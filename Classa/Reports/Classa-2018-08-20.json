{"url": "http://www.classa.bg/%D1%81%D0%B2%D1%8F%D1%82/item/385843-%D0%BA%D0%BE%D0%B9-%D0%BA%D0%B0%D0%B7%D0%B0,-%D1%87%D0%B5-%D0%BC%D0%BE%D0%BD%D0%B0%D1%85%D0%B8%D0%BD%D0%B8%D1%82%D0%B5-%D0%BD%D0%B5-%D0%B3%D0%BE-%D0%BC%D0%BE%D0%B3%D0%B0%D1%82-%D0%B2%D0%B8%D0%B4%D0%B5%D0%BE", "text": "Монахините никога не са предизвиквали асоциации със спорт, особено когато става дума за типично мъжки игри като бейзбола. Мач в Чикаго между местния тим и Канзас обаче опроверга невярващите, че това е възможно и покани монахиня да даде старт на случващото се на терена.  \r\n   \r\n   Послушничката в местния манастир показа умения с топката, които бяха възнаградени с аплодисменти от феновете на стадиона. \r\n    ", "date": "2018.08.20", "title": "Кой каза, че монахините не го могат (ВИДЕО)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/385838-%D0%B1%D1%80%D0%B0%D0%BD%D0%B8%D0%BC%D0%B8%D1%80-%D0%B1%D0%BE%D1%82%D0%B5%D0%B2-%D0%BF%D0%B8%D1%82%D0%B0-%D0%BD%D0%B8%D0%BA%D0%BE%D0%BB%D0%B8%D0%BD%D0%B0-%D0%B0%D0%BD%D0%B3%D0%B5%D0%BB%D0%BA%D0%BE%D0%B2%D0%B0-%D0%BA%D0%B0%D0%BA-%D0%BF%D1%80%D0%B8-9-%D0%BC%D0%BB%D0%BD-%D1%82%D1%83%D1%80%D0%B8%D1%81%D1%82%D0%B8-%D1%81%D0%B0-%D0%BE%D1%82%D1%87%D0%B5%D1%82%D0%B5%D0%BD%D0%B8-%D1%81%D0%B0%D0%BC%D0%BE-17-%D0%BC%D0%BB%D0%BD-%D0%BD%D0%BE%D1%89%D1%83%D0%B2%D0%BA%D0%B8", "text": "Той е бил „посъветван” да не прави толкова остри коментари по отношение на приходите от чуждите туристи и драстичното разминаване с милиарди левове Големият проблем в момента е как се управлява българският туризъм и къде изчезват милиарди. Това е мнението на бившия ресорен зам.-министър Бранимир Ботев. Преди дни той обяви, че маскирани са опитали да нахлуят в къщата му край Варна заради негов коментар в ТВ интервю, че „начинът, по който се управлява туризмът от Ангелкова и хората около нея, предоставя индустрията в ръцете на мутрите”. Полицията обаче работи по опит за грабеж като основна версия за нахлуването. „Няма крадци, които, докато хората вечерят, да си слагат маски на осветена улица пред камери, да прескачат висока ограда и да минават през осветено място”, категоричен беше Ботев пред bTV. Той изрази надежда, че полицията вече е установила от записите на охранителните камери на другите къщи в района с каква кола са избягали маскираните. Защо да има основания да бъде сплашван? Според Ботев има „драстично разминаване” между данните за прихода от туризма в икономиката – ресорното министерство казва едно, а международната организация WTTC – друго. „Говори се за близо 9 млн. туристи, а в същото време туристите, които реално са осъществили нощувки в България са от порядъка на 3,5 млн. Останалите са или транзитно преминаващи, или посетители – това не са туристи. Или някъде другаде изчезват тези цифри – ако ние наистина имаме 9 млн. туристи, има 17 млн. нощувки, които отчита НСИ, които грижливо се пропускат и не се казват. Някой ще повярва ли, че идват туристите в България, стоят два дни и си тръгват?”, запита Ботев. Той и днес не каза от кого е бил „посъветван” да не прави толкова остри коментари. Николина Ангелкова обаче обяви, че ще го съди за клевета. „С огромно желание чакам да се видим в съдебна зала”, обяви Ботев. По думите му така ще се стигне до отговорите на много въпроси, които тя в момента отбягва – като решението готовата за пуск система ЕСТИ да не се внедри у нас, което е прецедент за Европа. Двамата бяха част от един екип преди Ботев да бъде освободен от премиера: „Ние принципни различия с министър Ангелкова имаме от самото начало, аз даже съм декларирал своето желание да напусна след нейното назначение, но премиерът беше преценил да ме остави”. Бившият зам.-министър заяви и че протестите на бранша срещу него може да са били организирани именно от Ангелкова.    ", "date": "2018.08.20", "title": "Бранимир Ботев пита Николина Ангелкова: Как при 9 млн. туристи са отчетени само 17 млн. нощувки?"}
{"url": "http://www.classa.bg/%D1%81%D0%B2%D1%8F%D1%82/item/385839-%D0%BF%D1%83%D1%82%D0%B8%D0%BD-%D0%BD%D0%B0-%D1%81%D0%B2%D0%B0%D1%82%D0%B1%D0%B0", "text": "Руският президент Владимир Путин посети като почетен гост сватбата на външния министър на Австрия Карин Кнайсъл и бизнесмена Волфганг Майлингер. Тържеството се състоя в ресторанта Gasthaus Tscheppe an der Weinstraß недалеч от село Гамлиц (живописен център за винарство и място на провеждане на ежегодния винен фестивал в южната част на областта Щирия на 50 км. от град Грац. Сред другите кости изпъкваха австрийския канцлер, лидер на Австрийската народна партия Себастиан Курц и вицеканцлерът и лидер на Австрийската партия на свободата Хайнц-Кристиан Щрахе. Медиите отбелязват, че Владимир Владимирович е пристигнал от летището на Грац със закъснение от 11 минути. Само с 11 минути. Тоест той наистина е бързал за мероприятието. Кореспондентът от НТВ подчерта, че Путин се е намирал в „изумително настроение“. Президентът на Русия е подарил на Кнайсъл букет жълти цветя, картина, старинна маслобойка, турски самовар (отделен подарък стана изпълнението на знаменития Кубански казашки хор, изпълнил за Карин и Волфганг сватбена песен). Путин също така се подписа с червен маркер на капака на автомобила на младоженците и огради подписа със сърчице. Той произнесе дълъг тост на немски език, пожела дълги съвместни години живот, щастие в семейството.Покани госпожа министъра на танц. След час и 20 минути той топло се сбогува със съпрузите, викна „Горчиво!“ и замина за Берлин на среща с германския канцлер Ангела Меркел. „Хубаво посещение, много добро“, вече в Берлин каза Путин за сватбата, отговаряйки на въпросите на журналистите. Вражеските (особено източноевропейските) гласове са истерични. Полският международен наблюдател Бартош Велински на страниците на Gazeta Wyborcza заплашва с „неприятни последствия за Виена“ и „влошаване на възприемането на Австрия“, която уж „губи доверието си като безпристрастен посредник в сирийския и украинския конфликти заради твърде топлите си отношения с Москва“. Велински пише: „Австрия вече отдавна се отнася към страните, с които Москва съхранява топли отношения, води на нейна територия бизнес и шпионски операции. Намиращото се в австрийската столица представителство на Русия при ОССЕ всъщност е отделен със стена руски район, който е шпионско гнездо на ГРУ и ФСБ, провеждащи операции по целия регион“. По-рано британският вестник The Guardian гневно разкритикува Карин Кнайсъл за поканата на Путин, „подкопаваща единната политика на ЕС по отношение на Русия“. Либералната и левичарската преса негодуват по повод „откритата поддръжка“, която Путин със своето посещение е оказал на национално-консервативната Австрийска партия на свободата и като цяло на традиционалистите-евроскептици. Напомняме, че 53-годишният доктор по право Кнайсъл, специалист по Близкия изток (негативно отнасящ се и към ислямистите, и към ционистите) стана министър на външните работи в коалиционното правителство на Курц именно по квотата на Австрийската партия на свободата.", "date": "2018.08.20", "title": "Путин на сватба"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385840-%D0%BC%D0%B0%D0%BD%D0%BE%D0%BB%D0%BE%D0%B2%D0%B0-%D0%BF%D0%BE%D1%82%D1%8A%D1%80%D0%BF%D0%B5%D0%B2%D1%88%D0%B8%D1%82%D0%B5-%D0%BE%D1%82-%E2%80%9E%D0%BE%D0%BB%D0%B8%D0%BC%D0%BF%D0%B8%D0%BA%E2%80%9C-%D0%B4%D0%B0-%D0%B1%D1%8A%D0%B4%D0%B0%D1%82-%D0%BE%D0%B1%D0%B5%D0%B7%D0%BF%D0%B5%D1%87%D0%B5%D0%BD%D0%B8-%D0%BE%D1%82-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F-%D0%B3%D0%B0%D1%80%D0%B0%D0%BD%D1%86%D0%B8%D0%BE%D0%BD%D0%B5%D0%BD-%D1%84%D0%BE%D0%BD%D0%B4", "text": "КФН е била длъжна в случай, че чужда компания застрашава стабилността, да сезира седалището на тази компания. Изпратих четири препоръки, една от които до КФН. Българският надзор е бил длъжен да сигнализира органа в Кипър за случващото се и да се вземат съответните мерки. Това каза Мая Манолова по БТВ.   Трябва да има регламент, който да защити  гражданите. Потърпевшите трябва да бъдат обезпечени от българския гаранционен фонд.  На КФН би следвало да направи впечатление цената на застраховките на „Олимпик“. Това застрахователно  дружество е имало проблем с финансовата стабилност и в същото време е продавало най-евтините застраховки. В Германия до подобна ситуация много трудно би се стигнало. Отговорността на институциите там е на високо ниво. Хората имат право да получат обезщетенията си в пълния размер. Очаквам следващите дни МТСП да обяви за публично обсъждане текстовете на Закона за хората с увреждания. Промените се извършваха в движение. Днес имам среща с екипа на министъра.  Важно е мнението на всички организации да бъде отчетено. Няма как да осъществяваме диктат, ние не разпределяме  с пари и не управляваме държавата. Други биха могли да осъществяват диктат. Категорично законът, който се дискутира е за всички хора с увреждания. Натискът е точно в тази посока-всички да седнат около масата и да не се допуска разделение, настройване едни срещу други. Всеки човек с увреждане трябва да намери решение. Финансовата помощ е за всички, индивидуалната оценка е за всички, медицинските изделия е за всички. Проява на опростенчество е да се свежда проблема до това, че някой иска да използва проблема политически или до това, че две групи от хора с увреждания се противопоставят. Проблемът е нуждаещите се да водят нормален живот.", "date": "2018.08.20", "title": "Манолова: Потърпевшите от „Олимпик“ да бъдат обезпечени от българския гаранционен фонд"}
{"url": "http://www.classa.bg/%D1%81%D0%B2%D1%8F%D1%82/item/385841-%D0%BD%D0%BE%D0%B2%D0%B0-%D0%B8%D0%BD%D1%82%D1%80%D0%B8%D0%B3%D1%83%D0%B2%D0%B0%D1%89%D0%B0-%D1%82%D0%B5%D0%BE%D1%80%D0%B8%D1%8F-%D0%B7%D0%B0-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%BD%D0%B0-%D0%B2%D0%B5%D0%BB%D0%B8%D0%BA%D0%B4%D0%B5%D0%BD%D1%81%D0%BA%D0%B8%D1%8F-%D0%BE%D1%81%D1%82%D1%80%D0%BE%D0%B2-%D1%80%D0%B0%D0%BF%D0%B0-%D0%BD%D1%83%D0%B8", "text": "Статуи високи до 11 метра и с тегло 81 тона, разположени на Великденския остров (Рапа Нуи) са най-разпознаваемите артефакти от процъфтяваща цивилизация, която е достигнала своя връх в средата на миналото хилядолетие и след това е изчезнала. В продължение на стотици години полинезийските народи са живeли на малкия остров, разположен на 3600 километра западно от Чили, като са развили сложно общество и култура. До 1700 година, когато европейците за пръв път пристигат на острова, голяма част от местното общество е било западнало и дори унищожено. В продължение на години учените са смятали, че причина за това са самоубийствените войни, причина за които е оскъдността на ресурсите, но нови археологически доказателства са причина да се представи алтернативна теория. Изданието The Journal of Pacific Archaeology, публикува тази седмица документ, който противоречи на общоприетото схващане, че през 1600-те жителите на Рапа Нуи са се спуснали в ерата на войни и насилие в резултат на намаляващи ресурси. Според ново изследване, населението на острова може да не е преминало към варварство. Вместо това, според археолози, те си сътрудничат при разработването на нови и неизползвани преди това инструменти. Археологът от университета в Куинсланд  Дайл Симпсън младши теоретизира, че суровините, използвани за направата на инструменти, разкриват динамиката на общността. Той и колегите му са намерили и събрали 17 инструмента, намиращи се в близост до моаите (каменните статуи),  включително сечива, подобни на брадва. Използвайки масов спектрометър за анализиране на химичния състав на инструментите и пробите от каменни кариери на острова, Симпсън и колегите му откриват, че повечето мотериали от които са направени инструментите са добити от една кариера. Симпсън вярва, че това е доказателство, че хората на Рапа Нуи не са започнали  насилствени конфликти и войни, а вместо това са споделяли ресурси – или поне си позволявали едни на други достъп до кариерата за производство на инструменти. Ако островитяните бяха разделени на фракции, малко вероятно е този, който контролира кариерата, да позволи на съперниците да се възползват от нея. Ако е точна тази теория, тя ще се присъедини към други теории, които очертават ревизирана картина на цивилизацията на Рапа Нуи. Археолози описват излишък от копиевидни предмети, които според тях се използват за агресия и война, но съвременните изследователи, анализирали инструментите (наречени мата’а) през 2015 г., установили, че техните повърхности са прекалено тъпи, за да пробиват кожата и да убиват, а по-вероятно са се използвали за обработка на почвата. Докато интригуващата теория, която Симпсън приема, че откритите инструменти са за обработка, не за война, други изследователи все още не са готови да пренапишат историята. Дори и съавторът на изследването Джо Ан Ван Тилбърг посочва, че суровините за инструментите биха могли да бъдат иззети със сила или някаква форма на принуда, което по-скоро потвърждава теорията за конфликтите, като причина за упадък на цивилизацията от остров Рапа Нуи. Ще са необходими още изследвания, за да се види дали новата теория на Симпсън ще се потвърди, пише  .", "date": "2018.08.20", "title": "Нова интригуваща теория за историята на Великденския остров Рапа Нуи"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D1%82%D0%B5%D0%BC%D0%B8%D0%B4%D0%B0/item/385842-%D0%B5%D1%82%D0%BE-%D0%BA%D0%B0%D0%BA%D0%B2%D0%BE-%D1%81%D0%B5-%D1%81%D0%BB%D1%83%D1%87%D0%B8-%D1%81-15-%D0%B3%D0%BE%D0%B4%D0%B8%D1%88%D0%BD%D0%B8%D1%8F-%D0%BF%D0%BB%D0%BE%D0%B2%D0%B4%D0%B8%D0%B2%D1%81%D0%BA%D0%B8-%D1%86%D0%B8%D0%B3%D0%B0%D0%BD%D0%B8%D0%BD-%D0%B8-%D0%BF%D1%80%D0%B8%D1%8F%D1%82%D0%B5%D0%BB%D0%B8,-%D0%BA%D0%BE%D0%B8%D1%82%D0%BE-%D0%B7%D0%B2%D0%B5%D1%80%D1%81%D0%BA%D0%B8-%D0%B8%D0%B7%D0%BD%D0%B0%D1%81%D0%B8%D0%BB%D0%B8%D1%85%D0%B0-%D0%BD%D0%B5%D0%BC%D1%81%D0%BA%D0%BE-%D0%BC%D0%BE%D0%BC%D0%B8%D1%87%D0%B5", "text": "Пловдивският апелативен съд потвърди допуснатата от Окръжен съд - Пловдив европейска заповед за арест спрямо 15-годишния И.М. Той е издирван от прокуратурата в германския град Вупертал по обвинение в изнасилване и блудствени действия в съучастие с други лица на малолетно момиче, станало на 21.04.2018 г. в град Фелберт. Съдът прие, че искането на германските власти е основателно и отговаря на изискванията на закона. В eвропейската заповед за арест на И.М. е посочено, че според германското законодателство се касае за тежък случай на сексуална злоупотреба над деца, извършена колективно от няколко лица.      Също така е записано, че предвиденото според приложимия за непълнолетни лица закон в Германия, максималното наказание за извършените престъпления е лишаване от свобода до десет години. Решението на Апелативния съд е окончателно. Пред БЛИЦ разследващ обясниха, че 15-годишн младеж е ром от Пловдив, заедно с свои приятели от Германия многократно са изнасилвали момиче. Съдът в града под тепетата ще екстрадира пловдивчанинът в Германия, където ще бъде съден заедно със съучастниците си. БЛИЦ припомня, че на 12 юни се разбра, че осем момчета от България са изнасилили брутално 13-годишна. За капак заснеха всичко на телефон. Само ден по-късно шестима от българските пишлигари бяха арестувани, а междувременно се разбра кой е спасил жертвата им. Блудствените действия на нашенците предизвикаха истинска вълна на гняв в Германия. Заради което крайната популистка партия \"Алтернатива за Германия\" започна кампания срещу България, заради новината за осемте българчета, изнасилили 13-годишно момиче в град Велберт.", "date": "2018.08.20", "title": "Ето какво се случи с 15-годишния пловдивски циганин и приятели, които зверски изнасилиха немско момиче"}
{"url": "http://www.classa.bg/%D1%81%D0%B2%D1%8F%D1%82/item/385834-%D0%BF%D1%83%D1%82%D0%B8%D0%BD-%D0%B8-%D0%BC%D0%B5%D1%80%D0%BA%D0%B5%D0%BB-%D0%B0%D0%B1%D1%81%D0%BE%D0%BB%D1%8E%D1%82%D0%BD%D0%BE-%D0%BF%D0%BE%D0%B3%D1%80%D0%B5%D1%88%D0%BD%D0%BE-%D0%B5-%D0%BF%D0%BE%D0%BB%D0%B8%D1%82%D0%B8%D0%B7%D0%B8%D1%80%D0%B0%D0%BD%D0%B5%D1%82%D0%BE-%D0%BD%D0%B0-%D1%81%D0%B5%D0%B2%D0%B5%D1%80%D0%B5%D0%BD-%D0%BF%D0%BE%D1%82%D0%BE%D0%BA-2", "text": "Руският президент Владимир Путин обсъди с германския канцлер Ангела Меркел политическото възприемане на Nord Stream 2 и възможните санкции, които могат да бъдат въведени в рамките на седмици срещу руско-германския газопровод, информира The Wall Street Journal.   \"Путин и Меркел се съгласиха, че е абсолютно погрешно да се политизира по някакъв начин този проект с чисто търговски характер \", заяви говорителят на Кремъл Дмитрий Песков след срещата между двамата лидери в Берлин.   \"По принцип има разбиране, че Северен поток 2 е абсолютно търговски, печеливш, конкурентен и отговаря на интересите на всички\", обясни Песков. \"Следователно е необходимо да се вземат мерки, за да се защити от евентуални незаконни и неконкурентни атаки от трети страни\", обобщи говорителят. Въпреки, че \"нямаше цел за постигане на споразумение\" относно съвместен отговор на потенциални американските санкции срещу компаниите, които участват в неговото изграждане, говорителят на президента заяви, че Северен поток 2 може да се защити \"по различни начини. Като цяло, страните се съгласиха, че проектът трябва да бъде завършен\", добави той.   Северен поток 2, който не възпрепятства транзита на руски газ през Украйна, съответства на разширяването на сегашния газопровод \"Северен поток\", изграден от Русия в Германия през Балтийско море. След като бъдат получени останалите разрешителни за строеж от европейски държави и проектът бъде завършен, се очаква да се удвои сегашното снабдяване с природен газ по този маршрут.", "date": "2018.08.20", "title": "Путин и Меркел: \"Абсолютно погрешно е политизирането на Северен поток 2\""}
{"url": "http://www.classa.bg/%D1%81%D0%B2%D1%8F%D1%82/item/385835-%D0%BA%D0%B0%D0%BA-%D0%BD%D1%80%D0%B1-%D0%BF%D0%BE%D0%BC%D0%BE%D0%B3%D0%BD%D0%B0-%D0%B4%D0%B0-%D0%B1%D1%8A%D0%B4%D0%B5-%D1%81%D0%BC%D0%B0%D0%B7%D0%B0%D0%BD%D0%B0-%D0%BF%D1%80%D0%B0%D0%B6%D0%BA%D0%B0%D1%82%D0%B0-%D0%BF%D1%80%D0%BE%D0%BB%D0%B5%D1%82", "text": "През август 1968 г. Българската народна армия е изпратена в Чехословакия, за да сложи край на \"социализма с човешко лице\". Малко известни факти за позорното участие на НРБ в смазването на Пражката пролет.Факти около българското участие в операция „Дунав\" коментират за ДВ историците  Евелина Келбечева и Ангел Николов.               През нощта на 21 август 1968 г. по военните радиочестоти на струпаните край границите на Чехословакия войски на Варшавския договор е излъчен кодът „Вълтава-666\". Той дава зелена светлина за инвазията на огромната армада от самолети, танкови колони и механизирана пехота. Месеци преди това на импровизирани „учения\" тя се подготвя да нахлуе в „братската\" страна, позволила си въпреки заплахите на Кремъл да прави \"социализъм с човешко лице\". В дирижираната от Москва операция „Дунав\" участват около половин милион военнослужещи, авиация и над 5000 танка и бронетранспортьори на армиите на СССР, ГДР, Полша, Унгария и НРБ. Българското участие е изцяло подчинено на съветското командване и е сравнително скромно – два моторизирани пехотни полка с обща численост от близо 2200 души. Много по-значимо е обаче участието на диктатора Живков в насъскването на догматичната върхушка на СССР и верните ѝ сателити за предприемане на решителни действия срещу Чехословакия. Още в началото на март 1968 г. Живков твърдо защитава пред Брежнев и обкръжението му идеята за смазване на едва започналата демократизация в страната, насърчавана от новото партийно и държавно ръководство начело с Александър Дубчек.     „Особено ненавистни за диктатурите в съветския лагер са започналите широки и напълно свободни дискусии в чехословашката преса, радио и телевизия за промяна на неосталинисткия модел, по който Чехословакия е принудена да се развива. Премахването на цензурата, както и официалната линия на Дубчек и съмишлениците му към демократизация и за внасяне на пазарни механизми в колабиращата „планова\" икономика на дефицита, вбесяват Кремъл и част от васалите му\", изтъква проф. Евелина Келбечева.   Хаос, пиянски стрелби и изолация   По думите на историка Ангел Николов, който по време на инвазията е студент в Прага, военнослужещите са специално подбрани от частите с най-ниско образователно равнище в БНА. Преди нахлуването войниците, извозени със съветски транспорт от границата с Турция до горите на съветското Закарпатие, преминават специално политическо обучение с цел промиване на мозъците им. Трябва да им бъде внушено, че ще бъдат изпратени да спасяват чехите и словаците от контрареволюционери и империалисти. „Освободителите\" ще бъдат посрещнати едва ли не с хляб и сол. „Истината е, че по пътя към определените за охрана от БНА словашки градове Банска Бистрица и Зволен, българите нямат други контакти с местното население, освен хвърляните по войнишките камиони камъни и цвекло. Словаците изпочупват антените на българските бронетранспортьори и „ГАЗ\"-ки и те загубват радиовръзката помежду си и със съветските си началници. Настава пълен хаос в придвижването към обектите за „охрана\". Отгоре на всичко става ясно, че офицерите масово не могат да разчитат и да разбират топографските и другите военни карти. От страх, че ще станат прицел на измислени „контрареволюционни\" снайперисти, много от командирите навличат войнишки униформи и се скатават между подчинените си в камионите. Ето защо, когато идват с хеликоптер, за да разберат какво се случва в хаотично придвижващия се български конвой, съветските началници не могат да разпознаят кой всъщност го командва и води\", описва Ангел Николов „подвизите\" на полковете от Елхово и Харманли в Словакия. Българите, както и останалите „освободители\", са напълно изолирани от местното население, което ги посреща с открита враждебност. Малка българска част, която участва в охраната на летища край Прага, дори не разбира какво изобщо се случва в чешката столица, защото е принудена да дебне за „врагове\" от окопи и палатки, от които изобщо не излиза. Под влияние на страха и на алкохола нощем те стрелят безразборно по всяка „контрареволюционна\" светлинка или шум и плашат до смърт жителите на близките квартали, свидетелства Николов. Омерзителни, според него, са историите за героични подвизи и любовни връзки с момичета, тиражирани от участвали в агресията през 1968 г. българи. „Чехите и словаците не можеха да ги понасят. Само трима вече бивши войници след падането на комунизма публично се извиниха на двата народа за позорното си участие в операция „Дунав\". И веднага получиха заплахи от военните, че ще бъдат подведени под отговорност за разгласяване на „тайните\" за трагикомичното участие на НРБ в смазването на Пражката пролет\", разказва Николов. Скоро след окупацията той е принуден да прекрати следването си в Прага и да се върне в България.   Поуките от агресията   Евелина Келбечева е категорична, че всяка радикална промяна в комунистическите диктатури е започвала и приключвала единствено и само „отгоре\". Пражката пролет изпреварва с 20 години Горбачовата „перестройка\". Това дава шанс на диктатори от ранга на Живков да си направят съответните изводи как да опазят личната и клановата си власт в бъдеще. Рецептата за НРБ включва пълно политическо и икономическо подчинение пред „Големия брат\" в Кремъл. „Няма нищо неистинско или случайно в опитите НРБ да бъде трансформирана като 16-та република на СССР през периода до 1973 г. Това би осигурило пожизнено царуване на династията от Правец. След събитията в Чехословакия Държавна сигурност рязко засилва следенето, контрола и „профилактиката\" на интелигенцията в НРБ. Значителна част от нея е съблазнена с привилегиите на властта, което я изключва от участието в събития, подобни на случилото се в Чехословакия\", заключава проф. Келбечева.", "date": "2018.08.20", "title": "Как НРБ помогна да бъде смазана Пражката пролет"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385836-%D0%B1%D0%BD%D0%B1-%D0%B5%D0%BC%D0%B8%D0%B3%D1%80%D0%B0%D0%BD%D1%82%D0%B8%D1%82%D0%B5-%D0%BF%D1%80%D0%B0%D1%89%D0%B0%D1%82-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BF%D0%BE-100-%D0%BC%D0%B8%D0%BB%D0%B8%D0%BE%D0%BD%D0%B0-%D0%B5%D0%B2%D1%80%D0%BE-%D0%BC%D0%B5%D1%81%D0%B5%D1%87%D0%BD%D0%BE", "text": "Емигрантите пращат все повече средства у нас, показват данните на Централната банка. За първите 6 месеца на годината българите зад граница са изпратили у нас 610 млн. евро. Tова е повече, отколкото за същия период на миналата година, показват данните на БНБ. Според статистиката най-много пари изпращат българите от Германия, Съединените щати и Испания. И синът, и дъщерята на семейство Лашкови от с. Горна Бешовица от години са в Канада със семействата си. Само единият от четиримата внуци е роден в България. Вече имат и правнук, също роден в чужбина. Месечният доход на двамата пенсионери у нас е 600 лева, показва репортаж та Би Ти Ви. “Чувстваме стабилност, защото имаме гръб, децата постоянно питат дали имаме нужда от пари”, споделя Недялка Лашкова. Годишно синът и дъщерята изпращат в България 2000 канадски долара, което е около 2500 лева. “Не се лишаваме почти от нищо, имаме кола, има за бензин”, признава Недялко. Според статистиката през годините парите, които емигрантите пращат у нас, стават все повече. Ако в първата година след членството на страната ни в ЕС те са били над 630 млн. евро, то за изминалата година изпратените пари надхвърлят 1 милиард. Икономистите смятат, че парите от чужбина са важни за икономиката ни. “Това като цяло подкрепя крайното потребление в България и съответно икономическия растеж, а от своя страна крайното потреблението има ефект и върху бюджета под формата на повече непреки данъци, които се събират”, обясни Десислава Николова от Института за пазарна икономика. Според икономистите, докато икономиките в Западна Европа се развиват добре и доходите у нас се различават чувствително от тези в чужбина, работещите българи зад граница няма да намаляват, а парите, които изпращат у нас, ще стават все повече.", "date": "2018.08.20", "title": "БНБ: Емигрантите пращат в България по 100 милиона евро месечно"}
{"url": "http://www.classa.bg/%D1%81%D0%B2%D1%8F%D1%82/item/385837-%D0%B4%D0%B5%D0%BC%D0%BE%D0%BA%D1%80%D0%B0%D1%86%D0%B8%D1%8F-%D0%BD%D0%B0%D0%BA%D0%B0%D0%B7%D0%B0%D1%85%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B0-%D1%81%D0%BB%D1%83%D0%B6%D0%B8%D1%82%D0%B5%D0%BB%D0%BA%D0%B0-%D0%B7%D0%B0-%D0%BF%D0%BE%D1%80%D1%82%D1%80%D0%B5%D1%82-%D0%BD%D0%B0-%D0%B2%D0%BB%D0%B0%D0%B4%D0%B8%D0%BC%D0%B8%D1%80-%D0%BF%D1%83%D1%82%D0%B8%D0%BD", "text": "В САЩ наказаха чиновничка за портрет на президента на Русия Владимир Путин. Съветничката на законодателя от демократичната партия от щата Колорадо Кейти Марч е получила дисциплинарно наказание или мъмрене, съобщава изданието . Съветничката на сенатора Кейти Марч е допуснал в сградата на Капитолия външни лица, отваряйки им служебния вход. «Инцидентът» се е случил в края на миналия месец. В коридора на сградата на конгреса, на мястото където трябва да стои портретът на действащия глава на Белия Дом Доналд Тръмп, пранкери* поставят портрет на президента на Русия Владимир Путин. С действията си шегаджиите от организацията Progress Now са искали да намекнат за връзките на Доналд Тръмп с Русия. В Капитолия, хумористите успяват да влязат през служебния вход, след като им отваря именно чиновничката Кейти Марч, която после отнася дисциплинарно наказание. След разследване по случая, от «виновницата» са поискали и публични извинения. Пак, момичето има късмет, че не е получило ефективна присъда и лишаване на свобода.  ", "date": "2018.08.20", "title": "Демокрация: Наказаха американска служителка за портрет на Владимир Путин"}
{"url": "http://www.classa.bg/%D1%81%D0%B2%D1%8F%D1%82/item/385833-%D1%82%D1%80%D1%8A%D0%BC%D0%BF-%D0%BD%D0%B0%D1%81%D1%82%D0%BE%D1%8F%D0%B2%D0%B0-%D0%B1%D0%BE%D0%B3%D0%B0%D1%82%D0%B8%D1%82%D0%B5-%D1%81%D1%82%D1%80%D0%B0%D0%BD%D0%B8-%D0%B4%D0%B0-%D0%B7%D0%B0%D0%B5%D0%BC%D0%B0%D1%82-%D0%BC%D1%8F%D1%81%D1%82%D0%BE%D1%82%D0%BE-%D0%BD%D0%B0-%D1%81%D0%B0%D1%89-%D0%B8-%D0%B4%D0%B0-%D1%84%D0%B8%D0%BD%D0%B0%D0%BD%D1%81%D0%B8%D1%80%D0%B0%D1%82-%D1%81%D0%B8%D1%80%D0%B8%D1%8F", "text": "Американският президент Доналд Тръмп заяви, че след като вече приключи стабилизационният фонд за Сирия, трябва \"богатите страни\" да продължават да финансират страната, вместо Вашингтон.   \"САЩ приключиха нелепото годишно плащане на 230 милиона долара за развитие на Сирия. От сега Саудитска Арабия и други богати страни от Близкия изток, са тези, които ще плащат вместо САЩ\", пише президентът в личния си профил в Twitter.   Тръмп е уверил, че тази сума ще бъде предназначена за развитието на САЩ, на въоръжените сили и на \"страните, които ни помагат\".   Държавният департамент на САЩ обяви решението си да пренасочи 230 милиона долара към \"други ключови приоритети на външната политика\". В края на април миналата година Камарата на представителите в САЩ одобри двупартиен закон, който забранява разпределянето на помощи за районите в Сирия, контролирани от правителството на Ал Асад.", "date": "2018.08.20", "title": "Тръмп настоява \"богатите страни\" да заемат мястото на САЩ и да финансират Сирия"}
{"url": "http://www.classa.bg/%D1%81%D0%B2%D1%8F%D1%82/item/385829-whatsapp-%D0%BF%D1%80%D0%B5%D0%B4%D1%81%D1%82%D0%B0%D0%B2%D1%8F-%D0%BD%D0%BE%D0%B2%D0%B0-%D0%BF%D0%BE%D0%BB%D0%B5%D0%B7%D0%BD%D0%B0-%D0%B1%D0%B5%D0%B7%D0%BF%D0%BB%D0%B0%D1%82%D0%BD%D0%B0-%D0%BE%D0%BF%D1%86%D0%B8%D1%8F-%D0%B2-google-drive", "text": "От 12 ноември всички потребители на WhatsApp с активен профил в Google няма да се притесняват повече, че тяхното място за съхранение в Google Диск е изчерпано. Услугата за съобщения за Android постигна споразумение с компютърния гигант, резервните копия на WhatsApp да не се включват в квотата за съхранение на Google Drive и това да е безплатно. Това съобщи WhatsApp на уебсайта си.   С това услугата за незабавни съобщения предупреждава, че нейнитете потребители трябва ръчно да актуализират своите Backups на WhatsApp. \"Архивите на WhatsApp, които не са актуализирани повече от година, ще бъдат автоматично премахнати от хранилището на Google Drive\", се казва в изявлението. За да се избегне загубата на данни, актуализацията трябва да се извърши преди 12 ноември 2018 г., предупреждават те.   Също така, WhatsApp препоръчва потребителят да се свърже с Wi-Fi мрежа, преди да направи резервно копие. То може да бъде запазено в Google Drive, за да се улесни прехвърлянето към евентуално ново устройство.", "date": "2018.08.20", "title": "WhatsApp представя нова полезна безплатна опция в Google Drive"}
{"url": "http://www.classa.bg/%D1%81%D0%B2%D1%8F%D1%82/item/385830-%D0%B8%D1%80%D0%B0%D0%BD-%D0%BE%D0%B1%D0%BE%D1%80%D1%83%D0%B4%D0%B2%D0%B0-%D1%80%D0%B0%D0%B7%D1%80%D1%83%D1%88%D0%B8%D1%82%D0%B5%D0%BB-%D1%81-%D1%83%D1%81%D1%8A%D0%B2%D1%8A%D1%80%D1%88%D0%B5%D0%BD%D1%81%D1%82%D0%B2%D0%B0%D0%BD%D0%B0-%D1%81%D0%B8%D1%81%D1%82%D0%B5%D0%BC%D0%B0-%D0%B7%D0%B0-%D0%BE%D1%82%D0%B1%D1%80%D0%B0%D0%BD%D0%B0,-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%BE-%D0%BF%D1%80%D0%BE%D0%BE%D0%B8%D0%B7%D0%B2%D0%BE%D0%B4%D1%81%D1%82%D0%B2%D0%BE", "text": "Ирански разрушител бе оборудван за пръв път с усъвършенствана национална оръжейна система. Това съобщи контраадмирал Хосеин Ханзади, командващ военноморските сили на страната, според агенция \"Тасним\".   Това е нова артилерийска инсталация за близки разстояния, известна като Kamand, произведени на базата на дизайна на система Фаланкс на САЩ, характеризираща се с радарно водена картечница Gatling, монтирана върху въртяща се основа.   Според Ханзади, новите ирански оръжия могат да изстелват между 4000 и 7000 патрона за минута и да унищожат \"всички цели\" на разстояние два километра, което отговаря на необходимостта от \"няколко нива на защита\", за прихващане на ракети.   Командирът подчерта, че само няколко страни, включително Иран сега, имат способността да развиват такива системи за отбрана и каза че Военноморските сили ще започнат инсталирането им на корабите, участващи в мисии в дълбоки и далечни води.", "date": "2018.08.20", "title": "Иран оборудва разрушител с усъвършенствана система за отбрана, собствено прооизводство"}
{"url": "http://www.classa.bg/%D1%81%D0%B2%D1%8F%D1%82/item/385831-%D0%BD%D0%B0%D0%B9-%D0%BB%D0%BE%D1%88%D0%BE%D1%82%D0%BE-%D0%BF%D1%80%D0%B5%D0%B4%D1%81%D1%82%D0%BE%D0%B8-%D0%BC%D1%8A%D1%81%D0%BA-%D0%BF%D1%80%D0%B8%D0%B7%D0%BD%D0%B0%D0%B2%D0%B0,-%D1%87%D0%B5-%D0%B8%D0%BC%D0%B0-%D0%BC%D0%BD%D0%BE%D0%B3%D0%BE-%D0%BD%D0%B0%D1%82%D0%B8%D1%81%D0%BA-%D0%BA%D1%8A%D0%BC-%D1%82%D0%B5%D1%81%D0%BB%D0%B0", "text": "Основателят на компанията Tesla, инженерът и инвеститор, произхождащ от Южна Африка, Елон Мъск, призна в интервю за The New York Times, че в последно време е подложен на силен натиск заради проблеми с фирмата, нейните служители, физическото си изтощение и много критикувания туит за приватизацията на компанията.   \"Тази изминала година беше най-трудната и болезнена за моята кариера\", каза Мъск. \"Това е непоносимо\", добави той.   Изпълнителният директор каза, че притесненията и натоварването му го карат да пропусне сватбата на брат си това лято и че рождения си ден е прекарал в кабинета си в Тесла.   Инвеститорът подчерта, че напоследък работи по 120 часа седмично и че последният път, когато не е работил повече от седмица, бил през 2001 г., когато трябваше да остане в леглото, болен от малария. На въпроса дали умората му засяга физическото му състояние, Мъск отговори, че здравето му е \"недобро и неговите приятели са наистина притеснени\" за него.   Налягането и натовареността в Tesla нарастна през последните дни, когато на 7 август Мъск туитна, че се интересува Tesla да стане частна компания, което доведе до гнева на някои от членовете на борда и ускори търсенето на изпълнителен директор, който да помогне на Мъск да се справи с натовареността.   Не само физическото изчерпване на Мъск е повод за безпокойство сред мениджърите на Tesla, но също така и факта, че основателят на компанията консумира лекарството Ambien за да спи. Също така има слухове, че консумира препарати за възстановяване, особено след съдбовен туит, че ще предложи 420 долара за акция, цифра, свързана в американската контракултура с марихуаната. Мъск отрече.   Мъск каза, че за него, като човек, а не като главен изпълнителен директор на Тесла, най-лошото все още предстои: „Мислех, че най-лошото е приключило, но от гледна точка на личната болка, най-лошото все още предстои.\" След публикуването на спорния туит, акциите на компанията поскъпнаха със 7% за един час и двадесет минути, докато борсовият пазар на Nasdaq временно прекрати офертата си. При възобновяването, акциите на Tesla продължиха да се покачват и приключиха деня с 11% увеличение.", "date": "2018.08.20", "title": "\"Най-лошото предстои\": Мъск признава, че има много натиск към Тесла"}
{"url": "http://www.classa.bg/%D1%81%D0%B2%D1%8F%D1%82/item/385832-%D1%81%D0%B8%D1%80%D0%B8%D0%B9%D1%81%D0%BA%D0%B8%D1%82%D0%B5-%D0%B4%D0%B5%D0%BC%D0%BE%D0%BA%D1%80%D0%B0%D1%82%D0%B8%D1%87%D0%BD%D0%B8-%D1%81%D0%B8%D0%BB%D0%B8-%D1%80%D0%B0%D0%B1%D0%BE%D1%82%D0%B0%D1%82%D0%B0-%D1%81-%D0%B2%D0%BE%D0%B4%D0%B5%D0%BD%D0%B0%D1%82%D0%B0-%D0%BE%D1%82-%D1%81%D0%B0%D1%89-%D0%BA%D0%BE%D0%B0%D0%BB%D0%B8%D1%86%D0%B8%D1%8F-%D1%89%D0%B5-%D0%BF%D1%80%D0%BE%D0%B4%D1%8A%D0%BB%D0%B6%D0%B8-%D1%81%D0%BB%D0%B5%D0%B4-%D0%B2%D0%BE%D0%B9%D0%BD%D0%B0%D1%82%D0%B0", "text": "Коалицията, водена от Съединените щати, ще продължи да бъде свързана със Сирия след войната срещу тероризма чрез съвместни проекти и програми с местните власти. Това заяви Кину Габриел, говорител на Сирийските демократични сили (FDS), след като докладва завръщането по домовете на около 140 сирийски бежанци от Ливан.   \"Нашата работа и съвместни програми с международната коалиция нямат нищо общо с военната офанзива, която скоро ще завърши с поражение на Ислямска държава в басейна на река Ефрат,\" каза говорителят, като добави, че ще има \"сътрудничество с цивилните органи чрез програми за функционирането на местните съвети \".   Габриел обясни, че в допълнение към възстановяването на районите и цивилните услуги, крайната цел е да се предотврати възраждането на екстремизма, чрез укрепване на FDS.   \" FDS ще продължат да си сътрудничат с коалицията в областта на военното обучение, с цел развиване на военни възможности и отбранителни войски, за защита на областта и недопускане връщане на ИД\", каза той.   Освен това изявленията на говорителя идват ден, след турското изпращане на голям брой бойни танкове на границата със Сирия, и месец след като Анкара започна трансгранична операция, за да завземе области, контролирани от кюрдските милиции.   \"Намеса на Турция не е благоприятна за постигане на стабилност и решаване на проблемите, пред които са изправени региони като Сирия и Ирак, като само се усилва противопоставяне на интересите на САЩ и програмите, изпълнявани в тези територии\", добави Габриел.", "date": "2018.08.20", "title": "Сирийските демократични сили: Работата с водената от САЩ коалиция ще продължи след войната"}
{"url": "http://www.classa.bg/%D1%81%D0%B2%D1%8F%D1%82/item/385825-%D1%81%D1%85%D0%B2%D0%B0%D1%82%D0%BA%D0%B0", "text": "Схватка - стълкновение в борбата. /Идеографически речник на руския език./ Руският съюз на промишлениците и предприемачите смята, че осъществяването на инициативата на помощника на президента А. Белоусов по изземането на свръхдоходите от руските компании на минно-металургичния и химическия комплекс ще доведе до фалита на редица предприятия и ще забави ръста на БВП, съобщава ТАСС, цитирайки заявление на РСПП. В САЩ продължава противостоенето на президента Д. Тръмп и американския политически естаблишмънт. Последната новина е свързана с решението на Тръмп за забрани достъпа до секретни данни за редица чиновници, имащи отношение към разследването на предполагаемата руска намеса в президентските избори през 2016 г. Русия успешно използва срещу САЩ стратегема №19 от древния китайски трактат за 36-те стратегеми. Това, което Русия прави се нарича „Тайно измъквай дървата изпод котела на другия”. Тази стратегема се използва, когато вашият противник е много по-силен от вас и прякото противоборство е невъзможно. В такъв случай трябва да се започва подкопаването на основите на неговото могъщество, да се намери неговият източник и той да се унищожи. Това лишава врата от опора, прекъсва дишането му. Неговите сили започват да слабеят. Ако е невъзможно врагът да се лиши пряко от източника на неговите сили, то се старай да внасяш хаос в редиците му, да го объркаш, да всееш конфликт между противниците. Тяхната мотивация ще отслабне, те ще се задъхат. Задачата се заключва в това създаденият конфликт да не се разгаря и да не изгасва. Той трябва постоянно да гори със слаб огън и да изцежда силите на противника безкрайно. Стратегията на замразяването на конфликта се отнася сред подривните. Създавайки конфликт между Тръмп и неговата управляваща класа, Русия намери най-уязвимото място в източника на силите на САЩ. Русия не може да атакува американския долар – това направление е много мощно прикрито от системата на съюзите и от НАТО. Но има едно такова нещо, като разприте сред управляващата класа на САЩ. Поддържайки едни кланове срещу други Русия е забъркала в САЩ много гореща каша. Наложила се е ситуация, когато Тръмп се опитва да уреди отношенията с Русия, а Конгресът се опитва да му наложи пряко противоположен курс. Оттук е и идеята за новите санкции. Тя се е родила в недрата на Конгреса и за бъде гарантирано нейното приемане, още сега ръководителите на едновременно четири разузнавателни служби на САЩ излязоха със заявление, че Русия вече е започнала намесата си в приближаващите в САЩ избори. Това увеличава в пъти шанса за приемането на санкционния законопроект. Директорът на националното разузнаване на САЩ Дан Коутс, директорът на ФБР Кристофър Рей, ръководителят на министерството на вътрешната сигурност на САЩ Кирстен Нилсен, директорът на агенцията по националната сигурност Пол Накасоне и съветникът на президента на САЩ по националната сигурност Джон Болтън проведоха в Белия дом пресконференция, където обвиниха Русия, че продължава с подривната дейност. Тъй като преки доказателства, както обикновено, няма, то ФБР се позовава на социалните врежи, в които продължават опитите за провеждане на кампания, влияеща на резултатите от изборите. „Независимият” „Фейсбук” отчете, че е закрил десетки фалшиви профили, опитващи се да агитират тези, които подкрепят Тръмп. Много е интересно, че помощникът на Тръмп иска да накаже тези, които са помагали на Тръмп. За какво говори това? За това , че конфликтът между Тръмп и неговите врагове няма да престане никога, който и да стане президент на САЩ. И в този конфликт дори и ако Русия изобщо не хвърли никаква агитка, враговете на Тръмп сами ще ги изобразят и ще иззеят за това. И ако Русия добави нещо от себе си – така че няма да няма нужда да се търси много силно, то скандалът в управляващата класа на САЩ ще бъде гарантиран. Ако им се отдаде да ограничат Тръмп, то той ще се съпротивлява. Ако не им се отдаде, те ще се съпротивяват. Докато се гризат взаимно, Конгресът ще приеме санкции, които ще изведат Русия дори още повече извън влиянието на САЩ. Непременно тези, които са против това ще обвинят тези, които са били за, че са загубили лостовете за влияние върху Русия и са се замесили в скъпоструващо противостоене, което се е оказало нерентабилна инвестиция. Дори и отстраняването на Тръмп няма да реши нищо , защото Тръмп не е сам по себе си, но има море от привърженици, сред които е много влиятелното в редица щати байкърско движение в САЩ. Отстраняването на Тръмп ще бъде прието от тях като повод за война. И тори ако не избухнат стрелби, разколът на управляващата класа и разколът на обществото ще бъдат гарантирани и Русия винаги ще се възползва от това, вбивайки клина дори още повече. И още се добавят ЕС, Китай и Индия. САЩ и вътрешният ракол и противостоенето по целия свят е много сериозно положение. За Русия е жизнено важно САЩ колкото може по-дълго да не излизат от него. Основното е да не се позволи „изсъхването” на конфликта, останалото ще си свърши само работата. Но либералите се бият отчаяно като гладиатори. В Америка те притискат Тръмп, а в Русия Белоусов. В медиите петата колона на либералните адвокати на дявола е надигнала вой, че Белоусов, предлагайки изземането на 500 милиарда рубли от свръхпечелещите в полза на държавата, лишава бизнеса от смисъл на живота. Това, че либералите лишават Русия от смисъл на живота, не е тема на дискусия. Това е нормално. В света не трябва да се посяга на благоденствието на едрия бизнес. Това е по-лошо дори и от въстанието срещу държавата. „Остава единствено да се отнемат доларите от гражданите”, негодува бизнесът през медиите си. Видимо е, че в тяхната представя няма нищо по-страшно от изземането на доларите. Това е дори по-страшно от изземването на пенсиите и рублите от гражданите чрез повишаването на цените и данъците. Кой от едрия бизнес плаща данъци и има намерение да доживява до пенсия? Виж, доларите, това е наистина свято нещо. Няма как да се отстъпи зад долара. Ето такива са новините на полесражението, където световният империализъм в смъртна схватка се е спуснал срещу цялото човечество. В Русия битката се води както вътре, така и извън страната. Времето не е лесно, то е съдбоносно.", "date": "2018.08.20", "title": "Схватка"}
{"url": "http://www.classa.bg/%D1%81%D0%B2%D1%8F%D1%82/item/385826-%D0%BA%D0%B0%D0%BA-%D0%BC%D1%8A%D1%81%D0%BA-%D0%BF%D0%BE%D0%B4%D0%B0%D1%80%D0%B8-1-%D0%BC%D0%BB%D1%80%D0%B4-%D0%B4%D0%BE%D0%BB%D0%B0%D1%80%D0%B0-%D0%BD%D0%B0-%D0%BF%D1%80%D0%BE%D0%B4%D0%B0%D0%B2%D0%B0%D1%87%D0%B8%D1%82%D0%B5-%D0%BD%D0%B0-%D0%BA%D1%8A%D1%81%D0%BE", "text": "Сълзливото излияние на Илон Мъск за \"най-болезнената си година\" остави дълбок белег на фондовия пазар. Акциите на Tesla загубиха почти девет процента от стойността си в петък, след като главният изпълнителен директор на компанията описа в интервю за New York Times  своите разочароващи и изтощителни усилия в Tesla. И сега могат да се зарадват тъкмо тези, които Мъск обвинява за нарастващия си стрес – продавачите на къси позиции, които залагат на падането на цената на акциите на Tesla. Мъск откровено разказва в интервюто си за вестника за стресиращия си всекидневен живот и се оплаква от високата цена, която плаща за това. „Миналата година беше най-тежката и най-болезнената в кариерата ми\", призна той. Била е „трудна за понасяне\". Понякога не е напускал централата на Tesla с дни. За да спи, е трябвало да взема лекарства. Приятелите му са били „наистина притеснени\". 47-годишният предприемач разказва и за неуспешното търсене на свой заместник, който би могъл да поеме част от работата му. Той се е срещал с вицепрезидента на Facebook Шерил Сандберг, признава Мъск пред вестник. Ако има някой, който да може да свърши работата, би искал да е тя. По време на интервюто Мъск демонстрира необичайно ниво на самооценка и уязвимост, признавайки, че неговите отговорности си имат и своите лични жертви. Той заяви, че е използвал социалната платформа Twitter като опит за постигане на прозрачност при взимането на решение от подобен калибър. В заключение той посочи, че вече съжалява за туита, планирайки да спре използването на социалната платформа. Причината за интервюто беше мистериозното съобщение в Twitter на Mъск преди повече от седмица, в което той обяви, че иска да превърне листнатия производител в частна компания. Финансирането е било осигурено, заяви той в Twitter на 7 август. Като цена той назовава 420 долара на акция. В същото време Комисията по ценните книжа и борсите в САЩ (SEC) проучва случая по подозрение за възможна манипулация на цените. След изказването му в социалната мрежа акциите поскъпнаха с 11%, от което пострадаха омразните от Мъск продавачи на къси позиции. През същия ден те загубиха 1,3 млрд. долара. Но Мъск беше този, който се погрижи голяма част от тази загуба отново да се възстанови. Защото сълзливото му интервю доведе до срив на акциите до 306 долара за брой. Тези спадове са печалба за онези, които преди това претърпяха тежки загуби заради туита му. Според \"New York Times те са прибрали повече от 1 млрд. долара - почти толкова, колкото са загубили преди това. По отношение на късите продажби на акции на Tesla Мъск бил подготвен и за най-лошото, казва той пред вестника. „Настроен съм на екстремни мъчения поне в продължение на няколко месеца, през които късите продавачи ще разказват истории за срива на Tesla\". Че той самият ще провокира такива истории чрез интервюто си, очевидно не му е хрумнало. Мъск също така прогнозира, че за Tesla от предприемаческа гледна точка най-лошото е минало. Но лично за него „най-лошото от гледна точка на личната болка тепърва предстои\". Той може и да е прав с последното. Акциите на Tesla са сред най-често продаваните на къси позиции в САЩ. Повече от една четвърт от пазарната стойност на Tesla, която възлиза на около 11 милиарда долара, се продава на къси позиции, става ясно от анализ на S3 Partners. Делът на инвеститорите, които залагат срещу Tesla, расте...  Мъск заяви също, че не е получавал гневни обаждания или съобщения от „излъгани“ инвеститори и директори. Някои членове на борда вече са го посъветвали да ограничи вниманието си върху социалните платформи и да се съсредоточи върху производството на електромобили и изстрелването на ракети в орбита.", "date": "2018.08.20", "title": "Как Мъск подари 1 млрд. долара на продавачите на късо"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/385827-%D0%BF%D1%80%D0%BE%D0%B3%D0%BD%D0%BE%D0%B7%D0%B0-%D0%B7%D0%B0-%D0%B2%D1%80%D0%B5%D0%BC%D0%B5%D1%82%D0%BE", "text": "Атмосферното налягане слабо ще се понижи и ще остане близко до средното за месеца. Около и след обяд над западната половина на страната ще се развива купеста и купесто-дъждовна облачност и на отделни места там ще превали и прегърми. Ще духа слаб до умерен североизточен вятър. По Черноморието ще е предимно слънчево. Ще духа до умерен североизточен вятър. Максималните температури ще са 29-30 градуса. Температурата на морската вода е 27 градуса. Вълнението на морето ще бъде 2-3 бала.  Над планините ще бъде предимно слънчево. В следобедните часове ще се развива купеста и купесто-дъждовна облачност и на места в масивите в Западна България ще има краткотрайни валежи от дъжд с гръмотевици. Ще духа до умерен североизточен вятър. Максималната температура на височина 1200 метра ще е около 21 градуса, на 2000 метра - около 14 градуса.", "date": "2018.08.20", "title": "Прогноза за времето"}
{"url": "http://www.classa.bg/%D1%81%D0%B2%D1%8F%D1%82/item/385828-%D0%BF%D1%80%D0%B8%D0%B2%D0%B0%D1%82%D0%B8%D0%B7%D0%B0%D1%86%D0%B8%D1%8F-%D0%BD%D0%B0-%D0%B2%D0%BE%D0%B9%D0%BD%D0%B0%D1%82%D0%B0", "text": "Много интересно съобщение от NBC – Тръмп уж сериозно разглежда миналогодишното предложение на основателя на частната военна компания Blackwater Ерик Принс да замени военнослужещите на САЩ в Афганистан със специалисти от неговия профил. Принс е убеден, че след 17 години неуспешни опити на Пентагона да постигне нещо в Афганистан е време „да се пробва нещо друго“. Принс е убеден, че съветниците на Тръмп, изказващи се срещу „приватизацията“ на войната залъгват президента, обещавайки му скорошно разрешаване на проблема. Официално Белият дом опровергава този факт, че идеята на Принс изобщо се разглежда.  Но по принцип тя напълно се вписва в общата философия на неомеркантилизма, присъща на Тръмп.  Президентът се отнася към афганистанския конфликт със значително по-голям интерес от другите,  във всеки случай той не призовава да се направи изтегляне от Афганистан (вероятно защото страната се свързана в съзнанието на американците с 9/11, а това е универсален легитиматор). Но да се превърне операцията в търговско предприятие е напълно в духа на Тръмп, още повече, че Вашингтон няма дългосрочни военно-политически цели в Афганистан. Нас тази дискусия ни интересува, защото темата с частните военни компании заради редица причини се обсъжда активно и в Русия. Отношението към нея, меко казано е нееднозначно. Впрочем, в САЩ военните и политиците също изказват големи съмнения по повод морално-етичните аспекти от превръщането на задокеанските военни операции в търговски предприятия.", "date": "2018.08.20", "title": "Приватизация на войната?"}
{"url": "http://www.classa.bg/%D1%81%D0%B2%D1%8F%D1%82/item/385824-%D1%80%D1%83%D1%81%D0%B8%D1%8F-%D0%B8-%D0%BA%D0%B8%D1%82%D0%B0%D0%B9-%D1%81%D0%B5-%D0%B8%D0%B7%D0%BC%D1%8A%D0%BA%D0%B2%D0%B0%D1%82-%D0%BE%D1%82-%D1%81%D0%B0%D0%BC%D0%BE%D0%BB%D0%B5%D1%82%D0%BE%D0%BD%D0%BE%D1%81%D0%B0%D1%87%D0%B8%D1%82%D0%B5-%D0%BD%D0%B0-%D1%81%D0%B0%D1%89", "text": "Изглежда, че по-често отколкото другаря Си Дзинпин с руския президент се среща единствено израелският премиер Нетаняху. Но срещите на последния с Путин (при всичките добри отношения, наложили се между двамата лидери), обичайно носят „оперативен” характер. Си Дзинпин подчертано не се занимава с „текущото” с Путин, за това си има специално обучени хора. И лидерите на двете държави са се съсредоточили върху щателното изграждане на добросъседските отношения и решението на въпросите изключително от стратегически характер. През септември във Владивосток отново очакват председателя на КНР, където той съвместно с Путин ще участва в Източния икономически форум. Интересното тук е, че стокооборотът между нашите страни през първото полугодие на 2018 г. се е увеличило наполовина. „Миналата година имахме стокооборот от 87 милиарда долара, а през първото полугодие на тази година увеличението е изведнъж с 50% и тази година ние, най-вероятно, ще излезем на границата от 100 милиарда”, заяви преди дни държавният глава на Русия. Президентът на Русия, най-вероятно, малко е поскромничил. Както смятат повечето експерти, „стомилиардната граница”, съдейки по стоковите тенденции, най-вероятно ще бъде преодоляна някъде през ноември. Достатъчно е просто да отбележим, че в традиционно мъртвия за търговията юли нашият съвместен стокооборот е в размер на 9,1 милиарда долара. Износът от Китай в Русия достигна 4,4 милиарда долара, вносът от Русия в Китай4,7 милиарда долара (забележете – мъртъв сезон). Най-вероятно, според най-консервативните прогнози, стокооборотът между Русия и Китай тази година ще достигне някъде около 115-120 милиарда долара. Което е доста значително вече не само за Руската федерация, но и за КНР. Но основното в икономическите взаимоотношения между Русия и Китайската народна република, както знаем, не е ръстът на стокооборотът. Основният и в много съвпадащият интерес на Русия и Китай лежи в областта на транспорта и логистиката. И има вече доста точно терминологично определение – „руски транзит”. Основната специализация на китайските стокови пазари е масовият пазар. Руските пазари за китайските стоки, без съмнение, представляват някакъв интерес – но именно „някакъв”. На първо място пазарът ни е твърде тесен за да бъде масов пазар. („Само” някъде плюс-минус 150 милиона души, включително гастарбайтерите). На второто място родните и европейските производители също обичат вътрешния пазар на Русия. На трето място „транспортното рамо” към най-гъстонаселените региони на Русия е почти същото като в страните от ЕС. Затова в никакъв случай търговията с РФ не може да се нарече истински определящ фактор. Тук всичко е просто: взаимният интерес, освен приведеното по-горе доста „вулгарно” определение „руски транзит” има и друго, значително по-научно – „контрол над глобалните стокови потоци”. И ето това вече е нещо наистина сериозно. Работата е там, че могъществото на настоящата западна цивилизация се основава не само върху долара и прочеето бретън-уудски системи. То се изгражда върху глобалния контрол над световната търговия. И самолетоносачните групи на САЩ изпълняват функцията на контрол над пътищата на световната морска търговия. Както и контролираните от „условния Запад” Панамски и Суецки канали. Засега е трудно да се конкурира с тези момчета по море в настоящата ситуация. Виж, изгражданите от Русия и КНР „сухопътни маршрути” (Великият път на коприната, евразийският коридор Запад-Изток), плюс морския но всъщност крайбрежен и преминаващ през териториалните води на Руската федерация Северен Морски път и иранско-руският коридор Север-Юг имат намерение да преразпределят тази огромна търговска баница. Затова и се срещат постоянно руският и китайският лидери при всяка възможност и на всяко подходящо място. При настоящето глобално положение винаги ще им се намери за какво да поговорят.", "date": "2018.08.20", "title": "Русия и Китай се измъкват от самолетоносачите на САЩ"}
{"url": "http://www.classa.bg/%D1%81%D0%B2%D1%8F%D1%82/item/385822-%D0%B3%D1%8A%D1%80%D1%86%D0%B8%D1%8F-%D0%B8%D0%B7%D0%BB%D0%B5%D0%B7%D0%B5-%D1%83%D1%81%D0%BF%D0%B5%D1%88%D0%BD%D0%BE-%D0%BE%D1%82-%D0%BF%D0%BE%D1%81%D0%BB%D0%B5%D0%B4%D0%BD%D0%B0%D1%82%D0%B0-%D1%81%D0%B8-%D1%81%D0%BF%D0%B0%D1%81%D0%B8%D1%82%D0%B5%D0%BB%D0%BD%D0%B0-%D0%BF%D1%80%D0%BE%D0%B3%D1%80%D0%B0%D0%BC%D0%B0", "text": "\"Днес ние можем да приключим благополучно програмата на ЕСМ без повече допълнителни спасителни програми, тъй като, за първи път от началото на 2010 г., Гърция може да си стои на краката\", каза в изявление председателят на управителния съвет на спасителния фонд Мариу Сентену. Португалският министър на финансите, който е и председател на Еврогрупата, отбеляза, че \"това е станало възможно благодарение на изключителните усилия на гръцкия народ, доброто сътрудничество със сегашното гръцко правителство и подкрепата на европейските партньори чрез кредити и облекчаване на дълговете\". Гърция договори през август 2015 г. спасителната програма с международните си кредитори - Европейския съюз, Европейската централна банка и Международния валутен фонд.  ЕСМ отбеляза, че през последните три години е предоставил на страната 61,9 милиарда евро в подкрепа на макроикономическата корекция и банковата рекапитализация. Останалите 24,1 милиарда евро, които са били на разположение на Гърция по програмата, не са били необходими.", "date": "2018.08.20", "title": "Гърция излезе успешно от последната си спасителна програма"}
{"url": "http://www.classa.bg/%D1%81%D0%B2%D1%8F%D1%82/item/385823-%D0%B1%D0%BB%D0%B5%D1%81%D1%82%D1%8F%D1%89-%D0%BF%D1%80%D0%BE%D0%B2%D0%B0%D0%BB-%D0%B7%D0%B0-716-%D0%BC%D0%BB%D1%80%D0%B4-%D0%B4%D0%BE%D0%BB%D0%B0%D1%80%D0%B0", "text": "Преди дни в САЩ бе приет новият бюджет на Пентагона. Подписвайки този документ, президентът Тръмп заяви: „С приемането на новия бюджет ние ще увеличим размера и мощта на нашата армия, създавайки хиляди нови места за новобранците. Ние ще заменим остарелите танкове, остарелите самолети и кораби с най-авангардните и смъртоносни технологии. Никой не може да направи това по-добре от нас! Ние ще направим така, че нашите военни ще имат най-доброто на света – и оръжие, и оборудване и заплата и амуниции…” Военният бюджет на САЩ през 2019 финансова година ще бъде в размер на 716 млрд. долари и това наистина са най-големите разходи за отбрана в историята на Америка. Освен това е любопитно да се отбележи, че преди половин година, когато Тръмп внесе в Конгреса този проект, той искаше значително по-малко- „само” 682 млрд. Но конгресмените сами, самоинициативно, така да кажем, редовно, добавиха за генералите щедро свои 34 милиарда долара. Тип – „не се скръндзим, няма да пестим за отбрана. Воювайте колкото си искате… Всичкото това предизвика сред определена част от руските „разбирачи” традиционното пораженчество, а сред либерално-озадачената публика, напротив, бурно ликуване. Но вниквайки по-задълбочено в проблема, е лесно да се види, че изобщо няма защо да униваме, а и е рано либерал-САЩианците да ликуват. Ето защо. Технологиите са загубени, способностите пропилени… На 1 август добре информиран източник от администрацията в Белия дом съобщи на американското военно издание Breaking Defence, че експертите са подготвили за Тръмп всеобхватно изследване, посветено на проблемите на отбранително-промишления комплекс на САЩ. Те са готвили това изследване повече от година в съответствие на указа на американския президент №13806 от 21 юли 2017 г. Указът се нарича „За укрепването на производството и оценката на отказоустойчивостта на отбранително-промишлената база и веригата на военните доставки на САЩ”. В него, в частност се отбелязва: „ Нататък в този указ следват конкретни заръки към определените ведомства. В частност Тръмп изисква от тях: Да съставят списък с военните и гражданските материали, суровини, други стоки и ресурси, които имат стратегическо важно значение за осигуряването на националната сигурност на САЩ. Да определят производствените мощности, необходими за производството на определените стратегически стоки и материали. До се състави списък на военните, икономическите, природните, геополитеческите и всякаквите непредвидени обстоятелства, които могат да отслабят или нарушат функционирането на веригата на доставките на стратегическите стоки, материали и ресурси. Да се оцени устойчивостта на производствената и военно-промишлената база на САЩ за поддържането на необходимите равнища на националната сигурност при настъпването на непредвидени обстоятелства. Да се формулират за президента и ръководителите на министерства препоръки за нуждите от краткосрочна, средносрочна и дългосрочна перспектива, за да има готовност за всякакви непредвидени обстоятелства. Има желание, но не и възможност… И ето, докладът е готов. Но изводите са неутешителни: САЩ днес са напълно неспособни да водят мащабна или продължителна война. За да се разбере защо, са необходими няколко примера. Така всички цеви на американската бронирана техника и артилерия се изготвят от един единствен остарял завод Watervilet Arsenal в Ню Йорк, построен още през 1813 г. И разширяването на това производство е трудно. Но становете, на които се произвеждат например оръдията за танковете „Ейбрамс”, изобщо не се произвеждат в САЩ. Внасят ги от Германия! И германците вече дадоха на Вашингтон да разбере, че, ако Тръмп пристъпи червената линия във взаимните отношения, те просто ще откажат да продават на Америка тези уникални станове. Именно по този начин в Америка от отдавна не произвеждат никакви прецизни шлифовъчни станове. Цялата технология в тази сфера е безнадеждно загубена. В САЩ няма и специалисти, които да са способни самостоятелно да възродят подобно високотехнологично производство. Освен това в областта на редките метали и другите суровини, които са жизнено необходими за съвременното военно производство, започвайки от берилия и приключвайки с порестия титан, САЩ също зависят критично от вноса. И откъде смятате те внасят тази стратегическа суровина? От Русия и Китай, разбира се! Впрочем, за да се спре производството на американските танкове „Ейбрамс“ , не е задължително да бомбардираме самата Америка. Достатъчно е да бомбардираме няколко машиностроителни завода в Европа, доставящи ключово оборудване и компоненти за изграждане за американското танкостроене. Това, разбира се, е достатъчно, за да се разбере: Пентагонът днес е в изключително трудна ситуация. И ето това е характерно: той се опитва, за да се измъкне от това неловко положение… да копира руския опит и авангардни образци на руското оръжие! Да, да, да това не е шега! Защото знам че на 15 август Defense News съобщи, че американската военно-промишлена корпорация Lockheed Martin е получила от ВВС на САЩ поръчка за разработка на прототип на най-нова хиперзвукова аеробалистична ракета, която буквално копира нашата ракета Х-47М2 от комплекс „Кинжал“! Своята перспективна ракета американците нарекоха, разбира се, по друг начин: ARRW – Air-Launched Rapid Response Weapon (оръжие за бързо реагиране с въздушно базиране). Което никак не променя същността, че има желание да се копира руския образец. Първоначалната стойност на тези изследвания се оценява на 480 милиона долара. При това, пръскайки за тях почти половин милиард за изследвания, американците едва през 2021 г. трябва да разберат дали ще могат изобщо да проектират и произведат нещо подобно на руския „Кинжал“ или не… Няма какво да разбираме!! Хиперзвуковите ракети на сухопътния „Искандер“ и на въздушния „Кинжал“ вече летят успешно, а скоро чакаме попълнение: морския хиперзвуков „Циркон“. Ние сме руснаци, с нас е Бог! Господи, благослови!", "date": "2018.08.20", "title": "Блестящ провал за 716 млрд. долара"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/385816-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%84%D0%BE%D0%BB%D0%BA%D0%BB%D0%BE%D1%80%D0%BD%D0%B8%D1%8F%D1%82-%D0%B4%D0%B8%D1%81%D0%BD%D0%B8%D0%BB%D0%B5%D0%BD%D0%B4", "text": "\"Не носете смартфони, таблети и фотоапарати, за да се радвате максимално на преживяването\". Това съветват организаторите на Фестивала на народната носия в Жеравна и молят гостите да оставят устройствата си някъде под местността Добромерица. В ранната съботна вечер обаче социалните мрежи вече преливат от селфита на хора във везани ризи, потури, пендари, престилки и пафти. Посетителите не могат току-така да зарежат техниката - патриотизмът им трябва да бъде документиран и демонстриран. Родолюбието им трябва да бъде надлежно заснето, споделено, демонстриран на всеослушание. Затова явно из джобовете на носиите са скрили по някои и друг смартфон. Актьорът Бен Крос се ожени по време на фестивала, а Цветан Цветанов, също в потури и цървули, не пропусна да увековечи събитието. Сватбата на Крос може да бъде оправдана с холивудска ексцентричност, докато влечението на политици и народ към носиите далеч надхвърля невинното любопитство и отдавна не е признак на ежедневно родолюбие. Нито един от интелектуалците слез 1878-а (че и преди това) не си е правил снимка с народна носия. Петко и Пенчо Славейкови като скулптурно изображение са с костюми, а Алеко, осмивайки героя си, го облича с потури и пояс. Днешните политически \"герои\" сами навличат потурите. Неусетно татуировките на Ботев, Левски и Раковски бяха покрити от бял лен и памук, украсен с червени и зелени шевици. ХорАта по гари и летища засенчиха боядисаните в бяло, зелено и червено трафопостове. Ежедневният анцуг и тениските на Fred Perry си намериха заместител в лицето на народната носия. \"Вечният закон на природата - колкото по-зле се живее в държавата, в колкото по-голяма кал затъва, толкова повече се засилва стремежът към корените\". Цитатът е на Сергей Лукяненко, но прекрасно описва ситуацията в България. Решихме, че живеем непоносимо и че потурите и цървулите ще ни \"оправят\" или поне ще върнат малко от завехналото ни самочувствие. По пътя се отървахме от всякакво чувство за самоирония и оптимизъм и се вкопчихме в шаячните дрехи и Ганкиното - хем поддържа форма, хем е родолюбиво. Оказа се, че хумор и патриотизъм не си подхождат, че трябва да си сериозен и всяка дума да си тежи на мястото. Смешното във вица бива надлежно обяснявано. Ироничното в случая е, че везаните ризи също са като от нелеп анекдот. Изглеждат като да са закупени от \"българската седмица\" в някой хипермаркет заедно със сирене и кайма на промоция. Шевиците са принтирани на конвейр върху бангладешки текстил, а цветята в косите на девойките са сто процента акрил, продукт на гордата китайска промишленост. Превръщаме България в един огромен фолклорен \"Дисниленд\" - панаирът е същият, само че вместо плюшени животни имаме мъже в калпаци и жени с престилки. В най-добрия случай носиите, които виждаме по гарите, по европейските площади и по фестивалите са прости, ежедневни носии, които нямат нищо общо със сложното празнично облекло на българите от едно време. А под тях често палаво се подават маркови кецове, официални джапанки и дори прословутите плетени \"пичеловки\". Никой нехае, че една празнична носия се е обличала трудно почти колкото прословутите японски кимона, чието оби се връзва мъчно. Градският площад от Агора, на която започват дискусиите и се раждат идеите, се обърна на селски мегдан, на който денонощно звучат гайди и зурни. Живеем във времената на бързата храна и бързия патриотизъм. Няма време да се облича сложна дреха от поне пет части за жените или четири за мъжете. Едно трикотажно костюмче и малко бод, научен по време на часовете по трудово, и, воала - имаш си \"носия\". И си осигуряваш време за патриотични дейности като огнени клади, стрелба с лък и други полезни за обществото таланти. Можем ли да очакваме викинги по скандинавските летища и рицари в доспехи по английските по българския пример? А накрая се оказва, че си такъв патриот - и Господ да слезе, не може да те накара да не си вземеш азиатския смартфон и да не се наснимаш. Няма сила на света, която да те извади от рилските езера, където си нагазил без оглед на екосистемата. Като се замислиш, какво по-българско от това да пренебрегнеш забраната. Все пак ти си човекът, който спокойно минава през врати с надпис \"Тук не е изход\". Ако и да си във везана риза.", "date": "2018.08.20", "title": "България - фолклорният Дисниленд"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/385817-%D0%BA%D0%BE%D0%B3%D0%B0%D1%82%D0%BE-%D1%80%D0%B0%D0%B6%D0%B4%D0%B0%D0%BD%D0%B5%D1%82%D0%BE-%D0%B7%D0%B0%D0%B2%D1%8A%D1%80%D1%88%D0%B8-%D1%81%D1%8A%D1%81-%D1%81%D0%BC%D1%8A%D1%80%D1%82", "text": "Когато след като дари нов живот, една жена губи своя, хората са гневни и търсят виновните. Вечерните новини започват с репортаж как  , а преди две седмици погребаха друга майка след планирано секцио в Плевен. Социалните мрежи преливат от възмущение, а в годините, когато малцина се решават да имат дете, мнозина се питат „Как е възможно?\" Както при всяка смърт, и при тази на родилката от Сливен, въпросите са повече от отговорите. Тепърва ще станат ясни резултатите от аутопсията и официалната позиция на Окръжната болница в Сливен. До момента се знае, че Ренета Томова не е имала проблеми през бременността, а по време на раждането, според разказа на нейна близка, \"часове наред събираха екип\", впоследствие бебето е извадено с форцепс. Момичето умира два дни по-късно вследствие на белодробна емболия, твърдят лекарите. Едва ли почернените близки ще получат справедливост, едва ли има и лекар, който иска на съвестта му до живот да тежи смъртен случай на млада жена. Казусът с починалата родилка в Сливен обаче е повод да започне дебат за състоянието на родилните грижи у нас.  И този път причината не е в липсата на пари, от която страда здравеопазването в България. Защото жените плащат хиляди левове, не просто за да имат добри условия или специално внимание при раждането, а за да са сигурни, че те и бебето ще излязат живи и здрави от болницата. Тъй като за съжаление има и лекари, в чиито ръце е по-добре да не попадаш. Ужасните спомени от раждането са причина много майки да изберат да нямат второ дете. Една трагедия обаче не е причина за обобщения как все по-често умират родилки или лекарите не стават за нищо. По данни на НСИ, починалите при раждане жени за 2017 година са пет при близо 65 хиляди раждания. Това означава, че в повечето случаи престоят в родилното завършва с щастлив край.  Въпреки това, всяко раждане е рисково и има вероятност и най-добрият лекар да не може да спаси човешкия живот, въпреки че е дал най-доброто от себе си. Всичко това не оправдава ширещата се немарливост в родилните отделения, липсата на обяснения от страна на медицинския персонал към родилката, неработещата или остаряла техника, спорните методи като натискане на корема, вакуум и форцепс, крясъците по родилките. Неслучайно споциалността \"Акушерство и гинекология\" е втората най-съдена по граждански дела за медицински грешки у нас. Да, раждането е сериозно и болезнено изпитание и много от жените не са подготвени изобщо за това, което им предстои. Бърз преглед на майчинските форуми и групи го потвърждава. Затова дебатът за промяна в стандартите, които да доведат до по-качествени родилни грижи и да сведат лекарските грешки до минимум в добавка с човешко отношение и към пациенти, и към лекари, е повече от закъснял. Защото, за да има бъдеще България, са нужни не само народни хора по езерата и байраци, а и жени, готови да дарят живот и да направят от децата си свестни хора. За съжаление, с новини като тази за починалата родилка, те намаляват все повече.", "date": "2018.08.20", "title": "Когато раждането завърши със смърт..."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385818-%D1%86%D0%B0%D1%87%D0%B5%D0%B2%D0%B0-%D0%BF%D0%B0%D0%B7%D0%B8-%D0%B2-%D0%B4%D1%8A%D0%BB%D0%B1%D0%BE%D0%BA%D0%B0-%D1%82%D0%B0%D0%B9%D0%BD%D0%B0-%D0%B8%D0%BC%D0%B5%D0%BD%D0%B0%D1%82%D0%B0-%D0%BD%D0%B0-72-%D0%BC%D0%B0-%D0%B8%D0%B7%D0%B1%D1%8F%D0%B3%D0%B0%D0%BB%D0%B8-%D0%B7%D0%B0%D1%82%D0%B2%D0%BE%D1%80%D0%BD%D0%B8%D1%86%D0%B8", "text": "Министерството на правосъдието не можело да ги оповести публично, без да пита осъдените дали са съгласни 72-ма затворници са успели да преодолеят решетките и да избягат през последните 5 години. За повечето бягства гражданите дори не са били уведомени - знаят се не повече от десетина случая. Бегълците са изтърпявали присъди за убийства, блудства, изнасилвания, кражби, грабежи, наркотици, измами, контрабанда и телесни повреди. Министерството на правосъдието, ръководено от Цецка Цачева, обаче крие имената им с абсурдния аргумент, че те не са дали съгласие личните им данни да бъдат огласявани публично. Интересно как тогава разчита те да бъдат открити, коментира „Сега\". \"Няма писмено съгласие на лицата за предоставяне на исканата информация\", гласи абсурдният отказ на шефа на Главна дирекция \"Изпълнение на наказанията\" (ГДИН) към Министерството на правосъдието Васил Миладинов на въпроси на вестника. Той не уточнява дали е правен опит \"третите лица\" да бъдат открити, за да бъдат питани, и дали официално са отказали, което също би било абсурдно. Имената на осъдените у нас са публични, каквото е и самото правосъдие, и това именно е начинът да се осъществява генералната превенция на закона. Министерството не беше толкова деликатно с избягалите затворници тази пролет и не искаше съгласието им, за да съобщава подробности за тях. От Върховната касационна прокуратура преди време също отказаха да предоставят имената на ефективно осъдените, които са избягали, преди да влязат в затвора, защото това били лични данни. Най-много бягства има през 2016 г. - 20 души. 12 от тях са кривнали от външни обекти на затворите във Варна, Стара Загора, Ловеч, Бургас и София. През м.г. са избягали 14 души, като 8 от тях са се измъкнали от външни обекти, петима от затворнически общежития и един от корпуса на Бургаския затвор. От началото на 2018 г. бягствата са 9. Зрелищното бягство на Владимир Пелов и Радослав Колев, които през април успяха лесно да преодолеят всички защитни мерки и да избягат през централния вход на Софийския затвор, разкри хаоса и липсата на контрол в местата за лишаване от свобода. Пелов беше открит два месеца по-късно край Ботевград, след като загина в престрелка, а Колев още се издирва. През тази година имаше и бягство от болница. От ГДИН се оправдават, че осъществените бягства всъщност са отклонения и са извършени предимно от затворнически общежития от открит тип, където има смекчен надзор, а осъдените работят на външни неохраняеми обекти. От общежития от закрит тип са извършени три бягства с петима участници, като към момента се издирват двама - един е задържан в страната, друг лежи в португалски затвор, а третият е мъртъв.", "date": "2018.08.20", "title": "Цачева пази в дълбока тайна имената на 72-ма избягали затворници"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/385819-%D0%BD%D0%B8%D0%BD%D0%BE%D0%B2%D0%B0-%D0%BA%D1%8A%D0%BC-%D0%B1%D0%BE%D1%80%D0%B8%D1%81%D0%BE%D0%B2-%D0%BD%D0%B5-%D0%BB%D1%8A%D0%B6%D0%B5%D1%82%D0%B5-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%82%D0%B5-%D0%B4%D0%B0%D0%BD%D1%8A%D0%BA%D0%BE%D0%BF%D0%BB%D0%B0%D1%82%D1%86%D0%B8", "text": "Или не познавате материята, или се опитвате да настройвате едни българи срещу други, написа лидерът на БСП Лидерът на БСП Корнелия Нинова отговори във Фейсбук на твърденията на премиера Бойко Борисов, че ако пострадалите от фалита на застрахователната компания „Олимпик\" бъдат финансово обезщетени чрез българския гаранционен фонд „Гражданска отговорност\" ще се създаде опасен прецедент и затова държавата няма да го направи. Ето какво написа Нинова в профила си в социалната мрежа: \"Господин премиер, не лъжете българските данъкоплатци. Твърдите, че ако държавата се намеси и плати на пострадалите от фалита на застрахователното дружество \"Олимпик\", това ще бъде от парите на всеки български данъкоплатец. Това е лъжа. Или не познавате материята, или се опитвате да настройвате едни българи срещу други. Средствата в гаранционния фонд не се събират от нашите данъци. Те са вноски от самите застрахователни дружества (включително \"Олимпик\") именно като гаранция за такива случаи.      ", "date": "2018.08.20", "title": "Нинова към Борисов: Не лъжете българските данъкоплатци!"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/385820-%D0%B1%D0%BE%D1%80%D0%B8%D1%81%D0%BE%D0%B2-%D1%81%D0%B2%D0%B8%D0%BA%D0%B2%D0%B0-%D0%B4%D0%BD%D0%B5%D1%81-%D1%81%D1%80%D0%B5%D1%89%D0%B0-%D1%81-%D0%B2%D0%BB%D0%B0%D0%B4%D0%B8%D1%81%D0%BB%D0%B0%D0%B2-%D0%B3%D0%BE%D1%80%D0%B0%D0%BD%D0%BE%D0%B2-%D0%B8-%D0%BA%D1%84%D0%BD-%D0%BF%D0%BE-%D0%BA%D0%B0%D0%B7%D1%83%D1%81%D0%B0-%D0%BE%D0%BB%D0%B8%D0%BF%D0%BC%D0%B8%D0%BA", "text": "Държавата ще положи усилия да помогне, доколкото ѝ позволява законът, на клиентите на кипърската застрахователна компания, която е в ликвидация. Това каза министър-председателят Бойко Борисов по време на посещението си на ремонтни дейности в Стара Загора, цитиран от правителствената пресслужба. Още в понеделник се очаква премиерът да свика среща с финансовия министър Владислав Горанов и ръководството на Комисията за финансов надзор (КФН), за да обсъдят ситуацията и да предложат на българските евродепутати да направят законови предложения в европейското законодателство. „Така или иначе това би било опасен инцидент – ние ще им помогнем с юристи и с каквото можем, доколкото позволява законът. Когато стане нещо, искаме държавата да помогне. Само че държавата е на данъкоплатеца и когато кажем, че държавата трябва да помогне, това означава, че всеки от нас отделя от данъците си за тази афера\", е добавил още Борисов. Темата бе коментирана ден по-рано и от лидера на БСП Корнелия Нинова, която заяви, че в понеделник левицата внася искане за извънредно заседание на парламента с настояване за бързо свикване, за да се помогне на засегнатите от кипърската компания. „Не знам защо правителството мълчи и не дава обяснение какво се случва\", каза Нинова. Тя поясни, че между българския гаранционен фонд и кипърския има споразумение как да се действа в такива случаи. „Това споразумение просто трябва да се приложи. То съществува, но никой не иска да го каже на хората. Не разбирам защо. Просто ви призовавам: излезте и обяснете. Има споразумение между българския и кипърския гаранционен фонд\", обърна се Нинова към управляващите. По думите ѝ е възможно българската държава да даде на хората парите и след това да претендира от тяхно име към кипърската страна. „Това е единственото решение да помогнем на тези над 200 хил. души, които пострадаха\", поясни лидерът на БСП. В неделя премиерът коментира и темата за срива на Търговския регистър, като заяви, че „са положени всички усилия и системата ще работи напълно до сряда\". „Виждате има държави, където изборите им пробиха с кибератаки. Тук за всяко нещо се вдига огромна олелия. Да, не е приятно, но пък всички работят активно, за да обезопасим системата\", каза още министър-председателят. Борисов припомни, че държавата работи добре в борбата с контрабандата и корупцията и с тези средства се реконструират много обекти по градовете в страната. „Такова мащабно строителство и реконструкция в сферите на здравеопазването, образователната инфраструктурата, археологията, културата не е имало. За спорта да не говорим, защото направихме много\", подчерта още премиерът. „Във всеки град стават много хубави неща, защото оперативните програми работят. Там където не могат да се оправят, додаваме от бюджета, особено в малките общини, така че да им се направят улиците, водоснабдяването, осветлението\", каза още министър-председателят, цитиран от правителствената пресслужба", "date": "2018.08.20", "title": "Борисов свиква днес среща с Владислав Горанов и КФН по казуса \"Олипмик\""}
{"url": "http://www.classa.bg/%D1%81%D0%B2%D1%8F%D1%82/item/385821-%D1%82%D1%80%D1%8A%D0%BC%D0%BF-%D0%B8-%D0%B1%D0%BE%D0%BB%D1%82%D1%8A%D0%BD-%D0%BE%D0%B1%D0%B2%D0%B8%D0%BD%D0%B8%D1%85%D0%B0-%D0%BA%D0%B8%D1%82%D0%B0%D0%B9-%D0%B2-%D0%BD%D0%B0%D0%BC%D0%B5%D1%81%D0%B0-%D0%B2-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B2-%D1%81%D0%B0%D1%89", "text": "Агенцията отбелязва, че това е станало в момент, когато Тръмп увеличава своите нападки срещу разследването за предполагаем таен сговор между неговия щаб и Русия преди президентските избори в Съединените щати през 2016 г.  \"Всички тези идиоти, които са се съсредоточили върху Русия, би трябвало да започнат да гледат в друга посока - Китай\", написа Тръмп в Туитър в събота. Този коментар бе публикуван сред поредица послания на американския президент с остри критики срещу предполагаемата цензура на консерваторите в социалните мрежи. Туитът на Тръмп остана до голяма степен незабелязан, докато вчера неговият съветник по въпросите на националната сигурност Джон Болтън също обвини Китай, но и Русия, Иран и Северна Корея, че се опитват да се намесят в изборния процес в САЩ. \"Със сигурност мога да ви кажа, че е налице достатъчно голяма заплаха за националната сигурност на Съединените щати - намеса на Китай, на Иран, на Северна Корея (и на Русия) - за да предприемем мерки, за да се опитаме да й противодействаме. Всъщност става въпрос за четири страни\", заяви Болтън по телевизия Ей Би Си. Попитан за подробности за вмешателството на тези държави и особено на Китай, той отговори мъгляво. \"Не искам да влизам в (детайли) какво съм видял или не. Мога да ви кажа обаче, че за изборите за Конгрес през 2018 г. тези четири страни ни безпокоят най-много\", заяви Болтън.", "date": "2018.08.20", "title": "Тръмп и Болтън обвиниха Китай в намеса в изборите в САЩ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385814-%D1%81%D0%B2-%D0%BF%D1%80%D0%BE%D1%80%D0%BE%D0%BA-%D1%81%D0%B0%D0%BC%D1%83%D0%B8%D0%BB", "text": "    В онова време, когато израилтяните се управлявали от съдии, а не от царе, живял в гр. Рама или Ариматея един благочестив човек на име Елкана от Левиевото коляно. Той имал две жени – Ана и Фенана. Любимата му жена Ана била бездетна. А у израилтяните бездетството се считало за знак на Божия немилост. Затова Ана тъгувала много, пък и познайниците й странели от нея и дори я презирали. Елкана изпълнявал усърдно всички наредби на закона. На всички големи празници ходел със семейството си в Силом, гдето тогава се намирала скинията, за да принесе жертва Богу. Веднъж след жертвоприношение той седнал да обядва със семейството си. Само Ана едничка не могла нищо да яде: сърцето й било пълно с тъга и тя пак отишла в скинията да се моли. Дълго се молила и плакала. Тя молила Бога да й даде син и обещала, че ако той й окаже тая милост, тя ще Му го посвети. Първосвещеник Илий, който седял при входа на скинията, я гледал с учудване. Тя била твърде много развълнувана, не произнасяла гласно ни една дума, но устните й се движели, като произнасяли вътрешна молитва. Като видял нейното извънредно вълнение, Илий си помислил, че тя е пияна, и й казал:     - Как си могла ти в такъв вид да дойдеш в Дома Господен? Излез оттук и отрезви се! Ана смирено отговорила на първосвещеника: - Не съм пияна, но изливам пред Господа скръбта на душата си. Моля те, не ме презирай! На Илий му станало мъчно, че оскърбил нещастната жена. Той благословил Ана и й казал: - Иди си смиром и Израилевият Бог да изпълни просбата ти! Ана се върнала при мъжа си, утешена и укрепена от молитвата. Милосърдният Бог изпълнил нейната просба: тя родила син и го нарекла Самуил, което значи \"измолен от Бога\". Родителите твърде много се зарадвали, че си имат вече младенец. И двамата били съгласни да го посветят на Господа, затова щом Самуил навършил три години, Ана го отнесла в Силом при първосвещеника Илий и му казала: - Аз съм същата жена, която преди три години молех Бога да ми дарува син. Бог изпълни молбата ми и аз Му отдавам своето дете. Нека то Му служи през цял живот. И като влязла в храма, Ана поблагодарила на Господа с пламенна молитва: \"Зарадва се сърцето ми в Господа, въздигна се силата ми чрез моя Бог! Никой не е тъй свет като Господа и няма твърдина като нашия Бог! Господ умъртвява и съживява. Господ прави човека сиромах и богат, унижава го и го въздига. От праха Той подига бедния, от калта възвишава сиромаха. Той изпълнява молитвата на молещия се и благославя дните на праведника, защото не със своята мощ е силен човек. Господ е свет. Да се не хвали мъдрият с мъдростта си, да не се хвали силният със силата си, да не се хвалят богатите с богатството си, но който желае да се хвали, нека се хвали с това, че разбира и познава Господа.\" След молитвата Ана се върнала у дома, като оставила детето на грижите на първосвещеника Илий. На всеки празник обаче тя ходела в Силом да се види със сина си и му донасяла дрешки. Майката се радвала, като чувала от Илий, че синът й е кротък, послушен и ревностно се учил на закона Господен. Радвала се, като видяла младото момче да служи на храма в сфод (ленена дрешка, каквато носели служителите на олтара). Илий твърде обикнал доброто и кротко момче и казвал на родителите му: \"Да ви благослови Бог за дара, който Му поднесохте!\" И Бог проявил милост към Ана: дарувал й още три сина и две дъщери. Първосвещеникът Илий бил в същото време и съдия на израилския народ. Той бил добър човек, изпълнен с вяра и благочестие. Но с едно нещо заслужил Божия гняв: бил твърде снизходителен към децата си, не ги наказвал за техните постъпки и затова синовете му Офни и Финес станали много лоши и развратни люде. Те двамата били свещеници, но не почитали Бога и не изпълнявали своите длъжности, както трябва. Вземали в своя полза част от пожертвованията, принасяни Богу, и с това отклонявали народа от жертвоприношения. Често Илий чувал оплаквания против синовете си и тогава им казвал: - Деца мои, защо така постъпвате? Вие грешите тежко пред Господа, като отклонявате народа от изпълнение на Неговите повели. Не е хубаво това, що чувам за вас. Но Офни и Финес никак не се вслушвали в кротките увещания на баща си и продължавали да живеят нечестиво. Като съдия израилски, Илий бил длъжен да уволни синовете си и да ги накаже. Но той не се решил да прибегне до строгост. Бог му казал чрез едного от пророците Си, че Той ще го накаже за лошото поведение на синовете му, \"защото – казал Господ чрез устата на пророка – Аз прославям тия, които Ме прославят, а които Ме презират, ще бъдат в безчестие.\" Нататък пророкът предвестил на Илий, че двамата негови синове ще умрат в един ден и Господ ще си определи верен свещеник, който ще изпълнява волята Му и ще Му служи усърдно. Между това момчето Самуил растяло и било едничка утеха на Илий. Скоро станало явно, че то е угодно Богу, че Бог му е пратил Своята благодат и чрез него ще възвестява Своята воля. Веднъж дванадесетгодишното момче, което спяло всяка нощ в скинията (храма Божи), било пробудено от глас, който го викал. Като мислело, че го вика Илий, то бърже станало и отишло в предверието, гдето първосвещеникът спял при вратите на храма. - Ти ли ме вика, отче? – казало то на Илий. - Не, чедо – отговорил той, - аз не съм те викал. Иди си легни! Но току-що момчето заспало, същият глас отново извикал: \"Самуиле, Самуиле!\" Момчето станало пак и пак отишло при първосвещеника. Три пъти Самуил бил събуждан и отивал при Илий. Тогава Илий разбрал, че Господ вика момчето и му казал: - Ако пак чуеш, че те викат, кажи: \"Говори, Господи, понеже Твоят раб слуша!\" Действително Самуил чул четвърти път същия глас и отговорил: \"Говори, Господи, понеже Твоят раб слуша!\" И Господ заговорил на Самуил и му възвестил, че ще накаже Илий, загдето той не обуздал синовете си в техните беззакония. Самуил станал сутринта, отворил вратите на храма, но се боял да обади на първосвещеника това, което Бог му казал за него. Обаче Илий го повикал и поискал да му разкаже всичко. Като чул Господните думи, Илий казал: \"Той е Господ, каквото Му е угодно, това ще направи.\" Господ благословил Самуил и оттогава често възвестявал чрез него Своята воля. Всички в Израил разбрали, че на момъка почива Духът Господен и го почитали като пророк. В това време израилтяните били твърде развратни и непокорни Богу. Те забравили благодеянията, които Господ им оказвал, и постоянно се отклонявали от Него. Само външно изпълнявали обредите на закона, а сърцата им били далеч от Бога. И Бог ги наказал. Филистимците, съседен народ, нападнали израилтяните. В сражение ги разбили и убили около 4000 души. Израилските началници и старейшини в ужас говорили един другиму: \"Защо Господ ни порази с такова бедствие?\" Тям на ум не дошло, че Господ ги наказва за греховете им и че само истинското тяхно разкаяние може да умилостиви Бога. Но те казали: \"Да донесем тук ковчега Господен! Неговото присъствие ще ни спаси от ръката на враговете ни.\" Действително, пратили в Силом за свещения ковчег и го донесли на бойното поле. Те мислели, че видимото присъствие на светинята ще спаси израилтяните. Но Господ, Който вижда в сърцата, помага само на тия, които искрено Го обичат и Му служат, а не суеверно само се покланят на светинята. Присъствието на ковчега не спасило израилтяните. Те били съвършено разбити, свещеният ковчег бил пленен от враговете, а Офни и Финес загинали. Илий седял при вратата на храма, гледал по пътя и очаквал с нетърпение известия за сражението. Изведнъж чул вик и плач: войникът който се бил спасил от поражението, известил на жителите на Силом за победата на враговете. Когато Илий чул, че ковчегът Божи е взет от враговете и че синовете му са убити, паднал възнак, строшил си гръбнака и умрял. Той бил на 98 години, а четиридесет години управлявал Израиля. Като пленили ковчега, филистимците го поставили в капището на своя идол Дагон. На другия ден обаче жреците намерили техния идол да лежи ничком на земята пред ковчега Божи. Те го дигнали, но на следния ден го намерили пак да лежи на пода разбит. При това в града и околностите му се явили страшни болести. Тогава теизпратили ковчега в друг град, но и там се явили страшни болести. Същото станало и в трети град. Изплашени, филистимците разбрали, че на израилския Бог не е угодно тая светиня да се намира в ръце на инопленници. Затова, обзети от голям страх, те върнали на израилтяните свещения ковчег. Цели 20 години израилтяните били под филистимско робство. Едва тогава започнали да разбират, че съгрешили пред Бога и справедливо са наказани за своите грехове и идолопоклонството. Самуил се стараел да възбуди у тях чувства на разкаяние и съкрушение. - Обърнете се с цялото си сърце към Бога – казвал той, - отхвърлете кумирите, на които се покланяте, а служете на единия Бог и Той ще ви окаже милост! Те послушали Самуила и си го избрали за съдия и началник. Веднъж Самуил събрал целия народ, наложил му пост и принесъл агне в жертва Богу. Дълго и пламенно той се молил, а целият народ повтарял след него: \"Съгрешихме пред Господа!\" В това време филистимците узнали за тоя събор и нападнали израилтяните. Ужасен от страх, народът казвал на Самуил: \"Не преставай да молиш Бога за нас!\" Самуил ги ободрявал, като им обещавал Божията помощ. Още не била изгорена жертвата, когато сражението започнало. Господ помогнал на разкаялия се Свой народ – неприятелят бил съвършено разбит и обърнат в бягство. Израилтяните се избавили от тежкото робство, филистимците им върнали взетите градове и вече не ги тревожили през всичкото време на Самуиловото управление. Израил се радвал на пълно спокойствие. Самуил мъдро управлявал народа, посещавал всички израилски градове, навсякъде съдел справедливо, без да взима никакви дарове за своя труд, и непрестанно благодарял на Господа за Неговата милост. Когато Самуил остарял, отстъпил на синовете си част от властта и ги поставил съдии, като се надявал да намери в тях свои помощници. Но синовете му не следвали неговия пример. Те били алчни и несправедливи. Недоволни от тях, народните старейшини дошли да молят Самуил да им избере цар. Никога дотогава израилтяните не били имали цар. Откак Бог ги извел от Египет, Той Сам ги управлявал чрез избрани мъже, на които откривал Своята воля. Затова желанието на израилтяните било неугодно Бог: \"Те не тебе оскърбиха, а Мене – казал Бог на Самуил. – Но ако искат това, постави им цар!\" И Господ посочил за цар Саул, син на Кис, виден човек от Вениаминовото коляно. Случило се, че в това време на Кис се изгубили ослиците. Някой го посъветвал да попита за тях пророк Самуил. При пророка отишъл Саул. Като го видял, Самуил му открил волята Божия и излял на главата му свещен елей в знак, че го помазва за цар. Над Саул слязъл Божия Дух, сърцето му се изменило, той започнал да пророчества и приел с голямо смирение вестта, че ще бъде цар израилски. Самуил събрал народа и заповядал да хвърлят жребий, кой ще бъде цар. Жребият се паднал на Вениаминовото коляно, а от това коляно – на Саул, Кисовия син, вече посочен от Бога и помазан от Самуил. Дълго не могли да намерят Саула. Считайки себе си недостоен за великия и труден сан, Саул се скрил. Най-после го намерили и Самуил го представил на народа. Саул бил красив, представителен и от рамената си нагоре по-висок от всички. Целият народ радостно извикал: \"Да живее царят!\" Някои обаче били недоволни и го презирали, но Саул не искал да знае за тях. След това Саул удържал голяма победа над амонитяните и тогава целият народ му говорел: \"Посочи ни тия, които не те искаха за цар! Ние ще ги убием!\" Но Саул забранил да ги преследват. Всички обикнали храбрия и великодушен цар. След избиране на царя, Самуил свикал народа и с висок глас му казал: - Вие пожелах цар и аз изпълних вашето желание. Аз дълго ви управлявах. Кажета пред Бога: притеснил ли съм някого от вас, обидил ли съм някого, взел ли съм дар от някого? Говорете смело! Ако някой има оплакване против мене, аз съм готов да го удовлетворя и ако нещо съм взел, ще го върна. Целият народ единодушно отговорил: - Ти не си ни обиждал, нито си ни притеснявал и от никого нищо не си взел. Бог е свидетел, че ние сме доволни от тебе! Самуил дълго наставлявал народа да пази Божиите заповеди и да служи на Господа усърдно: - Аз никога не ще престана да моля за вас Бога и да ви посочвам истинския път. Служете на Бога истински и той няма да ви остави! Но ако вършите зло, ще загинете заедно с вашия цар! В началото на своето царуване Саул бил изпълнен със смирение и благочестие. Господ го благословил и му дарувал успех в делата му. Но властта развратила царя. Той престанал да се вслушва в добрите съвети на Самуил, нерядко постъпвал дори противно на Божиите повели, станал горд и самонадеян. Тогава Господ отнел от него Своята милост. Амаликитяните, съседи на израилтяните, прогневили Бога със своите престъпления. Чрез пророк Самуил Господ заповядал на Саул да им обяви война, да убие царя им и да предаде на изтребление всичкото им имущество. Саул удържал победа над амаликитяните, но от корист запазил за себе си по-добрите техни стада. А когато после видял Самуила, казал му, че изпълнил Божията повеля. - А що значи това блеене на овци и рев на бикове, каквото чувам оттук? – го запитал пророкът. - Аз запазил по-добрите амаликитски стада, за да ги принеса в жертва Богу – отговорил Саул. - Не жертви и не всесъжения е искал от тебе Господ, а покорност – възразил Самуил. – Послушанието е по-приятно Нему от жертвоприношението. А непокорството е такъв също грях, както и идолопоклонството. След това пророкът обявил на Саул, че Господ го е отхвърлил и дава другиму неговия престол. Той бил получил за това откровение от Бога. Самуил обаче жалел за Саул и често молел Бога да отвърне Своя гняв от него. Но Господ веднъж му казал: \"Докога ще плачеш за Саула? Аз го отхвърлих. Вземи елей и иди във Витлеем при Йесей. Един от синовете му ще бъде цар на Израиля. Аз ще ти покажа тоя, когото съм избрал.\" Самуил изпълнил Божията повеля, взел съд със свещен елей и отишъл във Витлеем. Като устроил жертвоприношение, той повекал на жертвения обед Йесея, който живеел там, и синовете му. Като видял най-големия Йесеев син – Елиав, който имал висок ръст и прекрасна външност, Самуил помислил: \"Ето, тоя вероятно е избран от Бога!\" Но Господ казал на пророка: \"Не гледай нито на ръста, нито на красотата му, защото не него съм избрал за цар. Господ не съди така, както съди човек, защото човек вижда само външността, а Господ вижда и сърцето.\" Седемте сина на Йесей били един след друг представени на Самуил, но нито един от тях не бил избран от Бога. Тогава Самуил попитал Йесей: - Всичките ти ли деца са тука? – Имам още един, най-малкия, който пасе стадото – отговорил Йесей. - Прати за него! – казал пророкът. Довели най-малкия син на име Давид, и Господ казал на Самуил: \"Това е той, стани и го помажи!\" Самуил помазал Давида със свещен елей. От тоя ден и насетне Дух Господен бил върху помазания. Давид, укрепен от Бога, извършил много славни дела: победил враговете на Израиля и по-късно станал цар. След като помазал Давида, Самуил се върнал у дома си в Рама, гдето живял заедно с двама пророци. Славните дале на Давид възбудили завист у Саул, който започнал да го преследва. Но Давид намерил покровителството на Самуил. Светият пророк Самуил умрял в дълбока старост и целият народ жалил за него. Погребали го в Рама. Между това Саул продължил да се отдалечава от Бога и се предавал на злобата и гордостта. Не много преди неговата смърт му се явил умрелият пророк Самуил и му повторил, че Бог отнема от него царството и го предава на Давид.", "date": "2018.08.20", "title": "Св. пророк Самуил"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385815-20-%D0%B0%D0%B2%D0%B3%D1%83%D1%81%D1%82,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "636 г. - Между Византия и Арабския халифат се състои битка при Ярмук.   917 г. - Българо-византийски войни: Българските войски, водени от цар Симеон I, разбиват войските на Византия в Битката при Ахелой.   1634 г. - В Москва е издаден първият руски буквар.   1741 г. - Руският мореплавател от датски произход Витус Беринг открива Аляска.   1829 г. - По време на Руско-турската война (1828-1829) руски части влизат в Одрин.   1876 г. - В Османската империя започват масови погроми над арменците.   1892 г. - По време на Втория си конгрес БСДП окончателно се разцепва на БСДП начело с Димитър Благоев и БСДС начело с Янко Сакъзов.   1914 г. - Първата световна война: Германски войски превземат Брюксел.   1918 г. - Латвия, Литва и Естония са признати за самостоятелни държави от страните на Антантата.   1925 г. - Открита е първата линия на Римското метро.   1931 г. - Открито е 23 Обикновено Народно събрание с председател Стефан Стефанов, председател на Съюза на българските индустриалци.   1940 г. - По заповед на Йосиф Сталин агенти на КГБ извършват атентат срещу Лев Троцки, емигрант в Мексико, който на следващия ден умира.   1943 г. - Втората световна война: Извършена е англо-американска бомбардировка над Исперихско и Пордим, Плевенско.   1945 г. - В СССР е създаден свръхсекретен комитет за разработване на атомна бомба.   1960 г. - Сенегал напуска Федерация Мали и се обявява за независима самостоятелна република.   1968 г. - На 20 срещу 21 август е извършена интервенция на държавите от Варшавския договор в Чехословакия за ликвидиране на Пражката пролет.   1977 г. - Програма Вояджър: От авиобазата Кейп Канаверал във Флорида е изстрелян космическия апарат на НАСА Вояджър 2, чиято цел е изследването на външните планети на Слънчевата система.   1980 г. - В Евксиноград, Тодор Живков връчва орден \"Кирил и Методий\" - I степен на гръцкия композитор Микис Теодоракис за неговите творчески постижения.   1988 г. - Приключва Ирано-иракската война.   1991 г. - Естония обявява независимост от СССР.   1998 г. - САЩ нанасят въздушни удари с крилати ракети срещу предполагаеми бази на Осама бин Ладен в Афганистан и химическа лаборатория в Судан, в отговор на атентатите срещу американските посолства в Кения и Танзания от 7 август.   2006 г. - Рожерио Сени подобрява рекорда на Хосе Луис Чилаверт за вратар с най-много отбелязани голове.   2006 г. - Националната инициатива \"Първанов - президент\" за издигането на сегашния президент на България за втори мандат е подкрепена от 172 български кмета.    ", "date": "2018.08.20", "title": "20 август, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/385811-%D1%82%D1%80%D1%8A%D0%BC%D0%BF-%D0%BF%D0%BE%D0%B4%D0%B3%D0%BE%D1%82%D0%B2%D1%8F-%D0%BC%D0%B5%D1%80%D0%BA%D0%B8-%D0%B7%D0%B0-%D1%81%D0%BF%D0%B8%D1%80%D0%B0%D0%BD%D0%B5-%D0%BD%D0%B0-%E2%80%9E%D1%81%D0%B5%D0%B2%D0%B5%D1%80%D0%B5%D0%BD-%D0%BF%D0%BE%D1%82%D0%BE%D0%BA-2%E2%80%9C", "text": "Проектът може да се окаже под ударите на нови американски санкции срещу Русия и ЕС Проектът за нов руски газопровод през Балтийско море към Германия може да се окаже под ударите на американски финансови санкции, твърди вестник \"Уол Стрийт Джърнъл\", цитиран от агенция ТАСС. Администрацията на президента Доналд Тръмп подготвя пакет от мерки, целящи да блокират строежа на \"Северен поток-2\". Нне е взето окончателно решение затова дали да бъдат санкционирани непосредствените изпълнители на проекта или също компаниите и банките, които участват във финансирането му. \"Северен поток-2\" трябва да бъде завършен догодина. Цената му е 9,5 милиарда евро. Според Тръмп новият газопровод ще увеличи зависимостта на Европа от руския природен газ. По-рано американският сенатор Джон Барасо представи в Конгреса на САЩ законопроект за санкции срещу инвеститорите на руски проекти за износ на енергия. Според сенатора целта на законопроекта е да \"помогне на съюзниците в НАТО да избегнат политически натиск от страна на Русия\", която, по неговите думи, използва енергийни ресурси за геополитически цели. Експертите обясняват тези стъпки на САЩ като желание да \"пробутат\" на европейския пазар доставки на своя втечнен природен газ, който е значително по-скъп, отколкото руския.    ", "date": "2018.08.20", "title": "Тръмп подготвя мерки за спиране на „Северен поток-2“"}
{"url": "http://www.classa.bg/%D1%81%D0%B2%D1%8F%D1%82/item/385812-%D1%80%D1%83%D1%81%D0%B8%D1%8F-%D0%BD%D0%B0%D1%81%D0%BE%D1%87%D0%B2%D0%B0-%D0%BB%D0%B0%D0%B7%D0%B5%D1%80%D0%B5%D0%BD-%D0%BA%D0%BE%D0%BC%D0%BF%D0%BB%D0%B5%D0%BA%D1%81-%D1%81%D1%80%D0%B5%D1%89%D1%83-%D1%81%D0%B0%D1%89", "text": "Основното предназначение на „Пересвет\" е ослепяване на американски нискоорбитални спътници Неуморният блогер twitter.com rambo54 чрез анализ на общодостъпни снимки открил и втора предполагаема позиция на новия руски наземен боен лазерен комплекс „Пересвет\" – този път той е в околностите на Новосибирск в района на дислокация на 39-а ракетна дивизия на 33-та ракетна армия на РВСН. Според изследователя, обектът все още е в етап на строителство, пише Блиц. През тази седмица излезе информация, че първата предполагаема позиция на „Пересвет\" е локализирана във войсковия район на 2426-а техническа ракетна база от РВСН в Тейково Според експерти, този позиционен район сочи, че основното предназначение на лазерния комплекс „Пересвет\" е ослепяване на американски нискоорбитални спътници – действащи разузнавателни и перспективни спътници от системата за ранно предупреждение за ракетно нападение и противоракетната отбрана, както и суборбитални и височинни атмосферни сензори. Ослепяването на разузнавателни спътници може да стане важна предпоставка за неутрализация на системата за перспективна ПРО на САЩ по време на подготовката за ракетен удар и в момента на нанасяне на ракетния удар. По такъв начин лазерните комплекси „Пересвет\" трябва да прикрият всички основни позиционни райони на РВСН.", "date": "2018.08.20", "title": "Русия насочва лазерен комплекс срещу САЩ?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/385813-%D0%BD%D0%B0%D1%81%D0%BE%D1%87%D0%B2%D0%B0-%D0%BB%D0%B8-%D1%81%D0%B5-%D1%81%D0%B2%D0%B5%D1%82%D1%8A%D1%82-%D0%BA%D1%8A%D0%BC-%D0%BA%D1%80%D0%B0%D1%85-%D0%BD%D0%B0-%D0%BB%D0%B8%D0%B1%D0%B5%D1%80%D0%B0%D0%BB%D0%BD%D0%B8%D1%8F-%D1%80%D0%B5%D0%B4", "text": "„Светът върви към крах на либералния ред такъв, какъвто го познаваме“. Това мнение изказа политологът Калоян Методиев в предаването “Клуб Investor” на  . „Очевидно вървим към крах на либералния ред, какъвто го познаваме. Това означава и нелиберални демокрации. Виждате, че Турция не е старата Турция, в Европа се промени дневният ред – мигрантите отключиха много нови теми”. Между САЩ и Турция има война, която продължава вече трета година. Напоследък ескалира с все по-конкретни мерки, добави гостът. “Имаме два типажа, които са сходни – Тръмп и Ердоган. И двамата се отличават с някои общи характеристики, като висока степен на конфликтност. Бих ги оприличил на „слонове в стъкларски магазин“. Единият успя да се изпокара с всичките си съюзници и съседи горе-долу, Ердоган направи абсолютно същото с Холандия, Гърция, ЕС като цяло, Израел. Отношенията стигнаха до точката да се налагат още санкции, арести на хора”. Събеседникът направи паралел между България и северната ни съседка Румъния, където имаше протести на граждани против корупцията в държавата им. “Ние сме болни общества – България не е по-различна от Румъния, просто е доста по-назад в момента. Без радикални, шокови мерки не можем да догоним това, което се случи в Източна Европа като институционални и политически показатели”. “Радикални мерки означава, че трябва да се разпуснат цели структури, да се вкарат определени хора в затвора. Иначе ще стане много голяма дупката между Западна Европа и нас, и дори и с държавите от Източна Европа”. По думите му протестите в Румъния не са подклаждани от трети страни: „Как ще изкараш 60 хиляди души на централния площад и ще идват от цяла Европа, ако няма социално недоволство и нещо не ги е подбудило?! И то говорим за август. Обикновено майданите се правят средата на зимата, когато социалното недоволство има връх”, поясни още той.", "date": "2018.08.20", "title": "Насочва ли се светът към крах на либералния ред?"}
{"url": "http://www.classa.bg/%D1%81%D0%B2%D1%8F%D1%82/item/385804-%D0%B4%D0%B8%D1%81%D0%BA%D1%80%D0%B5%D1%82%D0%BD%D0%BE%D1%82%D0%BE-%D0%BE%D0%B1%D1%89%D0%B5%D1%81%D1%82%D0%B2%D0%BE-%D0%BD%D0%B0-%D1%84%D1%80%D0%B5%D0%BD%D1%81%D0%BA%D0%B8%D1%82%D0%B5-%D0%B4%D0%B5%D0%B2%D1%81%D1%82%D0%B2%D0%B5%D0%BD%D0%B8%D1%86%D0%B8", "text": "Девствеността обикновено не е тема на разговор, освен когато някой не съобщи, че я е изгубил и е навлязъл сред обществото на сексуално активните хора. В противен случай не се говори много. Няма много място за нея в хиперсексуализирания ни свят, в който едва ли не трябва да се нахвърляме на всичко, което мърда. Във Франция средната възраст, на която се започва полов живот, е около 17 години. След 20-годишна възраст е изключително рядко явление да имаш познат, който все още не е изпитал плътските удоволствия. За някои французи обаче моментът все още не е настъпил - случайно или напълно умишлено. Те обаче са крайно дискретни за това, защото знаят, че не се вписват сред останалите. Част от тях се описват като \"девственици по съдба\". Целомъдрието не е нещо, което са избрали доброволно или са предпочели заради крайна религиозност. Просто възможностите, които са имали до момента, не са им допаднали достатъчно. Те казват \"Не\" отново и отново, докато околните си мислят \"О, горкото, сигурно никой не иска да спи с него\". С годините притеснението расте, което прави все по-трудно и по-трудно този тип младежи да загубят девствеността си. По-рано не са гледали на нея като на нещо особено ценно, но с времето започват да се притесняват от реакциите на другите, ако споделят. Започват да ненавиждат сексуалните сцени във филмите, мразят да играят на \"Истината или се осмеляваш\" - повечето въпроси в тази игра засягат секса. Някои младежи са толкова стресирани от девствеността си, че си измислят цели истории за \"първия си път\". Девствеността може и да не се споменава често, но за сексуалността се говори непрекъснато. Да запазиш целомъдреност, независимо от причините за нея, е нещо нестандартно. През 70-те Сексуалната революция срина принципите на консервативното общество. Вече сме бомбардирани от реклами на сайтове за запознанства, а филмовите любовни истории задължително са със силен еротичен заряд. Не е чудно, че много девственици се чувстват притиснати от заобикалящата ги среда. Дори можем да говорим за стигма върху девствеността, която потвърждават и гнусните имена, с които някои наричат девствените. Към това се прибавя и страхът да не станеш \"самотна стара мома/ смахнат стар ерген\". Чувството за изолация е често срещано у целомъдрените младежи. 24-годишна парижанка на име Джули споделя, че започва да се чувства неудобно дори и по време на лекциите си по философия, защото професорът често обяснява колко прекрасно чувство е любовта. Той завършил една от речите си с \"Е, всички сме го изпитвали\". Не и Джули. Тя не е травматизирана от факта, че е девствена, но определено се усеща като аутсайдер като дава за пример случай, при който нейни колеги броили на глас дните, които са изкарали без секс. Джули иска да е влюбена в този, с когото ще прави секс за първи път - емоция, която до момента не е изпитвала. Не вярва в девизи за живеене за мига и за моментното удоволствие. Все пак се радва, че Сексуалната революция се е случила, защото на жените вече не се гледа като на принадлежност на мъжете, но критикува масовото концентриране и наблягане на секса. Според Джули всички като нея го искат, всички са хора, все пак. Но не иска да гледа на секса като на яденето или пиенето на вода - нещо задължително. Още по-травмиращо е, че много от приятелите на девственици ги подтикват да не бъдат толкова придирчиви и да си легнат с първия срещнат. В свят без особена религиозност на девствеността вече се гледа като на недостатък, който е добре да бъде отстранен бързо. Вече няма уважение към целомъдрието. До огромна степен благодарение на хипитата да си девствен не е готино. Едно време женската девственост е била гаранция, че няма да се раждат деца без бащи. Обществото е контролирало женското тяло. Мъжът, от своя страна, е бил окуражаван да се учи да бъде добър любовник. И така до 70-те години, когато на мода идва масовото горене на сутиени, но \"моралната девственост\" остава значим фактор. Затова много млади хора, предимно жени, отлагат този важен момент като чакат \"някой специален\", без задължително да се пазят за първата брачна нощ. Други са категорични, че първият, с когото правят секс, ще е брачният им партньор.  За тях любовта има много измерения, които се случват преди това и са по-важни от секса. Сред вярващите в секса само след брака има и доста мъже. Не са стигали по-далеч в интимностите от целувки и не смятат, че са по-различни от жените, избрали целомъдрието. Общото между всички тези млади хора е нуждата да бъдат разбрани, дори и самите те да избягват да говорят по темата. Единственото, което искат, е мотивите им да бъдат правилно възприети, правото им на избор да бъде уважено. Девствениците не съдят връстниците си, които са поели по другия път, и молят за същото. Джули обобщава, че всичко се свежда до това да се вслушваш в себе си и да не правиш нищо насила.", "date": "2018.08.20", "title": "Дискретното общество на френските девственици"}
{"url": "http://www.classa.bg/%D1%81%D0%B2%D1%8F%D1%82/item/385805-%D0%BA%D0%B0%D0%BA-%D0%B2%D0%B5%D0%B3%D0%B0%D0%BD-%D0%B4%D0%B8%D0%B5%D1%82%D0%B0%D1%82%D0%B0-%D0%BF%D1%80%D0%BE%D0%BC%D0%B5%D0%BD%D1%8F-%D1%82%D1%8F%D0%BB%D0%BE%D1%82%D0%BE", "text": "Веганството, растителна диета, която избягва месо и млечни продукти, изживява тотален възход. От 2008 г. насам има 350% ръст на броя на самоопределящите се като вегани само във Великобритания. Причините за мотивацията за преминаване към веганство са разнообразни, но включват грижа за животните, опасения за околната среда и религиозни мотиви. Много хора обаче се стремят просто към по-здравословна диета. Изследвания показват, че веганството има определени ползи за здравето, ако бъде добре планирано. За тези, които са спазвали диета, богата на месни и млечни продукти през по-голямата част от живота си, започването на веган диета води до сериозни промени в тялото. Първите няколко седмици Първото, което започващият веган диета човек забелязва, е нарастване на енергията след премахването на преработеното месо, което присъства в много всеядни диети, заменено с плодове, зеленчуци и ядки. Тези храни повишават нивата на витамините, минералите и фибрите и мисленето в аванс за храненето и междинните закуски, вместо да се разчита на леснодостъпни масови храни, спомага за поддържането на трайни енергийни нива. След като времето без животински продукти прерасне в седмици, вероятно ще има промяна и на функционирането на чревния тракт или към по-редовен, здравословен модел, или към увеличаване на подуването на корема, газове и диария. Това се дължи на високото съдържание на фибри във веган диетата и едновременното нарастване на въглехидратите, които ферментират в червата и могат да причиняват синдром на раздразнените черва. Това на свой ред отминава и може да води до някои позитивни промени в разнообразието на бактериите в дебелото черво, в зависимост от това дали веган диетата е съставена от преработени храни и рафинирани въглехидрати, или е добре планирана и балансирана. Въпреки че все още това не е доказано убедително, учените вярват, че голямото разнообразие от бактериални видове в чревния тракт е полезно за цялата система по същия начин, по който екосистемите са по-стабилни в резултат на процъфтяването на много различни видове. Три до шест месеца по-късно След няколко месеца на веган диета някои хора откриват, че нарастването на обемите консумирани плодове и зеленчуци и намалените количества преработени храни спомагат за изчистването на акнето. Към този момент обаче запасите на витамин D е вероятно да спаднат, тъй като основни източници на този витамин в диетата ни идват от месото, рибата и млечните продукти и невинаги това е забележимо, преди да стане твърде късно. Витамин D е жизненоважен за поддържането на добро здраве на костите, зъбите и мускулите, а недостигът му се свързва с рак, сърдечни заболявания, мигрени и депресия. Това е така, защото запасите на витамин D се смята, че издържат само около два месеца в тялото. Колко дълго ще издържат вашите запаси от този витамин зависи от времето на годината, в което решите да станете вегани, тъй като тялото може да произвежда витамин D от слънчевата светлина. Консумирането на много подсилени с витамини храни или приемането на витаминови добавки е важно, особено през зимните месеци. В рамките на няколко месеца добре балансирана веган диета с ниско съдържание на сол и преработени храни може да има впечатляващ ефект върху сърдечното здраве като спомага за предотвратяване на сърдечни заболявания и инфаркт и намалява риска от диабет. Тъй като приемът на хранителни вещества като желязо, цинк и калций е намален във веган диетите, организмът започва да се справя по-добре с усвояването им от червата. Адаптацията може да се окаже достатъчна, за да предотврати недостига им при някои хора, но не при всички, като в този случай добавките могат да компенсират спадането им. От шест месеца до няколко години След около година на веган диета запасите от витамин B12 може да се изчерпат. Витамин B12 е хранително вещество, което е жизненоважно за здравословното функциониране на кръвните и нервните клетки, и присъства единствено в животински продукти. Симптомите на недостиг на витамин B12 включват задъхване, изтощение, слаба памет и изтръпване на ръцете и краката. Недостигът на B12 лесно се предотвратява с консумация на три порции подсилена храна дневно, или приемане на добавки, но контролирането на нивата на B12 е много важно, тъй като какъвто и да е недостиг би премахнал ползите от веган диетата за сърдечното здраве и предотвратяването на инфаркти и би могъл да предизвика трайно увреждане на нервната система и мозъка. След няколко години веган диета дори костите започват да усещат разликата. Човешкият скелет е хранилище на минерали и до 30-годишна възраст можем да добавяме към него минерали от диетата ни, но след това костите ни повече не могат да усвояват минерали; поради това приемът на достатъчни нива на калций, докато сме млади, е жизненоважен. След 30-годишна възраст организмът използва калция от скелета за нуждите на тялото, и ако не попълваме нивата на калций в кръвта чрез диетата, костите усещат дефицита му и стават крехки и чупливи. Растения, богати на калций, от рода на кейл и броколи, могат да защитят костите, но много вегани не попълват изискванията на организма от калций и има 30% по-висок риск от счупване на костите сред веганите, в сравнение с вегетарианците и всеядните. Растителният калций също така е по-труден за усвояване и поради това се препоръчва употреба на добавки или много подсилени с калций храни. Когато обмисляте предстоящи години на веган диета, от решаващо значение е балансът. Добре балансираните веган диети могат да имат основни ползи за здравето. Много от тези ползи обаче изчезват заради недостиг на необходими хранителни вещества, ако диетата не се контролира внимателно; все пак супермаркетите и магазините за хранителни стоки правят по-лесно от всякога консумирането на разнообразна и привлекателна веган диета, а апетитът ни за месо като цяло спада. При подходяща подготовка, веган диетата може да бъде полезна за здравето на хората.", "date": "2018.08.20", "title": "Как веган диетата променя тялото"}
{"url": "http://www.classa.bg/%D1%81%D0%B2%D1%8F%D1%82/item/385806-%D1%80%D1%83%D0%BC%D1%8A%D0%BD%D0%B8%D1%8F-%D0%B8-%D1%82%D0%BE%D0%B2%D0%B0-%D0%BD%D0%B5-%D0%B5-%D0%BE%D0%BF%D0%B8%D1%82-%D0%B7%D0%B0-%D0%BF%D1%80%D0%B5%D0%B2%D1%80%D0%B0%D1%82", "text": "  Наистина, на въпроса “Какво може да обедини активистите на хомосексуалните асоциации и скинхедс, трансилванските сепаратисти и шовинистите, живеещи във фобия от “унгарския иредентизъм”, влюбените в мултикултурализма и последните псевдоякобинци на Балканите?”, Личеану, който приема лозунга MUIE PSD (изпразни се в устата на СДП), достоен за “кампания” на Тони Сопрано, ни дава еднозначен и реалистичен отговор: омразата към собствения си народ, арогантната вулгарност на парвенюто, което обича да поучава, непоклатимата прогресивна убеденост, че си от правилната страна на историята и все по-изразена склонност към възхвала на политическото насилие. От друга страна, онези, които решиха да демонстрират въпреки всичко, проявиха безпрецедентно насилие: обсипвайки силите на реда с тежки обиди и различни снаряди (включително торбички пълни с фекалии) и ловко измъквайки им оръжията, следвайки методология, напомняща за Майдана в Киев, накрая те провокираха реакцията на жандармерията, която се опита да разпръсне тълпата с димни гранати. Една останала сама жандармеристка беше жестоко пребита в мелето от малка група “демонстранти”; в момента тя е в болница, ранена в гръбначния стълб, и може да остане парализирана.   Румънската “десница”, която е промигрантска, глобалистка и увлечена по ЛГБТ, се опитва да се възстанови след историческото си поражение от декември 2016 г. Тя обаче трудно би използвала това “залитане по политиките на идентичността”, за което назидателната западна преса толкова силно укорява унгарската и полската десница. Нейният национализъм, във всичко и за всичко, се свежда до претоплена унгарофобия, от която тя се опита да се излекува (по западна повеля) в периода 1990-2010 г., преди да настъпи много удобен рецидив, точно в момента, в който Виктор Орбан премина – от западна гледна точка – “от тъмната страна на силата”, докато техният триумфиращ румънски конкурент (СДП на Ливиу Драгня) започна да се сближава с Будапеща и с партията на унгарското малцинство. Унгарофобският афродизиак обаче, въпреки големите дози в които се прилага, изглежда не успява да промени кривата на популярността на много мултикултурния президент Клаус Йоханис. “Влюбеният в Румъния американец” Дон Лотръп, който стана магнат на румънската преса след светкавично забогатяване отвъд Атлантика (чрез дружества, някои от които са били регистрирани недалеч от Лангли), напразно повтаряше от конференция на конференция, че “Путин и Орбан искат да ви вземат Трансилвания”, защото много румънци са по-разтревожени от слуховете за присъствието на ядрени бойни глави в местните бази на НАТО, отколкото от несъществуващата унгарска армия и от коварните програми за създаване на училища по майчин език, които са същността на “унгарското вмешателство” в Трансилвания. Така във възраженията си, представени неотдавна пред Конституционния съд срещу новия закон за публичната администрация, който цели да разшири употребата на унгарския в институциите в двуезичните зони, румънският президент стигна дотам да оспори самия принцип, прилаган от десетилетия – на официално признаване на езиците на историческите малцинства на румънска територия; задълбочавайки кървавата пропаст, която вече го разделя с унгарската партия (UDMR/RMDSZ), тази провокация изглежда не постигна целта си: да всее раздор в СДП, използвайки шовинистичните особености на част от нейните кадри. Що се отнася до съдбата на самия закон, вече изглежда невероятно този нов и невероятен   на великорумънската изключителност да успее да му причини нещо повече от леко процедурно забавяне. След като бе принуден на 9 юли да обнародва указ за уволнението на скъпата му Лаура Кьовеши, която под прикритието на “борбата с корупцията” превърна румънското правосъдие в инструмент за политическо изнудване, в служба на неговата клика, Йоханис наистина заприлича на шахматист, който първо е загубил повечето си фигури, после кралицата и трескаво обмисля начини да изтръгне почетен пат от противника си. Такава е безизходицата, в която “лагерът на Йоханис” изглежда попадна непоправимо преди месец. И после изведнъж гениален проблясък: движението  , разнороден агломерат от активисти на “Отворено общество”, трансилвански румънски сепаратисти (плюс няколко заблудени унгарци) и незначителни крайнодесни останки, което от две години организира “антикорупционни” демонстрации, които Клаус Йоханис на драго сърце оглавява, реши, че най-накрая е намерило фаталното оръжие срещу “диктатурата” на Ливиу Драгня (която се опира на най-широкото парламентарно мнозинство в демократичната история на Румъния). За да отговори на Белия поход на СДП, точно два месеца преди това, то свика на 10 август поредната “масова” демонстрация, като движението разчиташе главно на изключителното присъствие на румънска земя – често срещано през летния сезон – на голяма част от милионите румънци (около 25 на сто от активното население), работещи в чужбина (предимно на Запад в ЕС) и симпатизиращи главно на румънската “десница”. Но преди всичко, поради липсата на политическа програма и дори на ясен лидер (различен от вече доста изхабения Йоханис или бившия премиер “технократ”, никога неизбиран от никого, Дачиан Чолош, отстранен през 2017 г. след катастрофален мандат), членовете на движението си намериха лозунг. Появил се покрай протестните движения, принудили Виктор Понта да подаде оставка в полза на Чолош, този мръсен лозунг (който използваше слуховете за хомосексуалността на Виктор Понта) не изглеждаше призван да се превърне в паметно словосъчетание в политическия живот на една страна-членка на ЕС. Но противно на всякакво очакване, той се превърна в такъв. Вече официален лозунг на голямата демонстрация на румънските мигранти в ЕС на 10 август за “спасяване на демокрацията” от избора на мнозинството, заливайки социалните мрежи като лавина, две думи се появяват на безброй тениски, плакати, знамена и крайпътни знаци:  MUIE PSD . Втората дума се отнася, разбира се, до Социалдемократическата партия на Ливиу Драгня, която понастоящем е на власт в коалиция с десните суверенисти от Алианса на либералите и демократите (АЛДЕ), и която също като ФИДЕС в Унгария е въплъщение на абсолютното зло (обикновено наричано “корупция” в специфичния жаргон на сектата) в очите на местните поддръжници на Запада. Що се отнася до първата дума, заимствана от циганския език (в който скромно означава “уста”), на румънски жаргон тя обозначава орален секс. Въпреки известна синтактична двусмисленост, която се дължи на неговата лаконичност (и която злите езици не се колебаят да използват), лозунгът няма за цел да прикани СДП да свърши в устата на протестиращите, а, точно обратното, я заплашва с повече или по-малко принудително фелацио. Лозунгът си проправи път в публичния дискурс на “философа” на движението #rezist, уважавания в академичните среди Габриел Личеану. Този преводач на Хайдегер си постави за цел да положи началото на доктринална основа на тази нова политическа философия, под заглавието “обидата, която ни обединява”, в един нов румънски неоконсервативен блог. Наистина, на въпроса “Какво може да обедини активистите на хомосексуалните асоциации и скинхедс, трансилванските сепаратисти и шовинистите, живеещи във фобия от “унгарския иредентизъм”, влюбените в мултикултурализма и последните псевдоякобинци на Балканите?”, Личеану, който приема този лозунг, достоен за “кампания” на Тони Сопрано, ни дава еднозначен и реалистичен отговор: омразата към собствения си народ, арогантната вулгарност на парвенюто, което обича да поучава, непоклатимата прогресивна убеденост, че си от правилната страна на историята и все по-изразена склонност към възхвала на политическото насилие. За разлика от унгарските либерали, които се стремят поне вербално да придадат идеологическа мотивация на отказа си да приемат демократичния избор на своята нацията, който не им харесва (говорейки за “Орбанистан”, “Виктатура”, “демократура” и т.н.), членовете на румънското движение   не се опитват да прикрият дълбоката си природа на компрадорски елит в страна от Третия свят: заради заплатите им в евро и продължителния престой в страни, които са легализирали гей браковете, румънските мигранти в ЕС (преименувани на “диаспора”, сякаш е трябвало да бягат от война), са обявени за културно по-висши от братята си, останали верни на родината, и свещеното им право да “спасят” въпросната страна от мрака на “корупцията”, без да се съобразяват с конституционните правила или всеобщите избори, така както мултинационалната американска компания “Юнайтед Фрут” не се съобразяваше с тях в Латинска Америка във великата епоха на военните преврати. Някои, разбира се, доста бързо откриха нещо екзотично в тази шумна възхвала на долнопробното изнасилване, в разгара на епохата  . Те грубо бяха призовани към ред. Писателят Мирча Картареску, например, икона на движението   и автор на бестеселъра “Защо обичаме жените”, изглежда първоначално се страхуваше да даде твърде шокиращ отговор на този, според него априори реторичен въпрос, протестирайки в блога си срещу  допотопната езикова употреба, твърде безчувствена към приятното удоволствие от консенсусния граждански орален секс. Подложен от своя страна на лавина от обиди и заплахи, която вече е нормалната реч на анти-СДП тероризма, той много бързо показа мащаба на гражданската си смелост, изтривайки от блога си инкриминирания текст – доста реалистичен първообраз, според мен, на това какво би станало със свободата на словото в Румъния в случай на победа (невероятна на избори) на тази нова орална култура. В петък, на 10-ти август, реториката на радикализацията “даде своите плодове”. Както можеше да се очаква, демонстрацията (между четвърт и половин милион души в Букурещ), макар и масова, не успя да събере противниците на СДП, въпреки че е лято: сред тези наемници в сектора на услугите в градските центрове, които съставляват по-голямата част от местните отряди на движението  , вероятно мнозина са се затруднили да се идентифицират с демонстрация, чийто лозунг прилича повече на хитово заглавие на турбофолк певеца Ромео Фантастик. От друга страна, онези, които решиха да демонстрират въпреки всичко, показаха насилие, което в тази изключително спокойна страна, каквато е Румъния, беше безпрецедентно след протестите на румънските миньори от 90-те г.: обсипвайки силите на реда с тежки обиди и различни снаряди (включително торбички пълни с фекалии) и ловко измъквайки им оръжията, следвайки методология, която напомня за Майдана в Киев, накрая те провокираха реакция на жандармерията, която се опита да разпръсне тълпата с димни гранати. Една останала сама жандармеристка беше жестоко пребита в мелето от малка група “демонстранти”; в момента тя е в болница, ранена в гръбначния стълб, и може да остане парализирана. Независимо дали този трагичен епизод е бил преднамерен или не на повече или по-малко професионални провокатори, сигурно е, че организаторите на демонстрацията, възприемайки реториката на екстремизма, от самото начало са приели – дори пожелали – появата на такива драми, вероятно смятани за “добри за каузата”. И е факт, че пресата, която поддържа Йоханис, побърза да опише събитието като… полицейска грешка! Въпреки това, пред очевидността на много ясни образи и на еднозначна равносметка, можем да се запитаме колко румънци са склонни да повярват в тази версия – преди всичко недостатъчно, за да променят играта по електорален път. Но в този случай какво наистина искат мозъците (ако все още съществуват) на движението  ? Проектът им да бъде истински пуч, или просто да държат под натиск плахото управление на СДП-АЛДЕ: разполагат ли “службите” (политическата полиция, наследена от времето на Бъсеску) все още със средства за такива амбиции, или просто се стремят да се продадат скъпо? В подкрепа на втората хипотеза, някои признаци изглежда сочат, че текущият развод в евроатлантическия свят вече е причинил пукнатини в западния блок в Румъния. Докато Румънската информационна служба, под ръководството на соросоида Едуард Хелвиг, изглежда се съобразява повече от всякога с Берлин и Брюксел, бившите клакьори на “евроатлантическите ценности” вече отстъпват. Пример: произлязла от същото “гражданско общество”, като Хелвиг, свързана отдавна с различни трансатлантически мрежи като “Фрийдъм Хаус”, Алина Мунджиу-Пипиди не само, че не се оказа толкова плаха, като бедния Картареску, при отхвърлянето на либидалния уклон на движението  но и по-остра: описвайки като мръсен и манипулиран лумпенпролетариат румънските работници мигранти, дошли в Букурещ, за да “спасят” страната, която отдавна са изоставили (което впрочем отговаря доста добре на фактическия им статут в различни чужди страни), тя използва тона, който коства поста на външен министър на Теодор Баконши, който критикуваше със сходни думи демонстрантите срещу Бъсеску през 2012 година. Малко по малко, класовото презрение  изглежда сменя лагера. Между неквалифицираните работни места, които очакват повечето румънски мигранти в Западна Европа, и заплатите в Румъния, които са се утроили след края на епохата на Бъсеску, пропастта вече не е толкова голяма, колкото в миналото. Тръбейки, че “диаспората” изпраща в страната 5 млрд. долара годишно, прозападната преса в Румъния и в Западна Европа признава едновременно – за всеки финансово грамотен читател, който знае, че това представлява 3 процента от текущия румънски БВП (само десет пъти повече от това, което “Райфайзенбанк” извлича от страната в нетна печалба) при мигрантско население между 3 и 4 млн. души – че средният румънски мигрант изпраща на семейството си и/или изразходва в Румъния всяка година между 1000 и 2000 долара, което е по-малко от 200 долара на месец – по-малко, например, от наема за студио в Клуж. Тази средна стойност очевидно обхваща голямо разнообразие от случаи, между които на истински и светкавичен индивидуален успех, но също и много случаи на безработни румънци, които затъват в Четвъртия свят в Западна Европа и просят пари и храна от… семействата си, останали в родината. И колкото много румънци са заминали, толкова са се върнали от Запад – във всеки смисъл на думата: със или без спестявания, но и в повечето случаи с много по-малко идеализирана представа, отколкото в миналото, за този митологизиран Запад, за който са открили, че е икономически крехък, социално все по-несправедлив, морално в упадък, заплашен от масова имиграция, разяждан от несигурност и парализиран от политическата коректност. От културна гледна точка, полето за действие на онези, които се надяват да “управляват” възхода на суверенизма в Румъния, с южноамерикански методи, може бързо да се затвори. Това ли чувстват ръководителите на букурещкия “Майдан” и то ли ги кара да заложат всичко на една карта? Близкото бъдеще ще ни покаже.    ", "date": "2018.08.20", "title": "Румъния: и това не е опит за преврат?"}
{"url": "http://www.classa.bg/%D1%81%D0%B2%D1%8F%D1%82/item/385807-%D0%B7%D0%B0-%D0%BA%D0%B0%D0%BA%D0%B2%D0%BE-%D1%81%D0%B8-%D0%B3%D0%BE%D0%B2%D0%BE%D1%80%D0%B8%D1%85%D0%B0-%D0%B2-%D1%81%D1%8A%D0%B1%D0%BE%D1%82%D0%B0-%D0%B2%D0%B5%D1%87%D0%B5%D1%80-%D0%BF%D1%83%D1%82%D0%B8%D0%BD-%D0%B8-%D0%BC%D0%B5%D1%80%D0%BA%D0%B5%D0%BB", "text": "Доставките на руски газ в Европа, кризата в Украйна и Сирия, както и разрешаването на бежанския въпрос в Близкия изток. Това са били основните въпроси, които са обсъдили германският канцлер Ангела Меркел и руският президент Владимир Путин според германските медии. Путин и Меркел са се съгласили, че политизирането на темата за „Северен поток 2“ е неправилно. \"На срещата се обсъждаха такива крупни проекти като Северен поток 2. Беше подчертан изключително търговският характер и конкурентното преимущество на този проект. И Путин, и Меркел се съгласиха, че е абсолютно неправилно по какъвто и да е начин да се политизира този проект,\" заяви говорителят на Кремъл Дмитрий Песков след приключване на срещата в събота вечер. Разговорите на двамата лидери продължиха близо три часа в събота вечерта, пояснява DPA.     Според Песков двамата лидери са засегнали и въпроса за възможни санкции от САЩ срещу компании, участващи в реализацията на Северен поток 2. Меркел напомни недвусмислено, че Украйна трябва да остане като основна транзитна страна при износа на руски газ за Европа. Изграждането на \"Северен поток -2\" не трябва да става за сметка на Киев, е подчертала канцлерът. За Сирия Песков каза, че Путин и Меркел са се договорили да продължат диалога във формат Русия-Германия-Франция-Турция. Диалогът в този формат ще бъде продължен на експертно ниво. На въпрос дали ще има и среща на върха в такъв формат, Песков каза, че засега това не е съгласувано, но той не изключи възможността за такава среща. Путин е призовал ЕС да положи усилия за връщане на сирийските бежанци у дома. По темата за Украйна Путин и Меркел са изразили съжаление заради това, че прилагането на минските договорености не напредва. Говорителят допълни, че е било изразено и безпокойство във връзка с неясните перспективи за удължаване на изтичащия закон за особения статут на Донбас, който се явява доста важен елемент от минските договорености.  По думите му Путин и Меркел са говорили и за перспективите за удължаване на газовия транзит през територията на Украйна. Песков каза, че Путин ще продължи диалога с бизнеса в Германия. Двамата лидери са обсъдили двустранните отношения и са изразили удовлетворение от растящата динамика на съвместния стокооборот, каза Песков. Путин е потвърдил заинтересоваността на Русия от разширяването на присъствието на германски компании на руския пазар.", "date": "2018.08.20", "title": "За какво си говориха в събота вечер Путин и Меркел?"}
{"url": "http://www.classa.bg/%D1%81%D0%B2%D1%8F%D1%82/item/385808-%D0%BF%D0%BE%D0%BB%D1%88%D0%B0-%D0%B2-%D1%82%D1%80%D0%B5%D1%81%D0%BA%D0%B0%D0%B2-%D0%B1%D1%83%D0%BC-%D0%BD%D0%B0-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB%D0%B8", "text": "Какво се случва с автомобилната индустрия след дизелгейт? Спадат ли търсенето и производството на коли? Не, ако съдим по онова, което се случва в Полша. Страната изживява своята златна ера  в автомобилното производство.             Скандалът с дизеловите автомобили, последиците за околната среда и забраната им за употреба в редица западноевропейски градове очевидно не оказват влияние на Полша. Според информация на БИЛД, днес страната изживява своята златна ера в областта на автомобилното производство. Една от причините: над 38, 6 милиона жители желаят да си купят нов автомобил. Данните за новорегистрираните превозни средства в Полша частично надвишават тези в Западна Европа, а автомобилните производители инвестират както никога досега - независимо дали с помощта на държавни субсидии или без.      Наскоро Мерцедес започна изграждането на завод за двигатели в близост до Валбржих, който през 2019 ще позволи да се разкрият нови 1000 работни места. А компании като люксембургският автомобилен доставчик IAC, Тойота и Фолксваген са само няколко от големите инвеститори, решили да вложат милиони евро в производствени линии, разположени на полска територия. Немското автомобилостроене също е повлияно от тази тенденция и се измества лека-полека на изток. Какви са причините за този бум?   Засега Полша печели инвеститори най-вече заради своето местоположение и държавната помощ, регламентирана от Европейския съюз, от която може да се възползва всеки, решил да прави бизнес в страната. Отделно полският данъкоплатец поема между 10 и 15% от общите допустими разходи (в Източна Полша), с цел да бъдат привлечени още повече инвеститори. А междувременно Валбржих се оказва една от 14-те специални икономически зони, предлагащи данъчни облекчения, евтини цени на земята и ниски разходи за електроенергия и вода. Единственото, което би могло да забави бързия растеж на Полша в тази сфера, е недостатъчната квалифицирана работна ръка, особено в западните части на страната. Там са въведени следните правила: щом местната безработица се понижи под средната за страната, инвестиционната помощ от държавата спира. Въпреки това липсата на финансови стимули не се оказва сериозна пречка за автомобилни гиганти като IAC: \"Безработицата е толкова ниска, че няма много големи субсидии, но вие ще сте \"щастливци\", ако намерите такова добро местоположение с такова добро предложение за работа\", цитира думите на шефа на компанията вестник \"Automotive News Europe\" .   Към електромобила   Междувременно благодарение на тенденцията към увеличаване на работните места и нарастване на доходите поляците купуват все повече нови и луксозни автомобили, най-вече в по-големите градове. През първото тримесечие на 2018 г. броят на новорегистрираните автомобили се е увеличил с близо 140 000 бройки в сравнение със 125 000 през миналата година. \"Автомобилната индустрия е регион с най-голямо значение за полската икономика\", казва вицепрезидентът на Полската агенция за инвестиции и търговия Кшищоф Зенгер. И допълва, че страната ще използва своето предимство сега, за да се насочи и към производството на електромобили. \"Това е необходимо\", казва Зенгер \"тъй като човек може да почувства и обратната страна на автомобилния бум: въздухът във Варшава е лош, общественият транспорт се пука по шевовете, а задръстванията късат нервите на шофьорите и подлагат на изпитание търпението им\".", "date": "2018.08.20", "title": "Полша в трескав бум на автомобили"}
{"url": "http://www.classa.bg/%D1%81%D0%B2%D1%8F%D1%82/item/385809-%D0%BA%D0%BE%D1%80%D0%B5%D0%BD%D1%8A%D1%82-%D0%BD%D0%B0-%D1%80%D0%B0%D0%B7%D0%B5%D0%B4%D0%B8%D0%BD%D0%B5%D0%BD%D0%B5%D1%82%D0%BE-%D0%B2-%D0%B0%D1%80%D0%B0%D0%B1%D1%81%D0%BA%D0%B8%D1%82%D0%B5-%D0%BE%D0%B1%D1%89%D0%B5%D1%81%D1%82%D0%B2%D0%B0", "text": "Конфликтът около новото наследствено право в Тунис показва голямото разединение сред арабските общества. Много хора имат резерви срещу светския начин на живот. Техните критици имат няколко  аргумента в своя полза.               Президентът на Тунис Беджи Каид Есебси изрично наблегна на конституционната реформа. Тя повелява равнопоставеност между жената и мъжа. В сегашната дискусия това означава, че двата пола получават по равни части наследство. Мъжете в Тунис вече не могат да разчитат, че ще получават двойно по-голямо наследство от жените. Срещу новия закон се надигна протест. Консервативните мюсюлмани в Тунис заявяват, че новото правило застрашава религиозната идентичност на страната.      С конституцията в ръка, Есебси заявява: \"Ние трябва да спазваме нашата конституция!\" И дава да се разбере, че не иска да говори за оттегляне на реформата в наследственото право. Президентът Есебси е на 91 години. Той е бил под 30 години, когато първият президент на независим Тунис Хабиб Бургиба поема властта. Бургиба искаше да модернизира Тунис. Той искаше да подобри отношенията с Европа и САЩ, да ореже правата на религиозните учени и да увеличи правата на жените. Бургиба постави началото на една културна борба, която продължава и днес. И то не само в Тунис, а и в много други арабски държави. След независимостта правителствата на много арабски страни заложиха на светската държава. Религиозно мотивираното господство минаваше за отживелица. Изглеждаше, че бъдещето принадлежи на отворените към света светски държави, каквито познаваме в западния свят. Осъществяването на светските идеали обаче не минава гладко. Навсякъде в младите държави наблюдаваме остатъци от предишните времена. \"Дори десетилетия след обявяването на независимостта виждаме авторитарни властови структури, икономически клиентелизъм, шуробаджанащина и поощряване на елитите. Светските режими в региона не се отличават особено от религиозните\", изтъква политологът Андре Банк от Хамбургския институт за близкоизточни проучвания.   Секуларни диктатори   Саддам Хюсеин например властваше над страната си с абсолютно насилие. \"Саддам измести ролята на партията на заден план. Ролята на партията се състоеше в това да изпълява неговата воля. И това доведе до дълбока пропаст между него и населението. Партията вече не беше водеща. Водещо беше семейството. И по този начин се изгуби националната идентичност\", казва юристът Заид ал-Али. Подобна е ситуацията и в Сирия. Хафез Асад, който стана президент след преврат през 1971 година, затвърждава господството си чрез армията и широка мрежа от шпиони. Той превръща лявонационалната партия БААС, от която идва, в личен властови инструмент. Не се спира и пред насилието. С особена жестокост потушава въстанието на сирийските мюсюлмански братя в Хама през 1982 година: загиват 30 000 души. Неговият син и наследник Башар Асад, който също е представител на секуларизма, брутално потуши протестите срещу себе си през 2011 година. В резултат на това избухна въстание и малко по-късно международна война, която досега е отнела живота на 500 000 души. Много от жертвите загинаха в затворите на Асад.   \"Без свобода няма република\" - това е изписано върху лозунга на демонстрантите   През август миналата година бившата главна прокурорка на Международния трибунал в Хага Карла дел Понте заяви, че разследващата комисия на ООН разполага с достатъчно доказателства, за да осъди Асад като военнопрестъпник. С решителния си светски курс Хафез Асад предизвика навремето и огромен културен шок сред много от своите съотечественици. \"Неизменният ход на вековете се преобърна с главата надолу пред очите им\", пише историкът Джон Макхуго в книгата си за модерна Сирия. През 1970-те години срещу тези промени се надигат ислямистките движения, допълва Андре Банк. При това с успех. \"Чрез джамиите и своите социални сдружения те бяха организирани много по-добре от всички други граждански движения в арабския свят\", казва той. Умерените ислямистки групи като Мюсюлманското братство например имат подкрепата на широки слоеве от населението не само заради борбата си срещу автократите и диктаторите. Много мюсюлмани споделят и техните идеологически възгледи. Това се отнася например до дебата за характерните мюсюлмански човешки права. \"Те не са напълно идентични с универсалните човешки права. Има много общи черти, но и известни разлики, ако погледнем отношението между половете например или значението на семейството. Специфичните ислямски аспекти все още са широко разпространени сред широки слоеве на населението\", казва Андре Банк.   Склонност към компромиси   Той твърди, че има и индикации за отваряне към света. \"Това се отнася най-вече до Тунис. Умерената ислямистка партия Енахда под председателството на Рашид ал-Гануши показа готовност за компромиси в преговорите за новата конституция. В други арабски страни подобен процес може да бъде наложен много по-трудно\", изтъква Андре Банк. Текстът в конституцията, с който президентът на Тунис Беджи Каид Есебси контрира своите консервативни ислямски граждани, може да се разбира и като покана за диалог. Той обаче може да се осъществи в много тесни граници. Защото за него мюсюлманските представи за държавен и обществен ред свършват точно там, където започва духът на конституцията.", "date": "2018.08.20", "title": "Коренът на разединенето в арабските общества"}
{"url": "http://www.classa.bg/%D1%81%D0%B2%D1%8F%D1%82/item/385810-%D0%B4%D0%B2%D0%B0-%D1%87%D0%B0%D1%81%D0%B0-%D0%BD%D0%B0-%D1%87%D0%B5%D1%82%D0%B8%D1%80%D0%B8-%D0%BE%D1%87%D0%B8-%D0%B7%D0%B0-%D1%86%D1%8F%D0%BB-%D0%B6%D0%B8%D0%B2%D0%BE%D1%82-%D0%B8-%D0%B7%D0%B0-%D0%BF%D0%BE%D1%81%D0%BB%D0%B5%D0%B4%D0%BD%D0%BE", "text": "Най-после те ще могат да се видят с близките си: за кратко и може би за последен път. За много от разделените семейства от Южна и от Северна Корея новата среща за свиждане идва навярно твърде късно.             Разделените от Корейската война (1950-1953) семейства са символ за огромната трагедия от разделението на страната. От близо седемедесет години те живеят едните в Северна, а другите в Южна Корея, разделени от минирана непропусклива граница. На 20 август някои от тях ще имат възможност да видят своите близки. Може би за последен път в живота си. Защото който веднъж е бил одобрен за семейна среща, отпада завинаги от процедурата за подбор. Разделените семейства ще се срещнат за три дни в един курорт в Диамантената планина на Северна Корея, недалеч от демилитаризираната зона.     И до днес между двете корейски държави на практика е забранена всякаква комуникация. Все пак, след известното затопляне на отношенията от 2000-та година насам, са осъществени над 20 срещи на разделените семейства. Тези срещи винаги са били подчинени на произвола на севернокорейския режим, който ги обвързва с политически условия. Последната среща между разделени семейства се проведе през 2015 година. По време на вътрешнокорейската среща на върха между южнокорейския президент Мун Дже-ин и севернокорейския лидер Ким Чен-ун, двете страни се споразумяха за подновяване на срещите на разделените семейства.   Два часа на четири очи   Самата процедура при подбора за срещата е брутална. Компютърен алгоритъм избира на случаен принцип измежду 130 000 кандидати, повечето от които обаче вече не са между живите. След първото пресяване остават 500 души. В крайна сметка сега са подбрани 190 южнокорейски граждани. Те имат на разположение три дни в един хотел да се видят с близките си - под съпровод на фолклорна музика и постоянно наблюдение от силите за сигурност и телевизионните екипи.   Втора среща е немислима: който веднъж се е срещнал с близките си, отпада от следващия подбор   Разговорите на четири очи по време на целия престой са разрешени само за два часа. И тези два часа трябва да стигнат за цял един живот, ако обединението не се осъществи докато те са още живи. По данни на Червения кръст, всяка година умират 3 600 членове на разделени семейства. Тоест по десет южнокорейски граждани дневно, които никога няма да могат да посетят своята родина. В Северна Корея, където според Амнести интернешънъл хората умират средно с 12 години по-рано от хората в Южна Корея, са останали само няколко хиляди членове на разделени семейства. Вследствие на вътрешнокорейското сближаване от началото на годината, нагласите на южнокорейците по отношение на северните им съседи се промениха коренно. Резултатите от анкета на обществено-правното радио KBS показват, че 20 на сто от южнокорейците изпитват симпатии към Северна Корея. В същото време само малко повече от 20 процента от анкетираните се застъпват за обединение на двете корейски държави. Никога досега тези стойности не са били толкова ниски. Особено сред възрастовата група под 29 години. Южнокорейските младежи гледат на Северна Корея като на чужда страна и смятат обединението за икономическо бреме, твърдят социолозите. А поколението, което все още помни Корея като една държава, на практика е на измиране.", "date": "2018.08.20", "title": "Два часа на четири очи. За цял живот - и за последно!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385802-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%BD%D0%B0-%D1%82%D0%B0%D0%B7%D0%B8-%D0%BA%D1%80%D0%B0%D1%81%D0%B0%D0%B2%D0%B8%D1%86%D0%B0-%D0%B5-%D0%BD%D0%B5%D0%B2%D0%B5%D1%80%D0%BE%D1%8F%D1%82%D0%BD%D0%B0", "text": "Когато била на 19, Тамара Романович се омъжила за своя приятел, родила им се прекрасна дъщеричка и всичко предвещавало щастливо бъдеще. Но скоро семейните скандали между тях се превърнали в ежедневие. Един ден Тамара така се скарала със съпруга си, че взела дъщеричката си и избягала от дома. Заедно с момиченцето стигнала до гарата, където се запознала с непозната жена. Тя й предложила работа в Кишинев и Тамара приела. Оказало се, че нищо не е така, както изглежда. Щом пристигнали, накарали Тамара да проси. Един ден се прибрала в общежитието и видяла, че момиченцето й го нямало. Извън себе си от притеснение майката започнала да издирва дъщеря си, докато не разбрала, че е била отвлечена от същите хора, които я накарали да проси. Те продали момиченцето на ромско семейство срещу... златни обеци. За щастие момиченцето имало късмет. Ромското семейство се грижело за него наистина много добре.      Сменили името й на Мария, тя живеела в голяма къща, изучила се добре и имала всичко, което си пожелаела. Независимо от всичко момичето имало чувството, че не принадлежи до това семейство, още повече не приличала на никого от тях. Междувременно Тамара продължавала да търси дъщеря си, но така и не успявала да открие нещо за нея. Накрая започнала да пие от мъка. Тя родила още две деца, но едното - момченце, й било отнето от социални грижи заради алкохолизма, а другото оставила направо в родилния дом. Истината била разкрита, когато умирала бабата на Олга от семейството, което осиновило момиченцето. Тя решила на смъртния си одър да признае цялата истина. По това време Олга вече била на 16 години. Без да отлага, отишла в полицията и разказала историята си. Там открили, че е обявена за издирване вече няколко години. Днес Олга продължава да живее с ромското си семейство, но опитва да помогне и на майка си да се върне към нормалния живот.", "date": "2018.08.20", "title": "Историята на тази красавица е невероятна"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385803-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-20-%D0%B0%D0%B2%D0%B3%D1%83%D1%81%D1%82", "text": "ОВЕН ( 21 март - 20 април ) Днес, трябва повече да гледате и слушате, отколкото да говорите непрекъснато. Вашето мнение е важно за семейството ви, но не и извън него. Трябва също да сте внимателни на пътя, както и да отложите пътувания на дълги разстояния. Изречно признание на ваш приятел, ще ви изненада. ТЕЛЕЦ ( 21 април - 21 май )  Възможно е да се разочаровате от човек, когото познавате от много години. Огледай се около себе си, може би някой, специално се опитва да ви скара. На работното място, обстоятелствата, ще са благоприятни за реализация на отдавнашните ви планове и творчески идеи. Но трябва, освен да работите и да си взимате по-често, кратки паузи за почивка. БЛИЗНАЦИ ( 22 май - 21 Юни ) Днес, ще се занимавате с неща, които смятате за абсолютно безполезни. Но заповедите на шефовете си – няма да може да пренебрегнете. Трудна ситуация, се оформя и в финансовата сфера, може да се наложи да отмените голяма покупка за дома. Но, за сметка на това в любовта , ще сте изключително щастливи и доволни.   РАК ( 22 юни - 23 юли ) Толкова много работа, ще ви се струпа днес, че без помощта на колеги и партньори, няма да се разминете. Разбира се, повечето от работата, ще свършите сами, но вие ще се справите. Добре е също да обърнете внимание на емоционалното си състояние. Не е необходимо да изливате гняв и омраз върху хора, които ви уважават. ЛЪВ ( 24 юли - 23 август ) Ще бъдете щастливи, когато намерите в телефона си съобщение от бивш приятел. Може дори да захвърлите работата и да отмените срещите си, за да се видите с този човек. Въпреки това, днес, не трябва да правите прибързани стъпки, тъй като това, ще има дългосрочни последици. Добре е, да не се влияеете от собствените си капризи. ДЕВА ( 24-ти август - 23 септември ) Отнесете се с максимална отговорност, към работата си и не спорете с шефа, дори и ако той не е прав. В семейните въпроси, проявете лидерски качества, особено ако има нужда от спешно решаване на ежедневни проблеми или свързани с образованието на децата. Вечерта, може да посрещате гости от далеч. ВЕЗНИ( 24 септември - 23 октомври) Днес трудно, ще отстъпвате от собственото си мнение, когато става дума за пътуване в чужбина. Възможно е да спорите с избраника си, къде да отидете на почивка. Доходите ви са над средните и това, ще ви дава увереност в бъдещето. Основното нещо е, преди пътуването, да приключите всичките си дела в работата.   СКОРПИОН ( 24 октомври - 22 Ноември ) Понякога е по-добре да се изчакате, отколкото да пришпорвате събитията – обикновено, това е вашата тактика, но сега може да действате по друг начин. Обстоятелствата около вас ще се развиват по такъв начин, че ще трябва да променяте методите си постоянно. Възможна е спешна командировка или договор за работа в друго населено място.   СТРЕЛЕЦ ( 23 Ноември - 21 Декември ) Днес, ще трябва да живеете и работите по точно установен график. Така по-бързо и по-добре, ще се справите с основната си работа и може да планирате нещо ново. Възможно е, много усилия да изразходвате в опити да убедите любимия човек за правилността на решенията си. Помислете, дали наистина това е така? КОЗИРОГ (22 Декември - 20 януари ) Установявайте повече бизнес контакти и търсете по-обещаващи начини за развитие на личния ви бизнес. Възможни са грешки в документите, които сте доверили да подписва и прави друг човек. Денят не е добър за пазаруване, по-добре организирайте екскурзия сред природата.  ВОДОЛЕЙ ( 21 януари -  19  февруари ) Днес, ще имате възможност да увеличите доверието в себе си на работното място. Ако не отказвате помощ на колеги и споделяте с тях своите собствени оригинални идеи, отношенията ви, ще се развиват отлично. Роднини, ще ви окажат нужната подкрепа, ако имате неприятности с избраника си.   РИБИ ( 20 февруари - 20 март ) Трябва да бъдете готови, за неочаквани и драматични обрати на съдбата. Въпреки че, ще понесете твърдо всичко, ако не започнете да драматизирате ситуацията. Един чудесен ден за тези, които са планирали посещение на салон за красота и пазаруване, въпреки че, ще пръснете доста пари. Вечерта посветете на четене и гледане на любимите си филми.", "date": "2018.08.20", "title": "Дневен хороскоп 20 август"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385799-%D1%82%D1%8F-%D1%81%D0%BA%D0%BE%D1%80%D0%BE-%D1%89%D0%B5-%D1%81%D1%82%D0%B0%D0%BD%D0%B5-%D0%BD%D0%B0%D0%B9-%D0%BC%D0%BB%D0%B0%D0%B4%D0%B0%D1%82%D0%B0-%D0%BC%D0%B8%D0%BB%D0%B8%D0%B0%D1%80%D0%B4%D0%B5%D1%80%D0%BA%D0%B0", "text": "По-малката сестра на Ким Кардашиян - моделът и бизнесдама Кайли Дженър - стана блондинка. Самата тя публикува в Инстаграм фотографиите с новия цвят на косата си. Феновете реагираха с възторг на новия вид на Дженър. \"Аз съм обсебен от тази визия!\" - пише един от потребителите в коментарите. \"Остани завинаги блондинка!\" - препоръчаха други. \"Невероятно красива\", - написаха трети.      По-рано, световните медии съобщиха, че скоро Кайли Дженър ще стане най-младата милиардерка в света, заработила самостоятелно състоянието си. Изданието Forbes разказа на своя уебсайт, че момичето, което навърши 21 години преди дни, е основала собствена марка козметика през 2016 г. и понастоящем е спечелила 900 милиона долара.", "date": "2018.08.20", "title": "Тя скоро ще стане най-младата милиардерка"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385800-%D1%81%D0%B5%D0%BA%D1%81%D0%B0%D0%BF%D0%B8%D0%BB%D0%BD%D0%B0%D1%82%D0%B0-%D0%BD%D1%8F%D0%BA%D0%BE%D0%B3%D0%B0-%D0%BB%D0%BE%D1%80%D1%8A%D0%BD-%D1%81%D0%B5%D0%B3%D0%B0", "text": "Тя никога не е била срамежлива, освен това в последно време често обича да експериментира с пластичните операции за уж по-красива визия. Но Лорън Гуджър изглеждаше така в събота вечер в Лондон сякаш е попрекалила с любимите си филъри. 31-годишната бивша звезда на британското риалити предаване TOWIE не позволи на устните й да вземат връх над останалата част от външния й вид като показа и другите си хирургично подобрени места от тялото си.      Лорън винаги е била искрена за многобройните подобрения, които е претърпяла след като стана известна или по-точно след началото на TOWIE през 2010 г., където тя беше в центъра на всички събития.      След корекция на носа и гърдите, блондинката бе особено привлечена към филърите за устни, но през 2016 г. тя ги премахна и се закле да се отърве от инжекциите.      Въпреки двугодишното й обещание, тя изглежда се е върнала отново към навика си, свързан с филърите, което се вижда при нощните й похождения в Лондон. И се вижда ясно, че сега е придобила доста плашещ вид.  ", "date": "2018.08.20", "title": "Сексапилната някога Лорън сега..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385801-%D0%B8%D0%B7%D0%B1%D1%80%D0%B0%D1%85%D0%B0-%D0%BD%D0%BE%D0%B2-%D0%BB%D0%B8%D0%B4%D0%B5%D1%80-%D0%BD%D0%B0-%D1%80%D1%83%D1%81%D0%BA%D0%B0%D1%82%D0%B0-%D0%BC%D0%B0%D1%84%D0%B8%D1%8F", "text": "Русия има нов криминален авторитет. На изключително тайна среща бе избран нов \"вор в законе\". Това е Олег Раменски - Шишкан. Това е своеобразен прецедент в законите на руския криминален контингент. Самият Шишкан е със славянски произход, а такъв не е избиран от много време. Той се смята за един от най-влиятелните славянски бандити и голям подмосковски авторитет.      Приемникът на Шакро Младия е избран след дълъг подбор, няколкомесечно договаряне и гласуване. Мястото за шеф на руската мафия се оказа вакантно, след като на 12 юли 2016 година бе задържан за изнудване Шакро Младия - 55-годишният Захари Князевич Калашов, руски гражданен, родом от Тбилиси. Управлението на Шакро бе рекордно кратко. Той смени Чичо Хасан - Аслан Усоян, също с произход от Тбилиси. Чичо Хасан бе застрелян със снайпер в центъра на Москва през януари 2013 година. За новия лидер Олег Шишканов се знае, че е бил изключително близък до знаменития Япончик, който през 1992 година успя да измести кавказките групировки от криминалния бизнес на Русия. Шишкан получава титлата си \"вор в законе\" през 1992 година. Коронован е в хотел \"Измайловски\" от известните криминални авторитети Махарбек Каргаев (Руслан), Захари Калашов (Шакро Младия) и Валерий Длугач (Глобус). Самото му приемане става с личното одобрение на Япончик. От информацията в медиите по това време става ясно, че лично от Кремъл идва заповед до спецчастите да възпрепятстват избора. Шишкан излежава първото си и единствено наказание от 1981 до 1991 година. Осъден е за изнасилване и убийство, но на практика поема вината на двама свои приятели, застрашени от разстрел. По това време е едва 18-годишен и едва по-късно става ясно, че не е извършвал никакви престъпления, а просто е искал да спаси другарите си от смъртна присъда. Изборът на Шишкан за лидер на руската мафия е интересен и с друго. В криминалните конфликти той се явява като миротворец и винаги е опитвал да уреди напрегнатите ситуации с минимум човешки жертви. В реалния свят е и уважаван бизнесмен. Той е страстен любител на футбола.", "date": "2018.08.20", "title": "Избраха нов лидер на руската мафия!"}
