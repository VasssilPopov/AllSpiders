{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/388584-%D0%BD%D0%B0%D0%B3%D0%BB%D0%B8-%D0%B8-%D0%B1%D0%B5%D0%B7%D1%86%D0%B5%D1%80%D0%B5%D0%BC%D0%BE%D0%BD%D0%BD%D0%B8-%D0%B4%D0%BD%D0%B5%D1%88%D0%BD%D0%B8%D1%82%D0%B5-%D1%88%D0%BF%D0%B8%D0%BE%D0%BD%D0%B8-%D0%BA%D1%80%D0%B0%D1%87%D0%B0%D1%82-%D0%BF%D1%80%D0%B5%D0%B7-%D1%82%D1%80%D1%83%D0%BF%D0%BE%D0%B2%D0%B5", "text": "Днешните шпиони на пръв поглед изглеждат наивни и немарливи. И оставят след себе си много следи. Така могат да се тълкуват редица шумни шпионски скандали. Истината обаче навярно е друга.           Случаите се множат. Джамал Кашоги, Сергей Скрипал, отвличането на бизнесмен в Берлин от виетнамските тайни служби, убийството на доведения брат на севернокорейския диктатор Ким Чен Ун... Човек остава с впечатлението, че редица правителства и техните тайни служби все по-открито провеждат своите тайни операции по цял свят. Мокра поръчка – що е то?   \"Мокрите поръчки се радват на гореща конюнктура\", казва експертът за тайните служби Ерих-Шмид Еенбом.   Ерих Шмит-Еенбом   Понятието \"мокра поръчка\" е от жаргона на КГБ и означава операция на тайните служби, при която в общия случай се пролива кръв. Ерих Шмид-Еенбом твърди, че преломният момент е настъпил през 2006 година, когато беше отровен бившият руски агент Александър Литвиненко. Няколко часа преди смъртта си той казва в интервю за вестник Таймс: \"Гадовете ме откриха, но пак няма да се доберат до всички!\" През 1990-те години Александър Литвиненко участва във вътрешно разследване на корупция в руската Федерална служба за сигурност (ФСБ), която е наследник на КГБ. Шеф на ФСБ по онова време е Владимир Путин. Литвиненко изпада в немилост, след като критикува шефа си, че не предприема нищо срещу ширещата се корупция в тайните служби. През 1998 година той разкрива заговора за убийството на руския олигарх Борис Березовски и е арестуван за злоупотреба със служебното положение. През 2000 година бяга през Турция във Великобритания, където получава политическо убежище. Ерих Шмид-Еенбом смята, че зад покушението срещу Литвиненко стои ФСБ, въпреки че случаят и до днес не е изяснен окончателно.   Александър Литвиненко Службите действат немарливо – или просто без свян?   Покушението срещу Сергей Скрипал и неговата дъщеря Юлия много напомня на убийството на Литвиненко. Извършителите използваха нервнопаралитичното вещество „Новичок\", разработено в бившия Съветски съюз. На пръв поглед и в двата случая беше действано много немарливо, но дали пък това не е било умишлено? Дали зад тези покушения не се крие определена нова стратегия на службите? \"Действително наблюдаваме, че тайните служби вече не се крият, както преди, когато обичаха да инсценират автомобилни катастрофи. Този метод днес излезе от мода. Днес службите вече нямат никакъв свян\", казва професор Волфганг Кригер от университета в Марбург.   Руснаците безмилостно преследват предателите   Сергей Скпирал е работил едновременно за руското военно разузнаване ГРУ и за британската тайна служба МИ6. През 2004 година е арестуван и осъден на 13 години затвор за държавна измяна. След международна размяна на агенти през 2010 година Скрипал е освободен и заминава за Великобритания, където получава политическо убежище. Според професор Кригер, случаят Скрипал е типичен пример за нравите на съветските, а днес вече на руските тайни служби. На мушката почти винаги попадат „ренегати\", които сами са работили за службите в Москва, но после са станали двойни агенти. \"В Съветския съюз такива „ренегати\" ги преследват безмилостно още от 1920 година насам. Е, навремето покушенията се извършваха по-дискретно. През 1920-те и 1930-те години хора често \"падаха\" от прозорците, навярно с незначителна външна помощ\", казва професор Кригер.   „Скромният пенсионер\" Скрипал остава активен шпионин   Сергей Скрипал навярно също може да бъде окачествен като „ренегат\". След преселването си в Солсбъри той явно не води скромен пенсионерски живот, както се смяташе. \"Скрипал активно е работил за британските тайни служби. В Прага, например, заедно със служители на МИ6, той разкрил активни руски агенти, които познавал от времето на своята работа за ГРУ. През лятото на 2016 година в Талин отново дал толкова прецизна информация, че веднага били разкрити трима действащи шпиони на Москва. На испанските тайни служби пък осигурил сведения за връзките на руската мафия в Испания с висши политици в Москва. Това означава, че е работил за западни тайни служби, което не се е харесало на бившите му колеги в Москва\", казва Ерих Шмид-Еенбом.   Сергей Скрипал и дъщеря му Юлия   Плюеш, стреляш, бесиш   Александър Гусак, бивш водещ офицер на Александър Литвиненко, обобщава кратко и брутално руския подход към „ренегатите\". В интервю за Ню Йорк Таймс той казва дословно: \"Аз съм израснал със съветските идеали. Плюеш в лицето на предателя, залавяш го, после го застрелваш или бесиш и уринираш на гроба му!\" Да не забравяме и исторически напрегнатите отношения между Русия и Великобритания. \"След края на Студената война повечето западни тайни служби почти прекратиха шпионажа срещу Съветския съюз и държавите от ОНД. Британците обаче продължиха. По време на Чеченската война, например, британските тайни служби трайно присъстваха на място. Именно в Чечения МИ6 вербува и много дезертьори от Русия\", казва Ерих Шмид-Еенбом.   И специалист по изтезания   Професор Волфганг Кригер вижда паралели и в случая с журналиста Джамал Кашоги. \"Кашоги е бил в тесния кръг на вътрешния властови апарат в Саудитска Арабия. В този смисъл той също е „ренегат\"\", казва професорът.   Джамал Кашоги   От журналиста няма никаква следа вече две седмици. Турските следователи подозират, че е бил убит по време на посещението си в посолството на Саудитска Арабия – от наказателна бригада, която пристигнала в Истанбул същия ден. \"Показателно е обстоятелството, че в 15-членната наказателна бригада е имало и лекар. Знаем че съвременните изтезания винаги се провеждат под медицинско наблюдение. Това е известно и от Гуантанамо и от Абу-Гариб в Багдад\", казва Ерих Шмид-Еенбом. Дилетанти? Не, наглеци.   Да извършваш атентати с ядрено или с бойно отровно вещество и да влизаш в посолство под зоркото око на турските наблюдателни камери: Възможно ли е напоследък тайните служби просто да действат дилетантски? Експертът по шпионаж Михаел Мюлер, автор на много публикации за тайните служби, отхвърля това предположение. \"Не, не са дилетанти. По-скоро изпращат предупреждение към всички потенциални „ренегати\": Умеем го, вършим го, не се боим и не ще позволим на никого да ни спре!\", обобщава той.", "date": "2018.10.19", "title": "Нагли и безцеремонни: днешните шпиони крачат през трупове"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/388585-%D1%82%D1%83%D0%BA%D0%B0%D1%88%D0%BD%D0%B8%D1%8F%D1%82-%E2%80%9E%D0%B4%D0%B6%D0%B8%D1%85%D0%B0%D0%B4%E2%80%9C-%D1%89%D0%B5-%D1%81%D0%B5-%D1%80%D0%BE%D0%B4%D0%B8-%D0%BE%D1%82-%D0%B3%D0%BB%D0%B0%D0%B4%D0%B0-%D0%BA%D0%B0%D0%BA-%D1%81%D0%B5-%D0%BD%D0%B0-%D1%85%D0%B8%D0%B1%D1%80%D0%B8%D0%B4%D0%B2%D0%B0%D0%BC%D0%B5-%D1%81%D0%B0%D0%BC%D0%B8", "text": "Тия дни все за хибриди говорят – и човек се пита, хибрид от какво са пък нашите политици, каква смеска сме ощастливени да ни води?  Ако съдим по приказките им, едната съставка трябва да е тигър.  Ако съдим обаче по резултатите – и някаква овца трябва да е замесена. Тигърът храбро ръмжи – обаче иначе си е глух и само себе си чува.  А овцата – е, овцата си е овца, тя си е за хубост, от нея – овчия поглед, друго не е нужно… И една щипка от Плевнелиев трябва да има в хибрида, за къде без него – Плевнелиев, който сега се преживя като пилот.  Като го слушам какви ги разтяга, се сещам за Бродски, който веднъж се изтърва пред анкетьора си Волков и каза, че Москва е най-красива, видяна от кабината на бомбардировач.  Бродски би казал същото за София, ако беше имал нещастието да слуша дрънкотенето на Плевнелиев. Сега пък се е захванал да пробутва изтребителя Ф 16, самоназначил се е за негов гарант и толкова е досаден, че публиката започва да се съмнява, дали не е натоварен да провали сделката с американците. „Слушай Плевнелиев – и прави обратното“, този завет остана от неговия мандат.  Или направо бомбардирай София. Телевизиите продължават упорито да попълват комедийната си програма с неговите участия – особено е забавен, когато дърпа ушите на президента Радев.  Тогава направо се приближава до излъчването на Чаплинов персонаж, само бомбето му липсва.  Малкият човек, който се е заел с невъзможни за него неща.  Един скеч с Плевнелиев като пилот ще остави публиката без дъх.  Очакваме всеки момент да ни съобщи, че в по-раншен свой живот е бил пилот, преди да се прероди в ирландска пастирка.  Пак неусетно стигнахме до овцата. Радев пък не се научи да общува с нашите хибриди – пак отвори дума за бедността и напълно очаквано никой хибрид не му обърна внимание.  Плевнелиев специално никога няма да каже и една дума за бедняците, никога.  Това не е големеене, това е страхът на бедняка, който още е стаен в него и никога няма да го напусне.  За втори път пак стигнахме до овцата. Направили тия дни конференция за хибридните войни – и Костов участвал, но пак Плевнелиев бил главният специалист.    Разказал колко номера са му правили хибридите – не нашите, те само се хилеха зад гърба му – ами руските, направо го побърквали, може би дори са го облъчвали с някакъв лазерен „Новичок“, иначе не може да се обясни вечно разхвърления му вид. Преди въпросната конференция пък десет дни се оплаквахме от хибридните атаки на Брюксел – лъскай патъци, за да те лаят, така излезе.  Бойко направо се ядоса и още малко щеше да покаже, как ще им издърпа ушите – но Плевнелиев не му беше под ръка.  Нищо чудно руснаците да са облъчили цялото ръководство на ЕС с някакво хибридна водка.  То пък отново съвсем несправедливо ни ощипа – не споменаха между журналистите-жертви и нашето момиче от Русе, досвидяло им се на тъпанарите, а и никога не се разбирали нищичко от нашите работи. Иначе, Хибридите се занимават с глупости – тигърът слуша овцата – и не си дават сметка, че най-могъщата хибридна атака е на път да ги измете, всичките.  Тя вече ги опозори – но рано или късно и ще ги измете. Докато мрънкаха нещо и се оплакваха от хибридни атаки, Би Ти Ви им нанесе камшичен удар.  Вторник вечерта от новините им научихме, че ВСЯКО ЧЕТВЪРТО БЪЛГАРСКО ДЕТЕ ГЛАДУВА, ГЛАДУВА И ВСЕКИ ВТОРИ ВЪЗРАСТЕН БЪЛГАРИН.  По-могъща хибридна атака, сътворена от самия Живот, не може да си представим.  Излиза, че ние се на-хибридваме сами, сами ще се унищожим.  Всяко четвърто дете гладува тук, а не в Сомалия! По телевизията веднага балансираха този кошмар със съобщението, че един ресторант ще раздава безплатна храна на бедняците – не от огризки, а специално приготвена за тях, това наистина е похвално.  Оказа се също така, че една от доброволките, които ще помагат в ресторанта, е илюзионистка. Това ни подсети да помечтаем да се намери между Хибридите някой толкова могъщ илюзионист, че да включи милионите български бедняци в някакъв номер, за да се чувстват все заситени.  И така да ги измъкне от Дупката. Може да направи и нещо по-просто: да покрие със стъклен покрив прословутата Дупка във Варна, да изложат в нея Гергов заради гениалните му комбинации, а с 43-те милиона, които той е на път да отмъкне, да нахрани бедняците – колкото-толкова.  Гергов няма да има нищо против, той винаги е готов с други десет дупки, и понеже в неговия хибрид има и малко соц, така ще натърка носа на Корнелия. Пльоснаха новината за гладуващите българи – всеки втори, всяко четвърто – в една минутка и тръгнаха с лакърдиите, стига ви толкова състрадание.  Как не се сещат да хванат някой достатъчно гламав хибрид и да го попитат, как ще коментира светлата новина.  Вземете една камера, влезте в „Съединението прави силата“ и ги анкетирайте един по един.  Създайте така История на Българския Глад. Вижте им акъла, покажете ни колко от хибридите ще отговорят, колко ще избягат, колко от тях нахално ще ви кажат, че нещата вървят добре, че новината е хибридна атака.  Защо я пускате изобщо тази новина, ако няма да я развиете.  Да не би да чувствате някаква гордост от всеки втори/всяко четвърто, та не искате да ни я натрапвате прекалено? Отделиха почти толкова внимание на бойкота на американските атлети на олимпиадата през 1968 година, колкото за глада в България.  Няма ли най-после и вие да наденете една черна ръкавица – и да я натикате в сурата на Хибридите, какво толкова, не сте държавната държанка БНТ. Вкопчете се в този позорен факт и разберете, кой е виновен за Глада – социализмът, комунизмът, мумията на Ленин – или нашите си тукашни мумии от последните 30 години. Не можете да изтръгнете истини от хибридите, ако им позволите да продължават да ви смятат за шарани.  Поставете им пред суратите този позорен факт – и не ги оставяйте на мира, докато не изблеят нещо. Съобщават ни, че щели да реставрират пострадалия от пожар преди доста години Студентски дом – ами, как ще реставрират достойнството във всеки втори/всяко четвърто? Разбере поне, какво ще се случи от хилядите деца, които си лягат гладни.  Какво очаквате, освен да се появи някакъв нов Северин.  Колко специалисти се упражняваха с неговото зверство – само дето не се сетиха, че той не се е появил от нищото.  Да, животно е – но кой го е превърнал в животно, кой не е забелязал навреме превращението му? И колко такива като него се спотайват наоколо, озъртащи се към Злото?  Колко от гладуващите днес деца са утрешни Севериновци?  Хибридите нямат очи за такива дреболии – вие им отворете очите за гетата, които скоро ще ни залеят със Злото. И има ли по-страшна хибридна атака, от тази на Глада? Питайте хибридите, как ще спрат тази вълна.  Сега те чакат „дъртаците“ сами да изпукат – ами гладуващите деца, тях какво ще ги правят? Представят ли си изобщо, какво му минава през главата на едно дете, което си ляга гладно с европейските ви ценности, каква отмъстителност се отглежда в него.  То отсега е готово на всичко за една вафла „Мура“.  Това ще бъдат безмилостни хора. Късогледството на Хибридите е направо плашещо.  С безпаметството им вече свикнахме – сега трябва да се примирим и със слепотата им. И разкарайте най-сетне от телевизионния екран хитреците, които разкрасяват и Глада, като всичко останало, които все товарят дисагите на Миналото с всички грехове – дори 30 години по-късно. Разкарайте тази паплач. Загърбете охранените физиономии на някакви доцентчета – готови на всичко, стига да им платят до-цент – за да ви пълнят главите с хибридните си измишльотини – и то тогава, когато истинската хибридна война е тук – Гладът срещу Държавата. Една тема е задължителна за медиите, за да оцелеят почтено: Гладът.  И един-единствен въпрос към Хибридите: какво направихте днес срещу Глада? Преди да довтасат Ордите – а това е неизбежно, ние сами превърнаха значителна част от хората си в бежанци в собствената си страна.  Тукашният джихад ще се роди от Глада. Но сякаш за нашите хибриди е създаден онзи английски лаф: „Настигне ли те истината, не се прави на герой, ами бягай“.  В това отношение те са по-бързи и от Юсеин Светкавицата.  Никога не се срещат с Истината очи в очи. И след всичко това, човек се чуди, за какво им е власт – и колко безсърдечни трябва да са, за да се натискат изобщо за власт.  За какво ви е тя – когато стоите безпомощно пред всеки втори/всяко четвърто…", "date": "2018.10.19", "title": "Тукашният „Джихад“ ще се роди от глада: Как се на-хибридваме сами"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/388586-%D1%81%D0%BB%D0%B5%D0%B4-%D0%B1%D0%BE%D0%BA%D0%BE-%E2%80%93-%D0%B4%D1%8A%D1%80%D0%BF%D0%B0%D0%BC%D0%B5-%D1%88%D0%B0%D0%BB%D1%82%D0%B5%D1%80%D0%B0,-%D0%BA%D0%BE%D0%B9%D1%82%D0%BE-%D0%B8-%D0%B4%D0%B0-%D0%B4%D0%BE%D0%B9%D0%B4%D0%B5-%D0%BD%D0%B8%D1%82%D0%BE-%D0%BA%D0%BE%D1%80%D0%BD%D0%B5%D0%BB%D0%B8%D1%8F,-%D0%BD%D0%B8%D1%82%D0%BE-%D0%BF%D1%83%D1%82%D0%B8%D0%BD,-%D0%BD%D0%B8%D1%82%D0%BE-%D0%BE%D1%80%D0%B1%D0%B0%D0%BD-%D1%89%D0%B5-%D0%BC%D0%BE%D0%B6%D0%B5-%D0%B4%D0%B0-%D0%BD%D0%B8-%D0%BE%D0%BF%D1%80%D0%B0%D0%B2%D0%B8-%D0%B2%D0%B5%D1%87%D0%B5%E2%80%A6", "text": "Корнелия била обещала да възстанови държавата, след опустошенията на ГЕРБ. Нека допуснем, че е искрена в намеренията си…     Само че – няма шанс… След Боко не е ясно изобщо ще е възможно ли да се възстанови България. 1 милион работещи ще трябва да хранят 6 милиона други, а и да плащат десетки милиарди външни дългове. След Боко – дърпаме шалтера, който и да дойде  ", "date": "2018.10.19", "title": "След Боко – дърпаме шалтера, който и да дойде! Нито Корнелия, нито Путин, нито Орбан ще може да ни оправи вече…"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/388587-%D0%BD%D0%B5%D0%B4%D0%B5%D0%BB%D1%8F-%D0%BF%D0%BE%D0%BA%D0%BE%D1%80%D0%B8-%D0%B8-%D1%8E%D0%B3%D0%BE%D0%B7%D0%B0%D0%BF%D0%B0%D0%B4%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": " и в сърцето на Благоевград, на ул. „Тракия“ 3, съвсем близо до Операта. Вашият избор ще бъде подложен на изпитание от богатото ни разнообразие от перфектно подредени и вкусни торти. Можете да опитате както неустоимите ни шоколадови предложения, така и от по-леките плодови изкушения.       Специлано за по-хладните дни сме подготвили и зимна градина, в която можете да се насладите на ароматна кафе напитка, без значение какво е времето навън. В интериора ни преобладават естествените материали – дърво, стена от мъх, които придават изключително приятна и свежа атмосфера за срещи с приятели, любимите хора или пък за подготовка за изпит. С топлите и наситени цветове, многото светлина и комфортните мебели искаме да направим прекрването ви уютно и запомнящо се. Очакваме ви, за да отпразнуваме големите и малки моменти всеки ден с любимите ви торти, защото не е нужен повод, за да направите деня си по-сладък.         Вече можете да се насладите на неустоимите ни изкушения и на още една удобна локация, а именно в Paradise center, на бул .  „Черни връх“ 100. Сладкарницата ни е на ниво  2 , като на ваше разположение е и слънчева тераса, на която можете да се заредите със свежа напитка, а защо не и да отпразнувате новите покупки с парче торта? За  вкусно начало на деня , в обедната почивка или сладък завършек на шопинга,  усмихнатият ни екип и  вкусните  ни предложения  ви очакват. На ваше разположение сме, както за вашите специални поводи, така и за сладките малки моменти със семейството, приятелите или защо не времето само за вас?      ", "date": "2018.10.19", "title": "Неделя покори и югозападна България"}
{"url": "http://www.classa.bg/%D1%81%D0%B2%D1%8F%D1%82/item/388578-%D0%BB%D0%B0%D0%B2%D1%80%D0%BE%D0%B2-%D0%BA%D0%BE%D0%B3%D0%B0%D1%82%D0%BE-%D0%BD%D0%B0-%D0%B7%D0%B0%D0%BF%D0%B0%D0%B4-%D0%BF%D1%80%D0%B5%D0%BC%D0%B8%D0%BD%D0%B5-%D0%BF%D1%80%D0%B8%D1%81%D1%82%D1%8A%D0%BF%D1%8A%D1%82-%D0%BD%D0%B0-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B0-%D0%BB%D1%83%D0%B4%D0%BE%D1%81%D1%82-,-%D0%B3%D0%B8-%D0%BE%D1%87%D0%B0%D0%BA%D0%B2%D0%B0%D0%BC%D0%B5-%D0%BD%D0%B0-%D1%80%D0%B0%D0%B7%D0%B3%D0%BE%D0%B2%D0%BE%D1%80%D0%B8", "text": "\"Ако нашите западни партньори сериозно се опитват да ни изкарат от нерви със своята истерика, те просто не четат правилно историческите книги\", коментира дипломат №1 на Русия Москва очаква западните страни на разговор, след като там премине пристъпът на \"политическа лудост\". Това заяви министърът на външните работи на Руската федерация Сергей Лавров в интервю за RT France, Paris Match и Le Figaro.    Когато на Запад приключат с \"волната програма\" и пристъпът на \"политическа лудост\" премине по естествен път, ги очакваме на полето на сериозния и професионален разговор, заяви дипломат №1 на Москва.  \"Ако нашите западни партньори сериозно се опитват да ни изкарат от нерви със своята истерика, те просто не четат правилно историческите книги\", коментира Лавров.  \"Украйна се опитва да вкара натовските учения в Азовско море, но това няма как да стане, тъй като двустранният ни договор с киев изисква и нашето съгласие за влизането на бойни кораби там\", отбеляза още Лавров.  \"Трупането на въоръжения край нашите граници, модернизирането на транспортната инфраструктура за по-лесен достъп на американско и друго натовско въоръжение до нашите територии, е откровена провокация. Това се случва не по границата ни с Китай в Сибир, а в Украйна, Груция и в Черно море\", заяви Лавров.   \r\n  ", "date": "2018.10.19", "title": "Лавров: Когато на Запад премине пристъпът на \"политическа лудост\", ги очакваме на разговори"}
{"url": "http://www.classa.bg/%D1%81%D0%B2%D1%8F%D1%82/item/388579-the-wall-street-journal-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D1%81%D0%B0%D0%BD%D0%BA%D1%86%D0%B8%D0%B8-%D0%B4%D0%B0%D0%B4%D0%BE%D1%85%D0%B0-%D0%BD%D0%B5%D0%BE%D1%87%D0%B0%D0%BA%D0%B2%D0%B0%D0%BD-%D1%82%D0%BB%D0%B0%D1%81%D1%8A%D0%BA-%D0%BD%D0%B0-%D1%80%D1%83%D1%81%D0%BA%D0%B0%D1%82%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0", "text": "Американските санкции тласнаха в различни посоки цените на петрола и стойността на рублата, давайки на Русия скъп нефт и девалвираща валута – комбинация, която способства развитието на икономиката й, пише авторитетното американско издание The Wall Street Journal. Агенция \"Фокус\" предава материала без редакторска намеса. Цените на петрола, главният експортен продукт на Русия, се увеличиха с близо 14% от средата на август. Основната причина за това е възобновяването на американските санкции срещу Иран, ограничаващи износа на нефт от тази страна. В същото време рублата падна с 15% от април, когато Вашингтон въведе санкции в отговор на предполагаемата руска намеса в изборите на САЩ и другите видове агресия. По този начин, цената на нефта в долари става още по-голяма, когато се преведе обратно в по-слабата рубла. В последно време петрола и руската валута отново тръгнаха в обратни посоки, когато цената и на суровината, и на долара падна. Но в течение на няколко месеца руската икономика излезе на печалба, след като падащата рубла напълни държавната хазна и бе регистрирано рязко увеличение на доходите на енергийните гиганти в страната. През тази година акциите на руските производители на нефт „Роснефт\" и „Лукойл\" поскъпнаха съответно с 56% и 39%, задминавайки ловко западните си конкуренти. „Високите цени на петрола и слабата рубла са много по-изгодни за Русия, защото от гледна точка на бюджета това е двоен плюс\", смята Виктор Шабо, управляващ отдела за дълговите задължения на развиващите се пазари към компанията „Абърдийн Стандарт Инвестмънтс\". Развиващите се пазари обикновено понасят удар в резултат от увеличаването на стойността на американския долар и на лихвените проценти, както и от безпокойството, свързано с търговията и вътрешнополитическите проблеми в отделните страни, например, в Турция. Рублата обаче получи допълнителна тежест в резултат от американските санкции. През август рублата загуби още повече от стойността си, след като Вашингтон наложи нови санкции по отношение на Русия във връзка с предполагаемото използване на неврно-паралитично вещество във Великобритания и заплаши да ги разшири с втори кръг ограничителни мерки след 90 дни, в случай, че Русия не изпълни списъка от три изисквания, в това число и прекратяване на използването на химическо и биологическо оръжие. Рискът за САЩ е в това, че санкциите не оказват планираното въздействие, отчитайки последствията от комбинацията между слабата рубла и високите цени на петрола. В края на миналата година един барел нефт носеше на руските продавачи повече от 3835 рубли при обръщането от долари, в които се търгува суровината. Сега всеки един барел носи по 5262 рубли, т.е. с почти 40% повече.     Компанията „Роснефт\", най-големият производител на петрол в света, е една от страните, които получава изгода при дадените обстоятелства. Тя съобщи, че е увеличила доходите си с близо 50% преди изчисляването на операционните приходи, данъците, износа и амортизацията за второто тримесечие в сравнение с предходното. Санкциите също така помагат на страната да понижи нивото на външния си дълг, в момент, когато той нараства за правителствата и компаниите, сочат данните на „Сосиете Женерал\". Това се случва, както заради падането на рублата, което не позволява на емитентите да приемат дълга в долари, така и заради опасенията, че САЩ ще въведат санкции на търговията с доларови дългове на Русия. Частният и държавният дълг на Русия, принадлежащ на чуждестранни инвеститори, намалява от 2016 година, достигайки до 32% от брутния вътрешен продукт през първото тримесечие на тази година, отново по данни на „Сосиете Женерал\". Едновременно с това, печалбата по текущите сметки на Русия, показател за нейните операции с останали свят, е нараснал до 18,3 милиарда долара през март в сравнение с 14,6 милиарда в предходното тримесечие. „Русия се адаптира впечатляващо към понижаването на цените на нефта и санкциите\", се казва в комюнике до клиентите на анализаторската къща „КредитСайтс\". „Суверенният дълг остава на разумно ниско ниво, а обемът на външните задължения намаля значително\". Без съмнение, годините на санкции нанесоха удар по руската икономика. Множеството западни ограничителни мерки по отношение на Русия, след като Владимир Путин взе решение да анексира Крим през 2014 година, доведоха до двойно понижаване на стойността на рублата и съкращаване на обема на инвестициите в енергийния сектор. В последно време пострадаха и руските пазари. От началото на т.г. доходността на доларовите държавни облигации на САЩ се увеличи до 4,36% от 3,28%. Руският индекс на акции ММВБ през същия период намаля с 12%, независимо от отслабването на рублата, което направи износа по-печеливш. Слабата валута допринася и за инфлацията, която, по прогнозите на Централната банка, ще нарасне до 5,5% към края на следващата година, което е много повече от установената рамка 4%.", "date": "2018.10.19", "title": "The Wall Street Journal: Американските санкции дадоха неочакван тласък на руската икономика"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/388580-%D1%81%D0%B2-%D0%BF%D1%80%D0%B5%D0%BF%D0%BE%D0%B4%D0%BE%D0%B1%D0%BD%D0%B8-%D0%B8%D0%BE%D0%B0%D0%BD-%D1%80%D0%B8%D0%BB%D1%81%D0%BA%D0%B8-%D1%87%D1%83%D0%B4%D0%BE%D1%82%D0%B2%D0%BE%D1%80%D0%B5%D1%86", "text": "    Преподобни Иван Рилски е най-великият български светец, небесен закрилник на целия български народ. Основател на знаменития и най-величествен манастир в България – Рилския манастир. Той се е родил около 876 г. и починал на 18 август 946 година. Родното му място е селото Скрино, разположено в гънките на Осоговска планина край реката Струма. Родителите му били благочестиви люде. Отрано те вдъхнали в него вяра и любов към Бога. Когато починали, той раздал на бедни и болни хора своята част от наследеното от тях имущество. В близък манастир постъпил като послушник. След известно време станал монах. Закопнял за тих отшелнически живот, той напуснал манастира и се изкачил на висока и гола планина, може би Витоша. От сухи вейки си направил колиба. И почнал да се подвизава в пост и молитва. Хранел се само с диви растения.     В една нощ разбойници го нападнали, набили го и го изгонили от там. След скитане из планината наберил дълбока пещера и се заселил в нея. Неговият братанец Лука, без да каже на баща си, тръгнал един ден да търси любимия си чичо из планината. След големи трудности го намерил. Като видял отдалече момчето, св. Иван помислил, че сънува. Толкова му се видяло чудно, че може сред това пусто място да стъпи човешки крак. С любов той приел племенника си. Много се зарадвал, като чул от него, че желае също да се подвизава. Намерило се място в пещерата и за Лука. Двамата почнали да се подвизават в труд и молитва. Разтровожен за сина си, бащата тръгнал из планината да го търси. Намерил го в пещерата като същински отшелник. Разгневил се и се озлобил срещу брата си Иван, който е допуснал това. Преподобният мъчал. Бащата хванал сина си и го повел със себе си. Св. Иван коленичил и със сълзи молел Господа да устрои нужното за вечното спасение на момчето. След това седнал в пещерата и се отдал на размисли за опасностите на светския живот. Като вървели по пътя към родното село, змия ухапала младия Лука и той умрял. Бащата, дълбоко нажален от станалото, се почувствал виновен за тъй неочакваната смърт на момчето. Той взел мъртвото тяло и го понесъл обратно към пещерата на св. Иван. Пустинникът искал от него да погребе сина си близо до пещерата. Когато бащата си отишъл, Иван почнал редовно да ходи при гроба. Седял до него и се отдавал на мисли за суетността на тукашния живот. Това било любимото му място. Тук той си почивал от продължителните подвизи. А подвизите му били големи – срещу съблазните и изкушенията от злите духове, а също и срещу немощите на плътта. В тая пещера Иван прекарал 12 години. От пещерата той минал във великата Рилска пустиня. Поселил се в хралупата на едно грамадно дърво. Постел, молел се и плачел. Хранел се само с трева. Не виждал никъде човешко лице. Прекарвал със зверовете, които се оказали добри към него. След известно време го открили овчари. Вестта за него бързо се разнесла из околните долини и полета. Много хора от различни места идвали при хралупата, за да видят и чуят тоя пустинник. Някои от тях водели със себе си болни. Със силни молитви преподобният измолвал от Бога за всички здраве. Един човек бил мъчен години наред от нечист дух. Като видял хора да отиват към пустинята на св. Иван, тръгнал подир тях. Като стигнал до полите на планината, той паднал на земята и почнал да вика: - Не мога да вървя по-нататък, огън ме изгаря! Спътниците вързали нещастния човек и го повели към жилището на преподобния. Замолили го да излекува болния. - Деца мои – им казал той, - това не е по силите ми. Аз съм като вас немощен човек. Само Бог може да го излекува! Те продължили по-усилено да молят светеца. И той се помолил горещо. Спътниците видели обхванатия от нечист дух вече оздравял. И прославили Бога. Смиреният Иван искал да се усамоти тъй, че да скъса изцяло с тая широка известност. Напуснал любимия си дъб, който му бил оказал години наред топло гостоприемство. Продължил да се изкачва нагоре в планината. Стигнал до грамадна скала, до която видял просторна пещера. Поселил се в пещерата, а на скалата се молел ту изправен, ту на колене. Тук той водел и непрекъсната борба с изкушенията на зли духове. Водел и борба с всички природни стихии – ветрове, бури, дъждове, снегове, виелици. Имал на тялото си една дълга кожена дреха, който непрекъснато вехтеела. И тук великият отшелник не останал скрит от човеците. Слухът за неговите удивителни подвизи стигнал и до благочестивия цар Петър. Царят искал да го види, да го чуе и разговаря с него. Пратил му в дар злато и плодове. Св. Иван приел с благодарност плодовете, но златото върнал, защото не му било нужно. Скромен и смирен, той отклонил свиждането с царя. В писмо му изтъкал нужното за него и за държавата. Мнозина надошли около Божия угодник и пожелали да се отдадат на подвизи като него. Построили манастир, пръв игумен на който станал сам преподобният Иван. Преди смъртта си св. Иван оставил   на своите ученици и следовници, в който отправя съвет: \"Новопокръстените люде от еднокръвния свой народ утвърждавайте във вярата и ги наставлявайте да изоставят непристойните езически обичаи и злите нрави...\" Първоначално храмът бил устроен в пещерата, гдето по-рано живеел свети Иван. На седемдесетгодишна възраст преподобният блажено починал. Бил погребан в самата пещера от братята монаси. След няколко десетки години Божият угодник се явил на учениците си и поискал от тях да пренесат мощите му в град Средец (София). Като отворили гроба му, те видели нетленно и благоуханно тяло. Прославяйки Бога, с чест те го пренесли в София. Това станало на 19 октомври – ден, в който оттогава се чества тържествено неговата памет. Светите мощи били положени най-напред в църквата \"Св. великомъченик Георги Победоносец\". После били пренесени в църквата \"Св. апостол и евангелист Лука\". В дванасетия век един благочестив и богат българин построил в чест на св. Иван Рилски хубава каменна църква, в която били пренесени мощите му и при която се образувал манастир. Страдалци от всякакъв род тук получавали здраве, утеха и подкрепа. В 1183 г. унгарците на крал Белла ІІІ превзели град София и отнесли мощите на преподобни Иван Рилски в своята столица Гран (Естергом). И тук, на унгарска земя, станали редица чудеса, някои от които дали възможност на унгарците да разберат, че мощите на светеца трябва да пребивават в неговата родна земя. След тригодишен престой в Унгария светите мощи били върнати обратно в София с много дарове. Кралят украсил ковчега със злато. В 1195 г. българският цар Асен І тържествено пренесъл мощите от София във Велико Търново – тогавашната столица на България. Сега мощите на св. Иван Рилски Чудотворец почиват наново в неговата света Рилска обител.", "date": "2018.10.19", "title": "Св. преподобни Иоан Рилски чудотворец"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/388581-19-%D0%BE%D0%BA%D1%82%D0%BE%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "/461 г. - Либий Север е провъзгласен за римски император в Равена.     1493 г. - По време на втората си експедиция Христофор Колумб открива остров, който кръщава Сан Хуан Батиста (по-късно преименуван на Пуерто Рико).   1703 г. - Поставено е началото на мистерията за Желязната маска със смъртта на един затворник в Бастилията, чието име и престой в тъмницата са пазени в строга тайна.   1824 г. - В най-голямото наводнение в историята на Санкт Петербург загиват около 10 000 души.   1826 г. - Образувани са Военноморските сили на Боливия.   1831 г. - Велика Колумбия окончателно се разпада на Нова Гранада, Венецуела и Еквадор.   1858 г. - Основан е град Холистър, САЩ   1863 г. - Президентът на САЩ Ейбръхам Линкълн изнася известното си Гетисбъргско обръщение.   1885 г. - Сръбско-българска война: Състои се Боят при Гургулят.   1889 г. - Създаден е Гербът на Бразилия.   1893 г. - 4 Велико народно събрание учредява Министерство на обществените сгради, пътищата и съобщенията.   1919 г. - Зайон получава статут на национален парк.   1922 г. - В Царство България се провежда референдум за започване на съдебен процес срещу министрите от кабинетите на Иван Гешов (1911-1913), Стоян Данев (1913) и Александър Малинов (1918).   1924 г. - Египет става конституционна монархия.   1942 г. - Втора световна война: Битка при Сталинград: Силите на Съветския съюз, командвани от генерал Георгий Жуков, преминават в контранастъпление, като обръщат хода на битката в полза на Съветския съюз.   1946 г. - ООН: Афганистан, Исландия и Швеция се присъединяват към Организацията на обединените нации.   1946 г. - ООН: Генералната асамблея на ООН приема резолюция против преследванията на расова и религиозна основа.   1969 г. - Аполо 12 каца на Луната, а Чарлс Конрад и Алън Бийн стават третия и четвъртия човек стъпили на лунната повърхност.   1977 г. - Египетският президент Ануар Садат става първият арабски държавен глава, направил официално посещение в Израел.   1979 г. - От Ленинград за Москва поема първия си курс високоскоростният влак Р-200.   1985 г. - Студената война: В Женева е осъществена, за първи път, среща между президента на САЩ Роналд Рейгън и генералния секретар на ЦК на КПСС Михаил Горбачов.   1990 г. - 22 държави от НАТО и Варшавския договор подписват в Париж Договор за ограничаване на конвенционалните оръжия в Европа.   1995 г. - На президентските избори в Полша Александър Квашневски побеждава действащия тогава президент Лех Валенса.   1999 г. - Китай успешно изстрелва своя първи експериментален космически кораб, Шънджоу 1.   2003 г. - официално е открит португалският футболен стадион Ещадио Д-р Магаляеш Песоа.    ", "date": "2018.10.19", "title": "19 октомври, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/388582-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BF%D0%B5%D1%87%D0%B5%D0%BB%D0%B8-%D0%BC%D0%BD%D0%BE%D0%B3%D0%BE-%D0%BE%D1%82-%D0%B5%D1%81,-%D0%BD%D0%BE-%D0%B5-%D1%80%D0%B0%D0%B7%D0%BE%D1%87%D0%B0%D1%80%D0%BE%D0%B2%D0%B0%D0%BD%D0%B0-%D0%BE%D1%82-%D0%BD%D0%B5%D0%B3%D0%BE-%D0%B7%D0%B0%D1%89%D0%BE", "text": "Доскоро България беше силно проевропейска. Но сега подкрепи Орбан, отхвърли Истанбулската конвенция, застана до Русия по казуса \"Скрипал\", усвои езика на \"Европа на отечествата\".  И още, и още. За какво говори това?           Последното проучване на Евробарометър сочи, че одобрението за ЕС е скочило сериозно - 62% от европейците заявяват, че ЕС е нещо добро, а 68% са убедени, че страната им е спечелила от членството си в Съюза. Това са най-високите резултати от 1983 година насам. Включително Обединеното кралство би гласувало днес за оставане в ЕС. На този позитивен фон тенденцията в България е обратната - стойностите на одобрение са под-средните, въпреки че само допреди няколко години бяхме сред страните с най-висок еврооптимизъм. Днес 55% намират членството в ЕС за добро, а 60% смятат, че страната е спечелила от него. При евентуален референдум 59% биха гласували за оставане в Съюза. Да, това са ясни мнозинства, но през последните няколко години те определено са се \"свили\".     На какво се дължи това разочарование, след като България и Източна Европа като цяло са сред най-големите печеливши от членството в ЕС? С оглед на обективните показатели, както българският БВП на глава от населението, така и доходите на българите наваксват изоставането от европейските и вече възлизат на около 50% от средното (при нива от 20-25% в началото на столетието). България е освен това сред най-големите нетни бенефициери в ЕС - с около 4% от БВП трансфери към страната на годишна база. Отвличането на Европа   Смяната на настроенията е породена основно от промяната в политическото говорене. Тя е ясен резултат от \"патриотизацията\" и завоя към \"консерватизъм\" сред българските политици. Популистите твърдят, че следват народната воля, но всъщност често - както в случая - именно те я формират и променят. Когато всички основни партии възприемат определен начин на говорене, нагласите на хората логично се променят. В древногръцката митология Европа е девойка, която Зевс отвлича в образа на бик. Днес у нас Европа също е на път да бъде отвлечена от едно „добиче\", съставено от различни политически формации, които вкупом теглят в евроскептична посока. Всяка от тези формации е навлякла бичите кожи на \"патриотизма\" и \"консерватизма\": те громят Брюксел и безчувствените евробюрократи, възпяват някаква неясна \"Европа на отечествата\", в която всяка страна прави каквото си поиска, но най-вече не допуска мигранти, бежанци и Истанбулската конвенция. Героят на този отбор е Орбан, който твърдо се противопоставя на „меките\" европейци. В България надпреварата кой да бъде предницата и кой задницата на това политическо добиче се разпали миналата седмица. Волен Сидеров и Николай Бареков направиха заявка да оглавят консервативното движение, като се явят заедно на европейските избори. И двамата добре олицетворяват горепосочените евроскептични идеи. И двамата са закоравели борци срещу Брюксел. Много \"консерватори\" се обидиха на идеята точно Сидеров и Бареков да са предница на движението, тъй като в общите нагласи на хората на тази двойка повече ѝ отиват като че ли задните части. По-интелектуално настроените \"консерватори\" - група от публични фигури, пребродили целия политически спектър в България и гравитиращи днес около ГЕРБ и спонсорирани от тях институти - се събраха тази седмица в бившия \"Шератон\", за да обсъдят една по-възвишена и по-благородна визия за \"Европа на отечествата\". Както Сидеров и Бареков, те също са подходящи кандидати за оглавяване на движението. А това означава, че в резултат от тази борба то може да се окаже с две глави (или съответно с две задници). В калкулациите на кандидатите за тези важни части трябва да бъдат добавени и останалите патриоти - НФСБ и ВМРО. Боричкането между патриотичните формации през последните дни може да бъде интерпретирано и като предизборно наместване под бичата кожа. Докато спорът за двата края на движението все още не е стигнал до окончателно решение, основният въпрос е за средната част - тази, която привлича големите маси хора. Туловището на българското консервативно добиче е съставено от двете ни основни партии - ГЕРБ и БСП. Корнелия Нинова отдавна взе консервативен завой и се въоръжи с антиевропейска реторика (руско производство). Борисов е по-късен адепт на консервативния дискурс и все още не е съвсем ясно дали е консерватор или либерал. Обичайно за него е, че винаги се опитва да \"балансира\". Проблемът обаче е, че вече балансира само между \"консерватори\".   Причините за промяната   Доскоро в България всички основни партии бяха силно проевропейски. Как стана така, че само в рамките на последната година България подкрепи Орбан, отхвърли Истанбулската конвенция, застана до Русия по казуса \"Скрипал\" и заговори на езика на \"Европа на отечествата\"? Завоят е толкова радикален, че мнозина започнаха да го обясняват с ефектите от \"хибридна атака\" на Русия. Основания за подобна параноична теза има - руското медийно и немедийно влияние в България е наистина сериозно. Сигурно и някои от кандидатите за глава на \"консервативното\" движение са попаднали под него. Но макар да е ясно, че Русия има интерес от самомаргинализация на България в ЕС и от противоречия между европейските държави, обръщането на основните политически сили в страната не може да е породено само от външна намеса. Причините са най-вече домашни, вътрешни - част от тях са си чисто български, други са източноевропейски. Но за да може да възникне и да се наложи ефективна проевропейска политическа сила, тези причини трябва да бъдат осъзнати. Ето ги:   1. Нарасналото самочувствие на Източна Европа   Консервативният обрат ала Орбан е резултат и от успехите на региона. Полша вече е развита държава, другите се движат след нея. След десетилетие и при добра политика България ще бъде там, където днес е Полша. Тези успехи карат региона да се чувства горд от постигнатото - и да желае неговият глас да се чува повече. Това ново самочувствие е важна част от настроенията, които популистите използват. Борбата срещу \"диктата на Брюксел\" резонира с желанието за признание на източноевропейския успех. Една проевропейска партия трябва да отчита тези настроения и да ги \"впрегне\" в собствена визия за ЕС;   2. Неравното разпределение на благата   Благата от членството в ЕС не са разпределени равномерно. В България има региони, които вече са достигнали средното ниво в ЕС. Но има и такива, които са най-бедните в Съюза. Тъй като бедността продължава да бъде проблем за България, антиевропейската реторика успешно мобилизира тези настроения и превръща ЕС в причина за проблемите; 3. Страхът на един корумпиран истаблишмънт от външен мониторинг и надзор Това е тема, която е специфична за България. Една захваната държава не може лесно да допусне мониторинг и контрол над интимните си дела - да речем, какво става в банките. Затова въпреки заявките, че ще кандидатстваме за чакалнята на еврозоната, продължаваме да си влачим краката с надеждата външният поглед да ни се размине. Разпалването на антиевропейски, суверенистки настроения обслужва горещото желание на един окопал се елит да не се раздели с привилегиите си. За да не останем в аварийната лента на Европа През последните десетина години ГЕРБ изпълняваше ролята на проевропейски мотор на България. Но днес този мотор се задавя и произвежда все по-сериозни количества \"консервативен\" шум и пушек. А когато моторът не работи, гореописаното евроскептично добиче започва да тегли колата. За да не останем в аварийната лента на Европа, имаме нужда от силна проевропейска формация, която да се стреми да удържа България в центъра на европейската интеграция. За целта хората, които вярват в този идеал - а те все още са мнозинство, трябва да отчитат и възторзите, и притесненията, които мотивират \"консервативния\" обрат. Интеграцията не пречи на стремежа за признаване на източноевропейските успехи, нито пък възпрепятства по-справедливо разпределение на позитивите от членството в ЕС. Крайно време е например да се въведе необлагаем минимум към плоския данък, за да не се натоварват прекомерно най-бедните слоеве в страната. България вече може да си позволи и много по-хуманно отношение към хората с увреждания, към болните и т.н. Ясно е също така, че държавата трябва да е сериозно ангажирана с подкрепата за българския език и култура, с подпомагане на културните ни институти. В този смисъл една проевропейска партия трябва да възприеме насърчаването на националната култура и справедливото разпределение на благата като свои основни политики. Дотук проевропейските сили се концентрират основно върху антикорупционна реторика и борба срещу хибридната опасност. Това са важни приоритети, да, но докато не се обърне внимание и на другите два, в България наистина може да се стигне до отвличане на Европа.", "date": "2018.10.19", "title": "България печели много от ЕС, но е разочарована от него. Защо?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/388583-%D1%81-%D0%BC%D0%BE%D1%81%D0%BA%D0%B2%D0%B0-%D0%B8%D0%BB%D0%B8-%D1%81%D1%80%D0%B5%D1%89%D1%83-%D0%BD%D0%B5%D1%8F-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B8-%D1%86%D1%8A%D1%80%D0%BA%D0%BE%D0%B2%D0%BD%D0%B8%D1%8F%D1%82-%D1%80%D0%B0%D0%B7%D0%BA%D0%BE%D0%BB", "text": "Скандалът с църковния разкол вече се разиграва и на българска почва. Дотук България изненада с едно решение на Светия синод, което се тълкува като насочено срещу Москва.  Но може и да става дума за добре премерен ход.         Който си избира националисти за партньор, накрая остава само с един полезен ход - да се чуди кой от тях е по-малкото зло. Това е поуката от скандала с църковния разкол, разиграл се и на българска почва. В момента Волен Сидеров и Валери Симеонов се борят за мястото на говорител на изпълнителната власт по въпроса за Украинската православна църква - Сидеров би желал правителството да говори в полза на Москва, а Симеонов би искал позицията да е в полза на Киев. Сблъсък, който е възможен само по една причина - самото правителство няма позиция по църковния спор, а и никак не е сигурно, че трябва да има. Ето накратко ситуацията: на 13 октомври НФСБ, партията на Валери Симеонов, се обърна към Светия синод с призив да подкрепи независимостта на Украинската православна църква. В писмото пишеше, че според НФСБ е \"критично важно\" БПЦ да се включи в процеса по признаването на украинската църква, като \"последва българската държавна политика\". Ябълката на раздора е в последните думи - защото не съществува никаква българска държавна политика по въпроса дали трябва или не трябва да се дава какъвто и да било статут на която и да било от трите украински православни църкви. И ако партията на вицепремиера започне да приписва \"държавна политика\" на правителството тъкмо по този въпрос, а то самото не излиза с опровержения, резултатът е точно толкова противоречив и разнопосочен, колкото е и цялата обществена нагласа към църковния разкол.   Политическата роля на църквата   Църквата е отделена от държавата, но това не означава, че политическото ѝ е чуждо. Днес едва ли може да се изобрети по-политически въпрос от този дали украинската църква да зависи от Москва или само от себе си. И не е случайно, че в момента всички политически коментатори очакват разколът в църквата да възпроизведе политическия разлом в Европа: православните църкви на страните от бивша Югославия и България се очаква да подкрепят Москва, а останалите - Константинопол. Сръбският патриарх Ириней още от миналия месец се обявява против намеренията на Константинопол, а онзи ден препотвърди позицията си - във вторник той заяви, че решението на Константинопол за предоставяне на независим статут на украинската църква представлява \"стъпка, водеща към разкол\", която сръбската църква не приема. В унисон с езика на сръбските националисти, Ириней каза, че този разкол е инспириран от Западна Европа, която иска да принуди сърбите \"да купят своето членство в ЕС в замяна на враждебни действия спрямо Русия\". Но отвъд това сръбската църква има и други опасения - например това, че решението за Украйна може да създаде прецедент и за автокефалията на църкви като македонската и черногорската. И двете не само са \"отцепници\" от Белград, но и поддържат тесни връзки с църквата в Киев, представлявана от патриарх Филарет. Нищо чудно, че в понеделник сръбският патриарх замина за черногорската столица Подгорица.     Изненада от България   Изненадата дотук се казва България, която наблюдателите разглеждат като негласен руски сателит. Но ето, че в навечерието на решението на Константинопол българската църква отхвърли искането на Москва за свикване на Всеправославен събор, който да разгледа украинския случай - действие, което се интерпретира като насочено срещу Москва. Според информация на сайта „Гласове\", решението за отхвърляне на московското предложение е било взето с 8 срещу 3 гласа, като патриарх Неофит е гласувал против искането на Москва. Въпросът е дали това гласуване изразява именно това, което изглежда, че изразява. Или просто е добре премерен ход, който внушава независимост от Москва, преди да се вземе фактически същественото решение в нейна полза.", "date": "2018.10.19", "title": "С Москва или срещу нея: България и църковният разкол"}
{"url": "http://www.classa.bg/%D1%81%D0%B2%D1%8F%D1%82/item/388573-%D0%B7%D0%B0%D0%BF%D0%BE%D1%87%D0%BD%D0%B0-%D0%BC%D0%B0%D1%81%D0%BE%D0%B2%D0%B0%D1%82%D0%B0-%D1%87%D0%B8%D0%BF%D0%B8%D0%B7%D0%B0%D1%86%D0%B8%D1%8F-%D0%BD%D0%B0-%D0%B7%D0%B5%D0%BC%D0%BD%D0%BE%D1%82%D0%BE-%D0%BD%D0%B0%D1%81%D0%B5%D0%BB%D0%B5%D0%BD%D0%B8%D0%B5", "text": "Компанията Аплайд диджитъл солюшънз (АДС) обяви, че Бразилия и Мексико започнали да имплантират под кожата на децата, произвежданите от фирмата микрочипове. АДС пусна на пазара работещи на високи радиочестоти микрочипове, колкото оризово зърно, с които ще се проследява всичко, от стоките, до хората. Това “чудо на техниката” се нарича “Веричип”. Още на 23 октомври миналата година министерството на отбраната на САЩ обяви, че започват да използват радиочестотни идентификационни устройства (РЧИУ), и тази година ще започнат да ги поставят на стоките, продавани в най-голямата американска търговска мрежа “Уолмарт”. Не трябва да се съмняваме, че скоро след това ще последват опити да се използва “Веричипът” за разпознаване, първо на децата, а после и на възрастните. Министерството на отбраната твърди, че РЧИУ ще позволяват по-ефективно да се следи армейският инвентар, и затова ще ги вграждат във всичко, което постъпва в армията. На войниците, за сега, нямало да се имплантират микрочипове. Поне, не в САЩ. Но в другите страни “Веричип” вече широко се използва за следене на хората. Компанията АДС има програма “ВериЧайлд”, която в превод на български се нарича “ВериДете”. В рамките на тази програма, на децата ще имплантират със шприц под кожата “Веричип”, който излъчва сигнали на честота 125 килохерца. Този сигнал постъпва в специален скенер, който узнава ЕГН-то на детето и установява личността му, от базата данни. Ако “маркираното” по този начин дете го открадната или се изгуби, властите ще разберат от скенера, мястото, къде да го намерят, независимо, дали в търговски център, на автобусна спирка, на летището, на гарата и т.н. И Бразилия, и Мексико започнаха да имплантират на децата “Веричипове”, както казват те, за да осигурят сигурност на децата. В Бразилия ще имплантират “Веричипове” и на възрастни, като пропуски в зданията, първо на административните сгради (офисните), а после и в жилищата. Според водещи специалисти от компанията “Аплайд диджитъл солюшънз”, “Веричип” напълно ще измести традиционните хартиени пари и удостоверенията за самоличност, и ще станат главният инструмент за комуникации на човека с обкръжаващия го електронен свят. С «Веричипа» човек ще си плаща пътуването, с всичките видове транспорт, или ще му се откаже достъп до всичко. С помощта на «Веричипа» човек ще се регистрира в самолетите и няма да попълва ни един документ. С «Веричипа» човек ще получава преводи на сметката си, и ще плаща за различните покупки. С «Веричиповете» системата на здравеопазването ще контролира, обмяната на информации и бързата помощ, на всички граждани на планетата. «Веричипът» ще открие на човека нови хоризонти за получаване на услуги и на комфорт, – твърдят специалистите на компанията. Така, още днес, този глобален замисъл се въплъщава в живота. Имплантирането на микрочипове, започвайки от болниците и затворите, добива все по-широко разпространение. Правозащитниците виждат в това, заплаха за гражданските свободи и нарушаване неприкосновеността на личния живот. И това е напълно естествено. Никой и не крие, че още сега микрочипът може да бъде свързан със всяка база данни и да предоставя пълна информация за неговия стопанин (носител), вкл. финансова и медицинска. Освен това, микрочипът много лесно може да се следи от спътник, 24 часа в денонощието. Скоро на полицията даже няма да се налага да спира човека на улицата, за да го разпита. Достатъчно ще е да сканира дистанционно неговия микрочип, и цялата история на живота му, ще излезе, точно, като на длан. Впоследствие скенери ще поставят и на шосейните разклонения, в библиотеките, в училищата и в магазините, – и абсолютно навсякъде. И в крайна сметка «чипизацията» на обществото ще заличи понятията «личност» и «свобода». Всеки човек просто ще е номер в електронната база данни. Степента на контрола, която може да бъде осъществявана над обществото, ще надмине всички въобразими днес предели.  ,  Не само целият живот на човека, но и времето на влизане и излизане под собствения му душ, ще се фиксира в електронните база данни. В базата данни ще е записано и, с каква периодичност, в кой именно супермаркет, на каква цена и какъв размер презервативи купувате.      И в крайна сметка чиповете ще дадат възможност просто да ви зачеркнат от обществото /а и от живота/, с натискането само на едно копче… Едно-единствено бутонче ще затвори за вас всички врати на всички видове транспорт, всичките граници и всичките здания от обществено и индивидуално значение, всеки достъп до храна от магазините и супермаркетите, достъпа до информация и до електроните мрежи. Едно-единствено бутонче ще управлява целия ви живот, до самата в смърт. « »,  – “Откровения” на Свети Йоан Богослов (Откр. 13:16-17)  ", "date": "2018.10.19", "title": "Започна масовата чипизация на земното население"}
{"url": "http://www.classa.bg/%D1%81%D0%B2%D1%8F%D1%82/item/388574-%D0%BF%D0%BE%D0%BB%D0%B8%D1%82%D0%BE%D0%BB%D0%BE%D0%B3-%D0%B7%D0%B0-%D0%BC%D0%B0%D1%81%D0%BE%D0%B2%D0%BE%D1%82%D0%BE-%D1%83%D0%B1%D0%B8%D0%B9%D1%81%D1%82%D0%B2%D0%BE-%D0%B2-%D0%BA%D0%B5%D1%80%D1%87-%D0%BA%D1%8A%D0%B4%D0%B5%D1%82%D0%BE-%D1%81%D0%B5-%D0%BD%D0%B0%D1%81%D0%B0%D0%B6%D0%B4%D0%B0-%D0%BA%D1%83%D0%BB%D1%82-%D0%BA%D1%8A%D0%BC-%D1%81%D0%B8%D0%BB%D0%B0%D1%82%D0%B0,-%D0%B4%D1%80%D1%83%D0%B3%D0%BE-%D0%BD%D0%B5-%D0%BC%D0%BE%D0%B6%D0%B5-%D0%B4%D0%B0-%D1%81%D0%B5-%D0%BE%D1%87%D0%B0%D0%BA%D0%B2%D0%B0", "text": "Двайсет са според последни данни загиналите в политехническия колеж в Керч на Кримския полуостров, информира министърът на здравеопазването на Руската федерация Вероника Скворцова. Освен извършителя – 18-годишния Владислав Росляков, учил в същото учебно заведение, който се застрелял със своята пушка-помпа „Бекас“, сред жертвите са още 14 ученици, 11 от тях – непълнолетни, и петима служители.     Семействата на жертвите ще получат по един милион рубли, пострадалите – по петстотин хиляди. Учебните занятия ще продължат; край всяко училище ще патрулират бойци от Росгвардия (бившите вътрешни войски), посочва „Росийская газета“. Вестник „Новие известия“ цитира президента Владимир Путин, който обеща властите „да направят всичко“ за възможно най-бързото оздравяване на пострадалите. Мотивите и версиите за трагедията се проучват най-внимателно и резултатите ще бъдат оповестени, увери държавният глава. Трагедията на кримското крайбрежие е най-мащабното в историята на Русия масово убийство в учебно заведение, извършено от стрелец, действал сам, пише „Известия“. В болница остават 44-ма ранени, 10 от тях са в тежко състояние в реанимация.В Крим е обявен тридневен траур. Мотивите за престъплението, безпрецедентно за Русия, ще се проучват от разследващ екип начело с генерал-майор Сергей Голкин, който е наблюдавал разследванията на миналогодишния атентат в метрото на Санкт Петербург и пожара в мола „Зимна вишна“ в сибирския град Кемерово през март, пише „Комерсант“. Следствието вече установи, че Росляков е израснал в неблагополучно семейство. Баща му, инвалид, не е живял заедно с майка му, санитарка в ракова болница. Смятали я за член на сектата „Свидетели на Йехова“, внесена от руското правосъдно министерство в списъка с екстремистки организации. Самият Владислав минавал за кротък младеж, имал среден успех в колежа, няколко пъти бил задържан, след като пил бира с приятели, разказва изданието. Според негови източници обаче криминалистите и тайните служби „засилено проверяват“ дали убиецът не е поддържал връзки с екстремисти, но не религиозни, а от забранените в Русия украински националистически организации „Десен сектор“ и УНА-УНСО („Украинска национална асамблея – Украинска народна самоотбрана“). Последната била вече уличавана в подготовка на атентат в учебно заведение в Русия. Засега обаче предположенията, че Росляков може да е бил екстремист, не са потвърдени с нищо конкретно, допълва „Комерсант“. Разследването се контролира от председателя на руското федерално следствие Александър Бастрикин, а шефът на Федералната служба за сигурност Александър Бортников е изпратил в Крим водещи експерти в разкриването на терористични атентати, се казва в статията. Щом се разбра, че извънредното произшествие в техникума в Керч е умишлено престъпление, това породи главния въпрос: кой стои зад него? – пише „Лента“. Електронният вестник цитира украинския президент Петро Порошенко, заявил, че разследването на подобни случаи е важно за Украйна, „защото Крим е украинска територия, а украинците, живеещи в окупация на полуострова, са граждани на Украйна“. „Аргументи недели“ помества коментар на директорката на колежа Олга Гребенникова, сравнила експлозиите в Керч с терористичния атентат в град Беслан в руската република Северна Осетия по време на втората чеченска война. Командоси на чеченските сепаратисти взеха там заложници през 2004 г. Властите съобщиха за 333 загинали, включително 186 деца. Държавната дума обсъжда по-строги правила за издаване на разрешителни за оръжие, както и други превантивни мерки срещу подобни трагедии. Например да се блокират интернет ресурси, които могат да подбудят деца към престъпления, съобщи днес депутатът Анатолий Виборни от ресорната комисия в руския парламент, чиито думи помества на сайта си „Ведомости“. Масовият убиец от Керч купил пушката – оръдие на престъплението, на свое име, малко след като навършил 18 години. Разрешително за ловно оръжие се издава в Русия, ако подателят на молбата е пълнолетен, има постоянно жителство, справки от нарколог и психиатър, не е осъждан и не е извършвал административни правонарушения през последната година, добавя всекидневникът. Психиатричният преглед за издаване на такава справка е примитивен, просто една фикция, заявява обаче психоложката Екатерина Блюхтерова пред „РБК“, цитиран от Би Би Си. Александър Асмолов, завеждащ катедрата по психология на личността в Московския държавен университет, цитиран от „Ведомости“, свързва трагедиите от този род с общата ситуация в Русия, където се разпалва омраза и се търсят врагове. Руската федерация „се държи дръзко на световната арена и е очевидно, че през последните години (в страната) са насаждани ценности, които някой може би възприема като култ на силата. Това отличава страната ни от тихите европейски страни и я прави подобна на САЩ – око за око, зъб за зъб. Щом силата се възприема като неотменимо качество, като единственото нещо, будещо уважение, нищо друго не бива да се очаква“, коментира политологът Константин Калачов. БТА", "date": "2018.10.19", "title": "Политолог за масовото убийство в Керч: Където се насажда култ към силата, друго не може да се очаква"}
{"url": "http://www.classa.bg/%D1%81%D0%B2%D1%8F%D1%82/item/388575-nbc-news-%D1%81%D0%B0%D1%89-%D0%BF%D0%BB%D0%B0%D0%BD%D0%B8%D1%80%D0%B0%D1%82-%D0%B4%D0%B0-%D0%B2%D1%8A%D0%B2%D0%B5%D0%B4%D0%B0%D1%82-%D1%81%D0%B0%D0%BD%D0%BA%D1%86%D0%B8%D0%B8-%D1%81%D1%80%D0%B5%D1%89%D1%83-%D1%80%D1%83%D1%81%D0%B8%D1%8F-%D0%B8-%D0%B8%D1%80%D0%B0%D0%BD-%D0%B7%D0%B0-%D0%B2%D1%8A%D0%B7%D1%81%D1%82%D0%B0%D0%BD%D0%BE%D0%B2%D1%8F%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D1%81%D0%B8%D1%80%D0%B8%D1%8F", "text": "на Доналд Тръмп работи над нова стратегия по Сирия, в чиито рамки се планира изтласкването на Иран от Сирия, пише NBC News, позовавайки се на свои източници. Както отбелязва каналът, по план в частност се предвижда въвеждането на санкции срещу руските и иранските компании, участващи във възстановяването на Сирия. Администрацията на Доналд Тръмп работи над нова стратегия по Сирия, в която особено внимание се обръща на изтласкването на иранската армия и подчинените на Иран сили от страната, пише NBC News, позовавайки се на своите източници.     Въпреки това в рамките на новата стратегия Американските военни няма пряко да нанасят удари по иранските сили и техните съюзници, защото това противоречи на настоящето законодателство на САЩ. В плана се опитват действия от политически и дипломатически характер по изтласкването на Иран от Сирия с помощта на финансов натиск. В частност САЩ няма да оказват помощ за възстановяването на районите, където присъстват ирански и руски войски. Освен това Вашингтон също така има намерение да въведе санкции по отношение на руските и иранските компании, които участват във възстановяването на Сирия. „САЩ и техните съюзници имат реална възможност да заставят иранския режим да заплати за продължаващата окупация на Сирия“, убеден е директорът на Фонда за защита на демокрацията Марк Дубовиц. Изтласкването на Иран от Сирия е само един от аспектите на подхода, в чиито рамки се планира унищожаването на останалите анклави на „Ислямска държава“, а също така политическия преход без сваляне на президента на Сирия Башар Асад. Въпреки това, както отбелязва каналът, чиновниците от Пентагона се опасяват, че натискът на Иран ще увеличи вероятността за пряк сблъсък между Техеран и Вашингтон. Според експертите САЩ няма да могат да разширят военното си присъствие на територията на Сирия с цел пряко въздействие върху Иран, защото това противоречи на Разрешението на конгреса за употреба на военна сила от 2001 г. „Ако новата стратегия означава създаването на предпоставки за употребата на сила против Иран или на иранската армия в Сирия, то за това е нужно ново Разрешение за употреба на военна сила“, смята професорът от Йейлската школа по право Уна Хатауей. „Иран явно не попада под негово действие, защото разрешението се отнася единствено до групировки, които имат общо с терористичните актове от 11 септември“. През април президентът Тръмп заяви, че има намерение да изтегли войските на САЩ от Сирия. Но както американските чиновници, така и съюзниците на Вашингтон убедиха Тръмп да изчака с това, сочейки, че решението не съответства на резкия му курс по отношение към Иран. Освен това, според тях, извеждането на американския контингент ще създаде вакуум, който ще се запълни от Иран и от терористите от „Ислямска държава“. В новата стратегия на администрацията не се говори, че Асад трябва да си ходи, но в нея се подчертава, че новото сирийско правителство не трябва да има тесни връзки с Иран и задължително да преследва лицата, замесени в престъпления против човечеството. Въпреки, че Тръмп се изказва за изтеглянето на американските войски, експертите смятат, че тази нова стратегия ще спечели известно време на военните. „Той инстинктивно иска да изведе войските оттам. В крайна сметка те са намерили начин да ги остави там. Но колко ли време им остава? Кой знае“, коментира високопоставеният съветник на бившия президент Барак Обама по въпросите, свързани с близкия изток Робърт Майли.     Превод: В.Сергеев", "date": "2018.10.19", "title": "NBC News: САЩ планират да въведат санкции срещу Русия и Иран за възстановяването на Сирия"}
{"url": "http://www.classa.bg/%D1%81%D0%B2%D1%8F%D1%82/item/388577-%D0%B4%D0%B6%D0%B0%D0%BC%D0%B0%D0%BB-%D0%BA%D0%B0%D1%88%D0%BE%D0%B3%D0%B8-%D0%B0%D1%80%D0%B0%D0%B1%D1%81%D0%BA%D0%B8%D1%8F%D1%82-%D1%81%D0%B2%D1%8F%D1%82-%D0%BD%D0%B0%D0%B9-%D0%BC%D0%BD%D0%BE%D0%B3%D0%BE-%D1%81%D0%B5-%D0%BD%D1%83%D0%B6%D0%B4%D0%B0%D0%B5-%D0%BE%D1%82-%D1%81%D0%B2%D0%BE%D0%B1%D0%BE%D0%B4%D0%B0-%D0%BD%D0%B0-%D1%81%D0%BB%D0%BE%D0%B2%D0%BE%D1%82%D0%BE", "text": "Washington Post публикува последната статия на Джамал Кашоги: \"Арабският свят се нуждае най-много от свободно изразяване\". С тези думи започва черновата, която журналистът е изпратил на редактора си в изданието, в същия ден, в който изчезва.     Самата статия започва с бележка от Карен Атия, редактор на колонката Global Opinions в Washington Post:  *** Наскоро гледах в интернет доклада от 2018 г. за \"Свободата в света\", публикуван от Freedom House и стигнах до сериозен извод. Само една държава в арабския свят е класифицирана като \"свободна\". Това е Тунис. Йордания, Мароко и Кувейт идват след това, определени като \"частично свободни\". Останалите държави от арабския свят са класифицирани като \"несвободни\". Затова и арабите, живеещи в тези държави са или неинформирани, или дезинформирани. Те не са в състояние да се справят адекватно, много по-малко публично да обсъждат въпроси, които засягат региона и ежедневието им. Държавният наратив доминира в обществената психика и макар мнозина да не вярват, голяма част от населението се оказва жертва на този фалшив наратив. За съжаление тази ситуация е малко вероятно да се промени. През пролетта на 2011 г. в арабският свят назряваше надежда. Журналистите, академичните среди и населението бяха изпълнени с очаквания за светло и свободно арабско общество в своите страни.  Очакваха да бъдат освободени от хегемонията на техните правителства и последователните интервенции и цензура на информацията. Тези очаквания бяха бързо разбити, тези общества или се връщат към старото статукво, или са изправени пред още по-сурови условия, отколкото преди. Скъпият ми приятел, прочутият саудитски писател Салех ал-Шехи, написа една от най-известните статии, публикувани някога в саудитската преса. За съжаление понастоящем той излежава присъда от пет години затвор за предполагаеми коментари, противоречащи на саудитското статукво. Египетското правителство е завладяло цялото печатно издание на вестник \"ал-Масри ал Юм\", но няма гневна реакция от страна на колегите. Такива действия вече не водят до ответна реакция от международната общност, вместо това могат да предизвикат едно бързо осъждане, след което следва мълчание. В резултат на това арабските правителства имат свободата с все по нарастващи темпове да заглушават медиите.  Имаше време, когато журналистите вярваха, че интернет ще освободи информацията от цензурата и контрола на печатните медии. Но тези правителства, чието съществуване разчита на контрола на информацията, агресивно блокираха интернет. Те също така арестуват местни репортери и принуждават рекламодатели да вредят на приходи за конкретни публикации. Има няколко оазиса, които продължават да въплъщават духа на Арабската пролет. Катарското правителство продължава да подкрепя отразяването на международни новини, за разлика от усилията на техните съседи да поддържат контрола върху информацията, за да подкрепят \"стария арабски ред\". Дори в Тунис и Кувейт, където пресата се смята за поне \"частично свободна\" медиите се фокусират върху вътрешни проблеми, но не и върху проблемите, пред които е изправен по-големият арабски свят.  Те се колебаят да осигурят платформа на журналисти от Саудитска Арабия, Египет и Йемен. Дори Ливан, короната на арабския свят, когато става въпрос за свободата на печата, става жертва на поляризацията и влиянието на Хизбула. Арабският свят е изправен пред собствена версия на Желязната завеса, наложена не от външни актьори, а от вътрешни сили, които се борят за власт. По време на Студената война радио \"Свободна Европа\", което през годините се превърна в критична институция, изигра важна роля в насърчаването и поддържането на надеждата за свобода. Арабите се нуждаят от нещо подобно. През 1967 г. New York Times и The Post заедно придобиват вестник International Herald Tribune, който се превърна в платформа за журналисти от цял ​​свят. The Post пое инициативата да преведе и да публикува на арабски език много от моите статии. За това съм благодарен. Арабите трябва да четат на собствения си език, за да разбират и обсъждат различните аспекти и усложнения на демокрацията в САЩ и Запада. Ако египтянин прочете статия, излагаща действителните разходи за строителен проект във Вашингтон, тогава той или тя би могъл да разбере по-добре въздействието на подобни проекти в неговата или нейната страна. Арабският свят се нуждае от съвременна версия на старите транснационални медии, така че гражданите да могат да бъдат информирани за глобалните събития. По-важно е, че трябва да осигурим платформа за арабски журналисти. Страдаме от бедност, лошо управление и лошо образование.  Чрез създаването на независим международен форум, изолиран от влиянието на националистки правителства, разпространяващи омраза чрез пропаганда, обикновените хора в арабския свят биха могли да отговорят на структурните проблеми, пред които са изправени техните общества.", "date": "2018.10.19", "title": "Джамал Кашоги: Арабският свят най-много се нуждае от свобода на словото"}
{"url": "http://www.classa.bg/%D1%81%D0%B2%D1%8F%D1%82/item/388568-%D0%B2%D1%8A%D0%BE%D1%80%D1%8A%D0%B6%D0%B5%D0%BD%D0%B8-%D0%B3%D1%80%D0%B0%D0%B1%D0%B8%D1%82%D0%B5%D0%BB%D0%B8-%D1%81%D0%B5-%D0%B2%D1%8A%D0%B7%D0%BF%D0%BE%D0%BB%D0%B7%D0%B2%D0%B0%D1%82-%D0%BE%D1%82-%D0%BE%D0%BF%D1%83%D1%81%D1%82%D0%BE%D1%88%D0%B5%D0%BD%D0%B8%D0%B5%D1%82%D0%BE-%D1%81%D0%BB%D0%B5%D0%B4-%D1%83%D1%80%D0%B0%D0%B3%D0%B0%D0%BD%D0%B0-%D0%BC%D0%B0%D0%B9%D0%BA%D1%8A%D0%BB", "text": "Флоридската полиция се опитва да се справи с въоръжените лица, които ограбват домове, предприятия и превозни средства, пострадали от последствията на урагана Майкъл.   Социалните мрежи показват видеоклипове на грабежи, а властите извършват по 10 ареста всяка нощ, след като ураганът удари района миналата седмица. \"Повечето от нашите служители са загубили домовете си, но са работили на смени от 16 до 18 часа без сън, а сега са изправени и пред въоръжени хора\", каза за CBS Джими Станфорд, служител на Службата на Шерифа в Бей Каунти.   В някои райони на окръга имаше дори знаци, направени със спрей, в които се казва, \"мародерите ще бъдат застреляни\" и \"вие крадете, ние убиваме\", според The Guardian.   Ураганът Майкъл опустоши южното крайбрежие на САЩ, причинявайки десетки смъртни случаи и причинявайки загуба на домовете на хиляди хора. Според Ройтерс най-малко 48 000 жители на Флорида са кандидатствали за помощ от бедствието пред Федералната агенция за управление при извънредни ситуации. От жертвите на урагана 23 са загинали в този щат, а 10 в Джорджия, Вирджиния и Северна Каролина.   Освен проблема с грабителите, властите все още не са успели напълно да възстановят електрозахранването в засегнатите райони. В окръг Бей, около 54% са останали без ток, докато в окръг Калхун тази цифра е 98%.", "date": "2018.10.19", "title": "Въоръжени грабители се възползват от опустошението след урагана Майкъл"}
{"url": "http://www.classa.bg/%D1%81%D0%B2%D1%8F%D1%82/item/388569-facebook-%D0%B2%D0%B8-%D1%88%D0%BF%D0%B8%D0%BE%D0%BD%D0%B8%D1%80%D0%B0-%D0%B4%D0%BE%D1%80%D0%B8-%D0%B8-%D0%B4%D0%B0-%D0%BD%D0%B5-%D1%81%D1%82%D0%B5-%D1%80%D0%B5%D0%B3%D0%B8%D1%81%D1%82%D1%80%D0%B8%D1%80%D0%B0%D0%BD%D0%B8-%D0%BA%D0%B0%D0%BA%D0%B2%D0%BE-%D1%81%D0%B5-%D1%81%D0%BB%D1%83%D1%87%D0%B2%D0%B0", "text": "Facebook потребителите забелязват все по-често, че рекламите, които се появяват, докато сърфирате в социалната мрежа, не само имат общо с предишните ви търсения, настроени са към вашия профил и интереси, но изглежда са свързани към ежедневието ви, с последните търговски обекти, където сте били наскоро или дори с последните ви разговори. Какво се случва?   Това шокиращо явление, предизвика сред потребителите съмнението, че Facebook може дори да слуша нашите разговори чрез микрофоните на нашите устройства. Набира сила градската легенда, че наистина е така, въпреки че компанията няма технологията да анализира аудиото на милионите си потребители   Създаване на свои алгоритми и информацията, доставяна с нашата ежедневна употреба на социални мрежи, са достатъчни параметри за проучването с висока точност на нашите интереси, нашите навици и потенциални наши намерения за покупка. Като цяло, приятелите ни като контакти, \"постовете\" или страници, които лайкваме, най-често използваните думи, часът, в който се свързваме и съдържанието, което посещаваме във Facebook в течение на дни и години, със сигурност дават надеждна представа за нашия профил, за нивото на приблизителен доход, нашите политически убеждения или нашите потребителски навици.   Но освен това съществуват и други механизми, които позволяват на тази социална мрежа да получи голяма търговска полезна информация за нас.   Всеки път, когато, например, правим електронни плащания в някой сайт, в който по-рано сме отворили потребителски акаунт, който изисква нашия имейл адрес, Facebook има достъп до тази информация.   В допълнение, Facebook може да знае съвсем точно къде се намираме, не само благодарение на GPS проследяване на нашите мобилни устройства, но през IP адресите, които използваме.   Също така приложенията, които се свързват с Facebook, също са важен източник на информация за синия гигант. Така Facebook постига създаването на точен профил на всеки потребител, който е от особен интерес за рекламодателите, за да се оптимизира тяхната реклама, с преки гаранции за въздействие.   Директорът на продуктовия мениджмънт на Facebook, Дейвид Бесер, разгледа в официалния блог на социалната мрежа един важен и противоречив въпрос: как се събират данни за потребителите, които дори нямат акаунт в социалната мрежа.   \"Когато посетите уеб-сайт или приложение, използвайки нашите услуги, ние получаваме информация, дори ако не сте влезли в или нямате Facebook акаунт. Това е така, защото други приложения и уеб сайтове не знаят кой използва Facebook\", каза той, като гарантира че това е често срещана практика в този сектор. IP адресът, операционна система, браузърът или използваните бисквитки, генерирани във всяка сесия, съставят по-голямата част на масива от данни, който Facebook запазва за тези \" не-потребители\". По този начин се информира за посетените страници и колко кликвания и в кои сайтове, като в края на краищата може да се направи модел за възможните интересите на тези хора, които нямат профил във Фейсбук.   Освен това съществуват и други начини, по които компанията на Марк Зукърбърг може да \"разшири своите пипала\" извън границите на огромната си виртуална общност.   Например, ако някой приятел ни поставя в дневния си ред или между контактите си в Google или в телефона и в определен момент внася списъка си за контакти в приложението за мобилни устройства Facebook, социалната мрежа използва тази информация за нас. И не го крие: всеки, който се консултира с опцията \"повече информация\" за действието на импортиране на контакти от телефона или от мобилно приложение, ще може да прочете съобщение, в което е изрично предупреден, че данните от споменатите контакти ще бъдат съхранени на сървърите на Facebook. Всъщност нито един от описаните механизми, чрез които Facebook събира и съхранява нашите данни, не е незаконен или скрит. С други думи, неговият \"шпионаж\" е не само „законен\", но и напълно „приет\" от неговите потребители ... и от тези, които не са.", "date": "2018.10.19", "title": "Facebook ви шпионира... дори и да не сте регистрирани: Какво се случва?"}
{"url": "http://www.classa.bg/%D1%81%D0%B2%D1%8F%D1%82/item/388570-%D0%BF%D1%83%D1%82%D0%B8%D0%BD-%D0%B8-%D0%B0%D0%BB-%D1%81%D0%B8%D1%81%D0%B8-%D1%81-%D1%82%D0%B5%D1%81%D1%82-%D0%B4%D1%80%D0%B0%D0%B9%D0%B2-%D0%BD%D0%B0-%D1%80%D1%83%D1%81%D0%BA%D0%B0%D1%82%D0%B0-%D0%BA%D0%BE%D0%BB%D0%B0-%E2%80%9E%D0%B0%D1%83%D1%80%D1%83%D1%81%E2%80%9C-%D0%BD%D0%B0-%D0%BF%D0%B8%D1%81%D1%82%D0%B0%D1%82%D0%B0-%D0%B7%D0%B0-f1-%D0%B2-%D1%81%D0%BE%D1%87%D0%B8", "text": "Руският президент Владимир Путин, седна зад волана на кола руско производство от проекта „Кортеж\", за да покаже на египетския си колега Абдел Фатах Сиси, пистата за Формула 1 в град Сочи.   След приключване на разговорите си, двамата лидери отидоха на пистата в Сочи (Южна Русия), която наскоро е бе сцена на Гран при на Русия за F1, с новата лимузина „Аурус Сенат\" на президента Путин. Автомобилът направи премиера по време на церемонията на президента през май.   На пистата руският министър на търговията Денис Мантуров показа на Путин и Ал Сиси два други модела Аурус: седанът „Сенат\" и миниванът \"Арсенал\". И двата са част от кортежа на руския президент.   В този контекст руският лидер предложи на египетския си колега да проведат тест драйв на Аурус. Ал Сиси подкрепи идеята на Путин и те обиколиха пистата с руския президент на волана и египетския му колега като втори пилот.   Ал Сиси не е първият чуждестранен лидер, който се запознава с марката Aurus. Путин показа руските автомобили на престолонаследника на короната на Абу Даби, Мохамед бин Зайед ал Нахян, през юни тази година.", "date": "2018.10.19", "title": "Путин и Ал Сиси с \"тест драйв\" на руската кола „Аурус“ на пистата за F1 в Сочи"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/388571-%D0%B8%D0%B7%D0%BB%D0%B8%D1%88%D0%BD%D0%B8%D1%82%D0%B5-%D1%85%D0%BE%D1%80%D0%B0", "text": "Мнозинството нормални хора в света, в това число и американците, са в пълно неведение за наличието на една… как да го кажа… тъмна философия. Тя се разпространява като пожар сред световния “елит”. Замества религиозните догми, без значение – на коя религия. Тази философия е като мания – аксиоматична вяра, че човечеството е нещо като тумор, рак на тялото на планетата. И ако искаме да спасим планетата, трябва да ликвидираме, да унищожим този рак: човечеството. Като говорят за това в трето лице и като за нещо, което няма нищо общо с тях, у човек възниква впечатлението, че или тези хора не са човеци, или са човеци-ренегати, намразили всичко човешко. И в двата случая въпроса: кой е раковия тумор, започва да получава своя естествен отговор. Само, че, по друг, всъщност, обратния адрес. Да, знам, “теория на конспирацията”, параноята от “световния заговор”. Ехидни хихикания, снобски забележки от тези, които искат да бъдат възприемани ако не като част от този елит, то поне като верноподанически прислужващ персонал на този елит. Добре, по стар навик:  . Да видим, дали това твърдение там има доказателство. Всъщност, да видим, дали няма много  : повече от 10, повече от 20 даже…, ако имате търпение. Да видим цитати от същия този елит, касаещи красивия термин “регулация на раждаемостта”. : Дотук нищо страшно, нищо неприлично, нали? Звучи си даже почти закономерно и здравомислещо. Продължаваме:     Би Гейтс   С ваксините и “здравеопазването”, значи. Ще сваляме възпроизводителните способности на хората. В случая вече даже не се говори за слаборазвитите, а за ВСИЧКИ хора, за цялото население на Земята. … Тук внимавайте: ще ви дам доста цитати от негова книга, издадена през далечната за много от вас 1977.   Джон Пи. Холдрън (John P. Holdren)       Децата ще се раждат само с официално разрешение, разбирате ли, за каква “регулация” става дума? Никакво “децата са от Бога”! Тук институциите, регулациите решават – да имате ли, да нямате ли деца и кога да имате, ако изобщо ви разрешат. “ ” ряпа да яде! Същият предлага масова стерилизация на населението чрез добавки на медикаменти в масовите напитки:     Дали това вече е факт, можете да разберете, като се обърнете за статистика към центровете по безплодие – над 200,000 млади жени в България страдат от безплодие. Или семейства бяха. През соца такава цифра, даже 1/10 от нея не съществуваше. Това не е всичко: в същия документ, на  се казва:       :       :       “Планетарен режим”, не “глобалното правителство”. Ребрендинг. Предполагам, че въпросите са излишни. Но, за най-неверующите ще се наложи да продължа: :       Не и това не е всичко. Търпение, драги мои традиционалисти и задръстени тъмни балкански субекти. Демонокрацията иска още жертви. Ето какви:  :       Превеждам, ако все още отказвате да вярвате на сетивата си: настояването да живееш със семейни, а не европейски ценности и да настояваш изборът за раждането на децата ти да си е твой, какъвто е бил преди хиляди години, да се преследват от закона като престъпления! Ако ви е останало търпение, продължваме:  :       Това е последния параграф от тази книга. За тома-неверниците дават следните възможности:  Холдрън не е писал такива неща и целият този материал е просто напразно дърдорене.  2. Той може и да е казал тези неща, но това всъщност е “ ”.  3. Той е само  – може би той не е написал точно тези пасажи и даже може и да не е съгласен с тях.  4. Това, което казва,  : на мен лично даже ми изглежда съвсем разумно?  5. Той е написал всичко това  – вероятно той вече си е променил мнението по тези въпроси. Да продължим с другите “елитни”… 4)  , нобелист…   Paul Ehrlich   , относно делото за абортите ….   Ruth Bader Ginsburg   6)   (« ») …. В превод – хората са вредни. 7)      Дейвид Рокфелер, “филантроп”   8)      Jacques Cousteau   Пред тези цифри, поставени като задача, Втората световна война е безсилна като игра на пейнтбол. 9)  …   Основателят на СNN Тед Търнър   10)  , съучредител на организацията «Земята преди всичко!» …   Dave Foreman   “ ” by Dave Foreman, Around the Campfire, Issue 2; January 1, 2007. How the so-called “birth dearth” ignores the impact of population growth on biodiversity. “ ” by Dave Foreman, Around the Campfire, Issue 7; March 31, 2007. Uses Simon’s assertion that human population can continue to grow for 7 billion years to show how ridiculous the cornucopian worldview is. “ ” by Dave Foreman, Around the Campfire, Issue 11; June 5, 2007. The history and politics of why conservation and environmental groups have retreated from calling for population stabilization. “ ” by Dave Foreman, Around the Campfire, Issue 26; March 10, 2011. Adapted from   Chapter Ten. We cannot lighten our ecological footprints by checking affluence alone. “ ” by Dave Foreman, Around the Campfire, Issue 30; August 24, 2011. Adapted from   Chapter One. Mass extinction and human overpopulation. A Historical and numerical look at the population explosion and what it means to Earth. –  11)  …   Prince Philip, Duke of Edinburgh (born Prince Philip of Greece and Denmark   12)  , първият изпълнителен директор на обществената организация по охрана на природата «Клуб «Сиера» (Sierra Club) …   David Brower   13)   …   Margaret Sanger   14)  » ( ). Ню-Йорк. Издателство «Ню-Йорк», 1922 г. Страница 12…   15)  …   Peter Singer   16)  , бивш чиновник от Държавния департамент на САЩ по въпросите за населението…   Thomas Ferguson (2011). “Golden Rule: The Investment Theory of Party Competition and the Logic of Money-Driven Political Systems”, p.362, University of Chicago Press   Може ли да бъде казано по-ясно? 17)  …   Михаил Сергеевич Горбачов   18)  , професор в областта на семейното планиране в университетски колеж в Лондон…   John Guillebaud   19)   ….   Eric R. Pianka   Добре, ще ви помогна, за да разберете – какво имат предвид професорите-преподаватели, плюс елитните там световни банкстери, но накрая, като десерт, за да ви е сладко. Продължаваме… 20)  …   Вие за колко безболезнени, хуманни и нормални начини за намалянето на човечеството над 10 пъти се сещате?   Хилари Клинтън   21)  …   Нина Фьодорова, професор по биология в катедрата на Евън Пю в университета на щата Пенсилвания, съветник на Хилъри Клинтън   22)  , в популярната култура понякога се наричат «Американският Стоунхендж» — крупен гранитен монумент в окръге Албърт в щат Джорджия, САЩ.   Американският Стоунхендж   Паметникът съдържа дълъг надпис на 8 съвременни езика, а на върха на паметника има по-кратък надпис на 4 древни езика. През юни 1979 година неизвестно лице, скрито под псевдоними Р. С. Крисчън (R. C. Christian), е поръчало съоръжението на монумента на компанията «Elberton Granite Finishing Company» — прим. perevodika. ru) … Пълен текст (на английски:   01.  Maintain humanity under 500,000,000 in perpetual balance with nature. 02.  Guide reproduction wisely — improving fitness and diversity 03.  Unite humanity with a living new language. 04.  Rule passion — faith — tradition — and all things with tempered reason. 05.  Protect people and nations with fair laws and just courts. 06.  Let all nations rule internally resolving external disputes in a world court. 07.  Avoid petty laws and useless officials. 08.  Balance personal rights with social duties. 09.  Prize truth — beauty — love — seeking harmony with the infinite. 10.  Be not a cancer on the earth — Leave room for nature — Leave room for nature. Сега си да ви върна на въпроса:  ? Война? Не става. По-точно – не ИМ стига: технологиите и концепциите на Втората световна Война са безсилни да изпълнят повече от 10-15% от тази задача. Освен това разрушенията ще са огромни. Не, изобщо не е труден – той е пред очите ви! Изброявам: , която позволява чрез институционални механизми да бъде съкратено излишното население; подробно по-надолу: : унищожено и обърнато с обратен знак – превръщането му в инструмент за съкращаването на населението; И като система, и като медикаменти, и като ваксини, и като масови мероприятия; : унищожаване и изродяване в  , за да могат хората сами да съдействат на процеса на унищожението на другите хора и даже на тях самите, на техния собствен народ. В качеството на допълнително дезобразование пускаме и СМРАД; “когато искаш да поробиш и унищожиш един народ, започни да учиш децата му” Стара китайска военна мъдрост. Е, вече 26 години ги “учат” точно такива, които знаете на какво ги учат. : унищожаване, разбира се! Хора, които се чувстват зле, не мислят да създават деца. Те не мислят даже за секс!  – разруха на тази вредна и излишна за целта клетка на обществото. Защото и общество като такова не ни трябва за целта. Не е предвидено в менюто. Огън за обществото!  – чрез масови мероприятия да се предизвика стерилност у огромни групи от населението; Наистина ли за първи път го чувате? : разруха и преобръщането и като пясъчен часовник: всичко, което с векове е било добро и полезно, сега трябва да стане лошо, а лошото да бъде пропагандирано като добро.  – традиционните религии са вредни, те пречат, защото всички те казват “плодете се”, “бъдете хора”, “бъдете добри”, което, разбира се, е вредно. Значи пускаме секти, култове, или в най-лошия случай разрушаваме традиционните религии, особено християнството.  – те са изключително “полезни” за целта. Педерастки дирник деца не ражда. Значи, трябват ни колкото се може повече. Ще се опитаме даже да го узаконим като задължително. : наркоманите нито се отличават с дълголетие, нито създават здрави семейства, нито правят по много деца. Добре дошли на наркотиците! . На село хората имат неприятната способност да раждат деца, да създават семейства. И като собственици даже и на малко земя, животни и инвентар, стават независими, трудно-контролируеми. Имат неудобната готовност да се борят, да се сражават и да умират за общността си. Селата не ни трябват – те са вредни. Унищожаваме селата и пращаме хората в градовете. Там са ни лесни. Градският човек, даже и да е богат, е безкрайно зависим от всички градски системи, които са са във властта именно силните на деня, най-вече на световните банкстери. Да живее урбанизацията, долу селото! . Всичко това трябва да се развива и налага, за да можем да регулираме процеса. Чрез система от закони, създадени уж в защита на детето, ще вземем всички качествени и всъщност всички деца, които решим, че не трябва да остават с родителите им. И ще ги възпитаме така, както на нас ни е необходимо за целите на обезлюдяването. Ще ги даваме за “отглеждане” на извратеняци и на болни хора, които ще отгледат само осакатени хора. Неспособни да правят семейство, и да раждат други деца. . Сздаваме дългова зависимост на всички хора, за да ги контролираме и избиваме, но с хуманни, съвременни и цивилизовани средства. За сметка на това – масово. Беден човек може да прави деца, и да мисли за възпроизводство. Но човек с мисъл за дълг, с който ляга, заспива и се събужда, и го сънува не е полово активен. Защото дългът мачка, изгаря душата. Трябват ни не само бедни, но и хора с дългове. И ще ги създадем в такива количества, каквито ни трябват. . Не трябва да се забравят и пренебрегват и традиционните средства за унищожение на хората. Въпреки, че те не дават нужния резултат като крайна цифра, все пак могат да добавят своите 10-15%, както беше поне през първите две световни войни. Затова ще разгорим  (ще я наречем “хибридна” и “управляем хаос”) – навсякъде, където, и както можем. Трябва просто да се направи умно. А “умно” означава:  за нас. И утилизация на труповете за сметка на туземците. И понеже историята е доказала, че по-люта и силна омраза от   омраза няма, ще създаваме от частите от всеки един народ   Ще ги насъскваме и ще събираме плодовете от братоубийството им. Немци срещу австрийци, българи срещу македонци и сърби, руснаци срещу украинци, индийци срещу пакистанци, китайци срещу тайванци, севернокорейци срещу южнокорейци, протестанти срещу католици в Ирландия, северно срещу южно виетнамци, също както сме го правили векове наред: и в Африка, и в Америките и във всяка точка на света. . Когато братоубийствените и конвенционалните войни не ни вършат достатъчно работа, добавяме и   – отглеждаме малцинства вътре в държавите. Защитаваме ги, засилваме ги и ги насъскваме срещу титулния народ. Пускаме нашите НПО/NGO/ГМО – те са нашите урук-хаи, които трябва да организират тези орки.  , както е било винаги. Ако трябва, внасяме ги в промишлени количества, за да могат и те да бъдат участници в изтреблението на туземците. Ние, световните банкстери печелим двустраннно: от изтреблението и на едните и на другите. Това е целта и ние я постигаме. Тяхната задача е само да се избиват, нашата задача е да създадем условията за това. Звучи ли ви познато?  Не е ли именно това света около нас, в който превърнаха нашия човешки преди свят само за четвърт век? Нещо да пропуснах? Стана ли ясно?            ", "date": "2018.10.19", "title": "Излишните хора"}
{"url": "http://www.classa.bg/%D1%81%D0%B2%D1%8F%D1%82/item/388572-%D0%B5%D1%81-%D0%B8%D0%BC%D0%B0-%D0%BD%D1%83%D0%B6%D0%B4%D0%B0-%D0%BE%D1%82-%D1%80%D0%B5%D0%B9%D0%B3%D1%8A%D0%BD-%D0%B8%D0%BB%D0%B8-%D0%B4%D0%B5-%D0%B3%D0%BE%D0%BB,-%D0%B0-%D0%BF%D0%BE%D0%BB%D1%83%D1%87%D0%B0%D0%B2%D0%B0-%D0%BB%D1%8C%D0%BE-%D0%BF%D0%B5%D0%BD-%D0%B8-%D0%B2%D0%B8%D0%BB%D0%B4%D0%B5%D1%80%D1%81,-%D1%82-%D0%B5-%D1%82%D0%B5%D1%85%D0%BD%D0%B8%D1%82%D0%B5-%E2%80%9C%D0%B2%D0%BE%D0%BB%D0%B5%D0%BD%D1%87%D0%B5%D1%82%D0%B0%E2%80%9D%E2%80%A6", "text": "В Европа реално няма истински консервативни и градивни кандидати, които могат да направят промяна. ЕНП са неолиберални, крайно леви. А новите “патриотични” партии са нещо от типа на Волен Сидеров и Валери Симеонов – яко патриотари, докато налапат кокала.     После започват да харесват и ЕС, и Сорос дори. Реално трябва нещо от типа на Де Гол или Рейгън. Честно казано, не го виждам на хоризонта. Льо Пен и Вилдерс не са Рейгън. Те са техните Воленчета. Някакви лумпен-патриотари, които драпат за властта (а не за промяна). Например в Австрия 2 пъти влизат в правителството и какво? Нищо. За България да не говорим. Всички виждаме и сме без думи…    ", "date": "2018.10.19", "title": "ЕС има нужда от Рейгън или Де Гол, а получава Льо Пен и Вилдерс, т.е. техните “Воленчета”…"}
{"url": "http://www.classa.bg/%D1%81%D0%B2%D1%8F%D1%82/item/388567-%D0%B4%D0%B2%D0%B0-f-15-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B0%D1%82%D0%B0-%D0%BA%D0%BE%D0%B0%D0%BB%D0%B8%D1%86%D0%B8%D1%8F-%D0%BF%D0%BE%D0%B3%D1%80%D0%B5%D1%88%D0%BD%D0%BE-%D0%B0%D1%82%D0%B0%D0%BA%D1%83%D0%B2%D0%B0%D1%82-%D0%BA%D1%8E%D1%80%D0%B4%D0%B8%D1%82%D0%B5-%D0%B2-%D1%81%D0%B8%D1%80%D0%B8%D1%8F", "text": "Два F-15 на международната на водената от САЩ коалиция са извършили въздушно нападение в Сирия срещу група от кюрдски бойци, подкопавайки офанзивата им срещу Ислямска държава, съобщава РИА Новости, позовавайки се на военен дипломатически източник. В резултат на това бяха убити шест кюрдски бойци и 15 са сериозно ранени.   Източникът на агенцията посочи, че бомбардировките се дължат на \"непрофесионални действия на американските военновъздушни сили\".   Кюрдските формации започват офанзива срещу терористите в близост до сирийския град Хаджин в провинция Дейр ез-Зор, на теория с помощта на силите на водената от САЩ коалиция, но не напредват.   Според източника, сегашната офанзива е била подкопана от липсата на координация на американските военни, което също доведе до изоставянето на кюрдите на областта, която заемат и тя отново е контролирана от екстремистите.   Източникът на агенцията твърди, че това доказва \"провала на политиката на САЩ в Сирия, които не решават проблема, като вместо това създават нови проблеми за целия регион\".   \"Имитация на борбата с тероризма в тази част на Сирия продължава вече повече от половин година и се използва от Вашингтон, за да оправдае тяхното незаконно пребиваване в страната\", каза той.   Международният анализатор Карлос Пазимио коментира, че според него интересът на САЩ е \"да се поддържа състоянието на война и кризата в Сирия.\"", "date": "2018.10.19", "title": "Два F-15 на американската коалиция погрешно атакуват кюрдите в Сирия"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/388561-%D1%82%D0%B0%D0%B9%D0%BD%D0%B8%D1%82%D0%B5-%D0%B2-%D1%81%D0%B5%D0%BA%D1%81%D0%B0-%D0%BF%D0%B0%D0%B4%D0%BD%D0%B0%D1%85%D0%B0", "text": "Когато стане дума за секс едва ли има човек, който да остане безпристрастен. За интимните ласки има много какво да се напише и прочете. И сякаш винаги има още какво да се попита, да се научи и да се разбере. Но каквото и да сме прочели, каквото и да се преживели все има някой странен въпрос, който да ни измъчва. Преди време ви показахме как  . Е, сега решихме да дадем отговор на още един неудобен въпрос, а той е „Вярно ли е, че само с пениса си мъжете могат да усетят разликите между вагините на жените, с които спят?”. Оказа се, че да… но не съвсем. Уролози от Южен Илинойс решиха да направят масово допитване до мъжете за това как усещат вагините на жените, с които спят. Безспорно представителите на силния пол се обединяват около тезата, че разлика има. Всяка една интимна женска част е уникална сама по себе си.     „Разликата идва във вида, еластичността на кожата на срамните устни, дали вагината е стегната или не, дали дамата  достатъчно овлажнена по време на секс и всичките други физиологични аспекти”, поясниха уролозите. Все пак мъжете си признават, че що се касае до овлажняването на жената това не е чак толкова важно.      „Този момент зависи от това до колко е възбудена една жена, но не само. Да си признаем понякога това се дължи и на конкретен момент – дали е болна, дали е преди или след цикъл, дали е притеснена и какво ли още не. Има жени, които колкото и да са възбудени не могат да се овлажнят по естествен път, но спокойно дами има лубриканти”, казват повечето мъже, участвали в прочуването. Силният пол обръща внимание и на еластичността на женските интимни части. „Да, има тесни и широки, има ръбести или „пухести”. Все пак това зависи и от цялостния вид на тялото на жената. Трябва да си признаем, че хърбестите жени не са с „удобни” вагини. Не че пухкавелките са за предпочитане, но златната среда е съвсем друго нещо. И за да ви успокоим преди да започнете да се притеснявате – спокойно, това усещане го има само при първоначалното проникване. След това всичко тръгва по мед и масло и забравяме дали пенисът ни влиза комфортно или не”, споделят повечето мъже. и като цяло – да, мъжете усещат разликите в женските вагини, но всички те са категорични, че обръщат внимание на едно единствено нещо, което е изключително важно за тях по време на секс. „Нас не ни вълнува вида, еластичността или овлажняването на вагината ви. Не ни вълнува и дали сте слаби, дебели, ниски или високи. Щом сме си легнали с вас значи сме видели нещо красиво и привлекателно във вас. Важното е да не забравяте – хубавият секс е най-вече усещане. Ако вие се чувствате секси с нещата, които правим под завивките, ако показвате, 1че изпитвате истинско удоволствие от това, което правим, то сте уцелили десятката. Точно това ни побърква. Продължавайте в същия дух”, категорични са мъжете.", "date": "2018.10.19", "title": "Тайните в секса паднаха"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/388562-%D0%BD%D0%B5%D0%BB%D0%B8-%D1%80%D0%B0%D0%BD%D0%B3%D0%B5%D0%BB%D0%BE%D0%B2%D0%B0-%D0%B5-%D1%84%D0%B0%D0%BA%D0%B8%D1%80", "text": "Преди броени дни Нели Рангелова отпразнува своята 40-годишна творческа кариера, както и своя 60-годишен юбилей – там, където се чувства най-добре – на сцената. Тя е една от най-красивите български поп певици, с мек и кадифен глас, който може да разтопи всеки. Но освен с глас изпълнителката на „Необясними неща (Мой стих)\" може да разтопи от удоволствие и всеки гастро ценител със своя кулинарен майсторлък. И въпреки че в семейството й, както тя неведнъж е отбелязвала, по-добрият кулинар е мъжът й Георги Бочуков, Нели също не отстъпва по вкусни предизвикателства. Докато съпругът й е цар на всякакъв тип и род месни ястия, плодови пити и баници, певицата няма равна в приготвянето на леки ястия и салати. „Аз съм по-артистичен човек. Губя много време в приготвянето на някакво ястие, защото искам да изпипвам всичко, да се получи нещо завъртяно и нестандартно\", признава Рангелова.    Пълнени чушки с боб и картофи Продукти:     10 изсушени червени чушки 1 кг картофи 300 г бял фасул 50 г орехи 1 с.л. чубрица 1 с.л. джоджен 1 с.л. червен пипер 1 ч.л. лют червен пипер 1 ч.л. черен пипер 1 ч.л. сминдух    Начин на приготвяне:     Това е много проста, но изключително вкусна рецепта за пълнени чушки. Чушките предварително се накисват във вода, за да се отпуснат добре.      След това бобът се пасира, за да бъде мек. Картофите се нарязват на ситни кубчета. Съставките се смесват добре, като се прибавят орехите и подправките. Накрая, когато се напълнят добре и се загладят с малка лъжичка, се поръсват с малко олио или зехтин, преди да се сложат във фурната. Пекат се 20-30 минути.", "date": "2018.10.19", "title": "Нели Рангелова е факир"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/388563-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-19-%D0%BE%D0%BA%D1%82%D0%BE%D0%BC%D0%B2%D1%80%D0%B8", "text": "ОВЕН ( 21 март - 20 април ) Днес може да бъдете изправени пред избор: дали да живеете според собствените си средства или да се обърнете за помощ към своите богати спонсори. Гордостта едва ли ще ви позволи да приемете подаяния. От друга страна, може отчаяно да се нуждаете от кредит, морална подкрепа и добри препоръки. ТЕЛЕЦ ( 21 април - 21 май )  Естествените ви критични умения, може да разочароват по време на разговор, вашите партньори, клиенти или конкуренти. Може да станете по-сантиментални, екстравагантни и високомерни. Възможно е също да не успеете, да въздействате на някой с авторитет, знания, образование и социален статус. БЛИЗНАЦИ ( 22 май - 21 Юни ) Трябва да обърнете повече внимание на здравето си. Заболявания, включително с хроничен характер, могат да се активизират. Трябва да внимавате за инфекции и вируси. Бъдете с повишено внимание, ако сте на чужда територия или в близък контакт с чужденци.   РАК ( 22 юни - 23 юли ) Не всички ваши творчески идеи, ще могат да бъдат реализирани, поне не в обозримо бъдеще. Може би, практическата база, все още не е готова за реализиране на вашите надежди или някои важни детайли, не са изгладени все още. Съветите дадени ви днес, ще имат за вас, съмнителна стойност, дори ако са дадени от авторитетни хора. ЛЪВ ( 24 юли - 23 август ) По-добре днес, да отложите забавленията. Може да бъдете разкъсвани между работата и дома. Ще ви бъде трудно да изпълните желанията на родителите си или да отговорите на очакванията на шефовете. Рутинните отговорности, ще ви принудят да се разочаровате от някои идеали, в които сте вярвали от дете. ДЕВА ( 24-ти август - 23 септември ) Интереса ви към юридически, научни, социални и духовни проблеми , ще се увеличи. Ако работите в горепосочените области, може да постигнете много. При обсъждането на спорни двусмислени въпроси, лесно ще намирате правилната точка, ще отстоявате своята репутация и себе си. ВЕЗНИ( 24 септември - 23 октомври) Всички дейности, свързани с подобряване на здравето, плащане на дългове или усърдно изпълнение на рутината ви работа, ще бъдат актуални днес. Когато се занимавате с въпроси, свързани с финанси, трябва да се придържате към моралния кодекс.   СКОРПИОН ( 24 октомври - 22 Ноември ) Когато взаимодействате с другите, трябва да се опитате да избягвате арогантното и високомерно държание. Днес ролята на гуру, ментор, авторитетен човек или уважаван ръководител, ще ви бъде трудна.   СТРЕЛЕЦ ( 23 Ноември - 21 Декември ) Днес може да имате повече задачи от обикновено. Не се разстройвайте, ако не успеете се справите с някои от тях. Опитайте се да избегнете съмнителни неморални предложения, дори и ако те са направени от вашият пряк шеф или уважаван колега. Може да ви бъде трудно, да се фокусирате върху детайлите. КОЗИРОГ (22 Декември - 20 януари ) Желанията ви, ще стават все по-големи днес. Може да решите, че заслужавате повече. Така например, ако планирате почивка, може да поискате да пътешествате в разкош и да останете в петзвезден хотел, вместо да наемете скромен хотел или бунгало.  ВОДОЛЕЙ ( 21 януари -  19  февруари ) Идеите за подобряване на живота или условията ви на труд, днес ще са абсолютно естествени. Въпреки това, може да започнете да искате прекалено много или мечтите ви да станат нереалистични. Всичко това, ще ви отнема много енергия, която е по-добре да вложите в образование или израстване в кариерата. Бъдете готови, времето да не ви стигне за всичко и някои от вашите планове да разсрочите за в бъдеще.   РИБИ ( 20 февруари - 20 март ) Всичко което се случва около вас днес, на пътя или в разговорите например, може да преобърне вашите убеждения, вярвания или да противоречи на жизнените ви философии. А собствените ви идеали, могат да започнат да ви изглеждат нереалистични.", "date": "2018.10.19", "title": "Дневен хороскоп 19 октомври"}
{"url": "http://www.classa.bg/%D1%81%D0%B2%D1%8F%D1%82/item/388564-%D0%BA%D0%BB%D0%B0%D1%83%D1%81-%D1%84%D1%83%D0%BA%D1%81-%D1%87%D0%BE%D0%B2%D0%B5%D0%BA%D1%8A%D1%82,-%D0%BF%D1%80%D0%BE%D0%BC%D0%B5%D0%BD%D0%B8%D0%BB-%D1%85%D0%BE%D0%B4%D0%B0-%D0%BD%D0%B0-%D1%81%D1%82%D1%83%D0%B4%D0%B5%D0%BD%D0%B0%D1%82%D0%B0-%D0%B2%D0%BE%D0%B9%D0%BD%D0%B0", "text": "През 1940-а масовото ядрено въоръжаване е все още в областта на научната фантастика. В разгара на Студената война то обаче се оказва ключово в надпреварата между Запада и Изтока. А едни от най-ценните хора на този фронт се оказват \"атомните шпиони\" - специалисти, които нелегално пренасят информация между двете страни на барикадата.     Един от най-важните сред \"атомните шпиони\" е Клаус Фукс - германец, който работи по ядрената програма на Великобритания, но в крайна сметка помага на СССР да създаде своята атомна бомба. Информацията за него и за възгледите му е доста противоречива. Най-много са споровете какво участие има Фукс в проектите за руско ядрено оръжие. Според собствените му самопризнания пред британските власти той е пратен в затвора именно заради доставянето на информация за английските и американските разработки на руснаците. Британски ядрени специалисти се опитват да омаловажат работата му и твърдят, че е бил второразреден учен без особено ценни познания. Според тях Фукс широко е заимствал от вече налични трудове относно ядрения синтез и накрая просто е предал обобщено знанията си на Съветския съюз. Други са на мнение, че руснаците щяха да създадат ядрена бомба - с или без Фукс. На 22 години той бяга от Германия, ужасен от политиката на нацистката власт. През 1937-а успява да защити докторат по физика в Единбург, но с началото на Втората световна война като германски гражданин е интегриран в Канада. През 1941-а Клаус Фукс е изпратен от лагера в Квебек в Единбург. Там е привлечен към британската програма за създаване на ядрено оръжие - цел, от която руснаците все още са сравнително далеч, въпреки опитите си. В следващата година младият учен получава британско гражданство. САЩ, Великобритания и Германия вече работят активно по създаването на атомно оръжие. Фукс работи по ядрената програма на Великобритания и по-точно по разработката на плутониева бомба. Такава е успешно е детонирана по време на първия в света ядрен експеримент - \"Манхатън\". На изпитанието на площадката в Ню Мексико през 1945-а лично присъства и Фукс, който наблюдава как плутониевата \"Тринити\" бива взривена. Животът в САЩ и Англия обаче кара ученият да се отврати от западния начин на живот и да реши, че в Източния блок ситуацията е различна. Той е член на Комунистическата партия на Германия и почти боготвори Съветския съюз и неговото управление. В признанията си пред британските власти ученият казва, че докато е бил в Англия, се е запознал с всякакви хора и повечето от тях му се струват дълбоко покварени. Според него греховете им пречат да водят благоприличен начин на живот. Фукс не може да проумее защо околните се държат така, но гледката пред очите му за него е непоносима. Междувременно в Русия правят сериозни опити да догонят Запада откъм ядрено въоръжение. В Москва все още има учени, които са били пряко свързани с работата на Фукс. Един от тях е Георги Фльоров, който има една от най-основните роли при създаването на първата руска атомна бомба. Именно Фльоров пише писмо до руските власти още през 1942-а и им съобщава, че производството на ядрена бомба в СССР е възможно, но само при условие, че към проекта бъдат привлечени чуждестранни специалисти. През август 1945-а Фльоров пътува до Берлин, Лондон и Единбург в търсене на специалисти, които да привлече към съветския проект. Берия е амбициран Москва да разполага с ядрени бомби. \"Тринити\" вече успешно е взривена в пустинята на Аламогордо.Фльоров плаща своята цена за вербуването на Фукс - той е последният, който напуска тестовата кула, когато Съветският съюз изпробва първата си ядрена бомба. За привличането и евентуалното им пътуване към Москва отговаря ГРУ. Такава \"любезна\" покана често е трудна за отказване. Фукс така или иначе вярва повече на Съветския съюз, отколкото на Европа и САЩ. Това спомага да се съгласи да предоставя висококвалифицирана информация на Москва и инструкции как да бъде създадена атомна, а по-късно и водородна бомба. Фукс оперира под кодовото име Реймънд и дава редица ценни данни на СССР. През 1948-а агенти на американското разузнаване обаче наблюдават напредъка на руснаците и започват да подозират, че руснаците са внедрили шпиони в ядрената им програма. Две години по-късно британските власти задържа редица \"атомни шпиони\", сред които и Клаус Фукс - арестуван и пратен в затвора по обвинения, че е предавал на Съветския съюз секретни данни за своите ядрени проучвания. Фукс е освободен през 1959-а и емигрира в Дрезден. Не изоставя научната си дейност до края на живота си, но не си дава напълно сметка каква роля е изиграл в Студената война. Състезанието кой първи ще произведе наистина поразяваща ядрена бомба се изостря с месеци, а понякога и с дни, а Клаус Фукс държи в ръцете си много от значимите указания как това да се случи. Неговите козове предизвикват едно от най-големите \"наддавания\" в световната история.  Той е демонизиран, че помага на влиятелните държави в света да се сдобият с ядрени оръжия. Други спорят, че работата му е довела до \"атомен пат\" - вече никой не смее да натисне големия червен бутон.", "date": "2018.10.19", "title": "Клаус Фукс - човекът, променил хода на Студената война"}
{"url": "http://www.classa.bg/%D1%81%D0%B2%D1%8F%D1%82/item/388566-%D1%81%D0%B0%D1%89-%D0%BE%D0%B1%D0%B2%D0%B8%D0%BD%D0%B8%D1%85%D0%B0-%D1%83%D1%87%D0%B8%D1%82%D0%B5%D0%BB%D0%BA%D0%B0-%D0%B5-%D0%B2-%D1%81%D0%B5%D0%BA%D1%81%D1%83%D0%B0%D0%BB%D0%B5%D0%BD-%D0%BA%D0%BE%D0%BD%D1%82%D0%B0%D0%BA%D1%82-%D1%81-%D0%BD%D0%B5%D0%BF%D1%8A%D0%BB%D0%BD%D0%BE%D0%BB%D0%B5%D1%82%D0%B5%D0%BD", "text": "Учителка от Дарданеле (Арканзас, САЩ) бе уволнена и арестувана за сексуално насилие първа степен, извършено срещу непълнолетно лице, което посещава същото училище, където тя преподава, съобщава 5 News Online.   Инцидентът се случил на 6 септември, когато Христал Естелла Вега, на 40 г., се срещнала с ученика на 16-годишна възраст в парк в съседния град Руселвил, където била паркирана колата на жената.   Младежът се качил в автомобила и седнал на пътническата седалка, след което са правили секс. Също така, жената извършила орален секс за детето, както е посочено в обобщението на делото.   Пет дни по-късно, тийнейджърът разкрил какво се е случило пред властите, които потвърдили наличието на автомобила Camaro на мястото и времето, посочени от непълнолетния, след преглед на камерите за сигурност.   Юношата се съгласил да изпраща текстови съобщения на учителката в присъствието на полицейските служители, като в отговора си жената споменава възможността \"да не види децата си отново\". Впоследствие Вега признала, че е разменила съобщения със сексуално съдържание с непълнолетния, но отрекла да са имали сексуални отношения.   По време на събитията Вега е била преподавател по езиково изкуство. Жената, която е разведена и има двама млади сина, понастоящем е под гаранция и може да бъде изправена пред присъда от 6 до 30 години затвор, а следващата сесия на съда е насрочена за 10 декември..", "date": "2018.10.19", "title": "САЩ: Обвиниха учителка е в сексуален контакт с непълнолетен"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/388559-%D0%BA%D1%80%D0%B0%D1%81%D0%B8%D0%B2%D0%B0-%D1%83%D1%87%D0%B8%D1%82%D0%B5%D0%BB%D0%BA%D0%B0", "text": "Красива учителка на име Евелин Герова от столично школо развълнува обществото с интересна снимка, публикувана в социалните мрежи. Постът за минути събра хиляди лайкове, а коментарите отдолу не спират да валят. На фотоса се виждат две ябълки и едно шише с вода.      На пръв поглед нищо интересно. До тях обаче има оставена и бележка, написана от малки деца, която гласи: \"Не пипай, за бездомни хора\". Ето какво разказва за умилителната случка Герова:      \"Учител съм в столично училище. Късен следобед, играем на двора. Идват две от момичетата ми, видима възраст 9 години и ми заявяват: \"Госпожо, елате да видите какво направихме!\" Намирам това. Гордост!\"", "date": "2018.10.19", "title": "Красива учителка"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/388560-%D0%BD%D0%B8%D0%BA%D0%BE%D0%BB-%D1%89%D0%B5-%D1%81%D1%82%D0%B0%D0%B2%D0%B0-%D1%80%D1%83%D1%81%D0%B0%D0%BB%D0%BA%D0%B0", "text": "Гаджето на родния топ тенисист Григор Димитров - Никол Шерцингер използва няколкото си свободни дни, за да отиде на гости на родителите си на Хаваите. Певицата се възползва от хубавото време, свали дрехите и отиде на плаж, като не пропусна да направи съпричастни феновете си. \"Тренираме за русалки\", написа любимата на Гришо към фотос с малко момиче на брега на океана.", "date": "2018.10.19", "title": "Никол ще става русалка"}
