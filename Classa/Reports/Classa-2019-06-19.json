{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/396899-%D0%BD%D1%8F%D0%BC%D0%B0-%D0%B4%D0%B0-%D0%BD%D0%B0%D0%BC%D0%B0%D0%BB%D1%8F%D1%82-%D0%B4%D0%B4%D1%81-%D1%82%D0%BE-%D0%B7%D0%B0-%D1%85%D0%BB%D1%8F%D0%B1%D0%B0-%D0%B8-%D0%BB%D0%B5%D0%BA%D0%B0%D1%80%D1%81%D1%82%D0%B2%D0%B0%D1%82%D0%B0", "text": "Няма да има по-ниско ДДС за хляба и лекарствата решиха бизнесът, синдикатите и държавата.   Предложението на опозицията за 5% данък добавена стойност върху стоките от първа необходимост подкрепиха само от КТ „Подкрепа”.     Според левицата, ако данъкът върху хляба и лекарствата се намали, хората ще почувстват облекчение. Според държавата и бизнеса обаче не може да се правят данъчни промени преди членството ни в Еврозоната, а и с по-ниски данъци са възможни повече измами.", "date": "2019.06.19", "title": "Няма да намалят ДДС-то за хляба и лекарствата"}
{"url": "http://www.classa.bg/%D1%81%D0%B2%D1%8F%D1%82/item/396893-%D0%BC%D0%B0%D0%B9%D0%BA-%D0%BF%D0%BE%D0%BC%D0%BF%D0%B5%D0%BE-%D0%BE%D1%82%D0%B8%D0%B2%D0%B0-%D0%BD%D0%B0-%D1%81%D1%8A%D0%B4-%D0%B7%D0%B0-%D1%83%D0%BA%D1%80%D0%B8%D0%B2%D0%B0%D0%BD%D0%B5-%D0%BD%D0%B0-%D0%B7%D0%B0%D0%BF%D0%B8%D1%81%D0%BA%D0%B8-%D0%BE%D1%82-%D1%81%D1%80%D0%B5%D1%89%D0%B8%D1%82%D0%B5-%D0%BF%D1%83%D1%82%D0%B8%D0%BD-%D1%82%D1%80%D1%8A%D0%BC%D0%BF", "text": "Две организации с нестопанска цел \"Демокрация напред\" и „Американски надзор\", контролиращи дейността на американската администрация, заведоха дело срещу държавния секретар Майк Помпео поради факта, че той не е попречил на американския лидер Доналд Тръмп да изземе записки от срещата с руския президент Владимир Путин през 2017 година. Делото е заведено в Окръжния съд на окръг Колумбия срещу Помпео, Държавния департамент, Националното управление на архивите и документациите и архива на САЩ. Както твърди сайтът Американ Овърсайт, „невръщането от Помпео и съхраняването му на документи нарушава федералния закон за отчетност, който изисква от неговия отдел да уведоми националния архив, когато доклади от среща бъдат иззети или унищожени, да върне тези документи и да предаде за инцидента на главния прокурор за вземане на принудителни мерки. \"Възможно е това да са единствените писмени доклади от срещата на двамата държавни глави, а записките на преводача не могат да бъдат изземани или унищожавани, само защото президентът Тръмп иска да ги скрие. На президентът Тръмп и държавният секретар Помпео това може да не хареса, но законът изисква преводите да бъдат върнати и съхранени \", казва Остин Евърс, изпълнителен директор на сайта. По-рано „Вашингтон Пост\" съобщи, цитирайки източници, че Тръмп е скрил от администрацията подробности от разговорите си с руския президент Владимир Путин, в резултат на което дори в засекретените файлове в САЩ не съдържат нито един подробен запис от петте разговора за последните две години. Според вестника става дума за срещата на Тръмп с Путин през 2017 г. в Хамбург, след което американският лидер взел бележките на преводача и го помолил да не обсъжда казаното с членовете на администрацията.", "date": "2019.06.19", "title": "Майк Помпео отива на съд за укриване на записки от срещите Путин-Тръмп"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/396894-%D0%B2-%D0%B1%D1%81%D0%BF-%D0%B1%D1%83%D1%80%D1%8F%D1%82%D0%B0-%D0%B7%D0%B0%D1%82%D0%B8%D1%85%D0%BD%D0%B0,-%D0%BD%D0%BE-%D0%B8%D0%B7%D0%BE%D0%B1%D1%89%D0%BE-%D0%BD%D0%B5-%D0%B5-%D0%BE%D1%82%D0%BC%D0%B8%D0%BD%D0%B0%D0%BB%D0%B0", "text": "Корнелия Нинова пак ще се качи на Бузлуджа през август като лидер на БСП. Тя ще води партията на местните избори наесен. С донякъде изненадващ, но изцяло режисиран ход, Нинова остана водач на соцпартията и начерта курс към структурното й стабилизиране за местния вот. След като загуби европейските избори, Нинова хвърли оставка и свика конгрес, а сега свика конгрес, за да си отмени оставката. Преди да направи това, тя почерпи сили от червени фенове, които в един глас обявиха колко им е нужна. Действията на Нинова изненадаха и наблюдателите и вътрешната опозиция, която се беше амбицирала още в неделя да избере нов председател на партията, който да довърши мандата до следващата пролет. Опозицията остава без глас - един-двама души се опитаха да разменят реплики - и толкоз. Опозицията замълча, защото Нинова хвърли безадресни, но много сериозни обвинения - според нея някой искал да продаде партията и затова тя трябвало да остане начело. Всички опозиционери се припознаха в този \"някой\" и предпочетоха да останат по места, вместо да бъдат освиркани от залата. Дали с оставането на Нинова на върха на левицата напрежението в БСП е утихнало? Само за най-силните фенове на Нинова отговорът тук би бил \"да\". Истината обаче е, че томахавките не са заровени. Ситуацията е \"затишие пред буря\". Очакванията са ясни - опонентите ще изчакат следващата загуба - на местните избори, и тогава отново ще се надигнат.  С нова, по-голяма сила, и по-решителни. \"Разделителните линии\" в БСП, които до голяма степен сложи самата Нинова, се откроиха през последната половин година - от излизането на червените депутати от парламента до начина на редене на листата за евровота и инатенето на Нинова за включването на Сергей Станишев в червената листа. Последва изборен провал, а социалисти заговориха, че Нинова трябва да понесе отговорност за него.  Основният мотив за оттеглената оставка пък е \"да не хвърля партията в хаос\" и да не се върви към \"ликвидирането й\". С огромно самочувствие Нинова заяви, че оставката й е била прибързана, тъй като е сгрешила в преценката за \"последствията за партията\". Т.е. само с нея партията има бъдеще, а без нея партията отива на кино. \"От две години на върха в БСП се бият две тенденции - промяна срещу статукво. Тази битка блокира работата на Националния съвет, който не прави политика, а произвежда скандали\", обяви пред конгреса Нинова. Думите й не само озадачават, но и пораждат въпроси. От две години насам на върха на левицата е точно тя - Нинова, както и предложеното от нея ръководство. Тя се обгради както на \"Позитано\" 20, така и в големите организации, със свои доверени хора. Как тогава не може да парира тази борба? Не иска? Или не може? Настоящето ръководство държи всички партийни лостове и механизми за противодействие - доказа го и на конгресното заседание, което мина по предварително написан сценарий. Няма значение дали Нинова не иска или не може да се справи - и в двата случая не е за тази работа. Ако искаше да промени нещо червеното ръководство, в частност Нинова, имаше много възможности. Но боричкането, интригата кой на каква позиция да бъде сложен и каква служба да заеме, към кого да се пришие, каква лична изгода да има, обикновено вземат връх. Нинова безадресно заговори за \"продажба на партията\", за \"рекет\", за изнудване на едни социалисти от други. Едва ли не до разбойничество се е стигнало. Лидерката гръмко обяви - \"БСП не се продава, затворете си портфейлите\", с което хвърли тежки обвинения към свои съпартийци. Към другари. \"Задкулисието\" искало да изтъргува соцпартията и тя да бъде завладявана от хора, които да се сговорят с управляващите. Самата Нинова обаче бе подкрепена за лидерския пост от състоятелни социалисти като бизнесмена Георги Гергов. \"През 2016 г., когато ме избрахте, заявих пред вас, че правителството на Бойко Борисов е вредно за държавата и я води към катастрофа, затова поех ангажимент да превърнем БСП в ударна опозиция, без никакви задкулисни договорки и последващи отстъпления. Изпълних го. БСП се превърна в единствената опозиция и отказахме договорки за власт и пари\". Дали? Сега критиците й замълчаха и по този въпрос. Но за в бъдеще - не е сигурно. Опозиция е левицата, но не съвсем. Каква услуга само направи на управляващите с тримесечното си отсъствие в парламента! Оправданието на Нинова бе, че извън НС левицата е по-полезна, а реално прави няколко месеца изборна кампания, която накрая загуби. Да не говорим доколко левицата бе реална опозиция на ГЕРБ в парламента през изминалите 2 г., което проличаваше при подкрепата на ключови законопроекти и важни държавни постове. И на този конгрес дебат за политики и идеи нямаше. Диалог не се получи, нямаше разговор как да бъдат спрени вътрешните раздори и битки, а с безадресните си обвинения Нинова само нажежи още повече обстановката. Най-яростните й опоненти напуснаха в неделя безмълвни зала 1 на НДК, но се стигна до диагнозата на Валери Жаблянов, който представи анализа за евровота. \"Очевидно е какво БСП мисли за себе си\", констатира той, като визира опразнените редици на форума. Сега вместо да си извадят поуките защо отново паднаха на избори и да начертаят ясен план за действие на следващите, социалистите отново 3 месеца ще пишат правила как да организират и проведат вътрешен пряк вот за лидер... Който пък ще се състои сигурно чак в средата на следващата година. В БСП са царе на писането на правила, платформи и всякакъв вид документи, но последните години й липсва \"двигател\", сила, която да я дърпа и движи напред. Бойко Борисов може да се качи на джипката и за две седмици да промени радикално политическата реалност. В БСП няма кой да направи това. В БСП има толкова много групички и лобита, че вече доста трудно може да се определи кой какво иска и за какво се бори. Разбрахме обаче едно - всеки, когато се качи на върха, независимо дали партиен или държавен, забравя откъде е тръгнал, кой му е помогнал и за какво е избран. Овъртолва се в едни игри, главозамайва се и прокарва политиката \"Всичко започва от мен\". Това направи и Нинова, това ядоса враговете й. Въпреки примирието, което бе демонстрирано в неделя, то е крехко и само привидно. Видно е, че на доста социалисти им омръзна да седят в опозиция, колкото и единствена и силна да е тя (оценката е на Нинова), и силно желаят след толкова години да станат част от властта. Предвид политическата картина у нас и несменяемостта на ГЕРБ и Бойко Борисов през последните 10 г., шансът им е или да управляват с него, или да останат още дълго на резервната скамейка.   ", "date": "2019.06.19", "title": "В БСП бурята затихна, но изобщо не е отминала"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396895-%D1%89%D0%B5-%D1%83%D1%81%D0%BF%D0%B5%D0%B5-%D0%BB%D0%B8-%E2%80%9C%D0%B7%D0%BB%D0%B0%D1%82%D0%BD%D0%BE%D1%82%D0%BE-%D0%BF%D0%BE%D0%BA%D0%BE%D0%BB%D0%B5%D0%BD%D0%B8%D0%B5%E2%80%9D-%D0%BD%D0%B0-%D1%81%D0%BE%D1%86%D0%B8%D0%B0%D0%BB%D0%B8%D0%B7%D0%BC%D0%B0-%D0%B4%D0%B0-%D1%81%D0%BF%D0%B0%D1%81%D0%B8-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Аз съм от “златното поколение” на социализма. Какво означава това? Това е последното поколение, получило качествено образование, но най-вече – възпитание, непосредствено преди да се случи превратът. Т.е. това сме децата, получили възможно най-доброто, което можеше да се получи при социализма. Социализмът вървеше непрекъснато нагоре, и последните са взели най-много. На злополучната дата “10 ноември”, аз бях на 14 години. Бях минал “чавдарче” и “пионерче”, и тъкмо станах комсомолец, заедно с целия клас. Комсомолстването ми продължи точно 1 месец, и всичко рухна. Сега това поколение горе-долу сме на около 40 години, и малко отгоре. Минали са важните неща в живота – създаване на семейство, деца, събиране на дом. Стъпили сме си на краката и най-важното – имаме вече и повече свободно време. Т.е. “златното поколение” на социализма – последните млади, които е възпитал, сега навлизат във възрастта, в която могат да са най-активни обществено. Това “златно поколение” сме последният шанс на тази страна. С уменията, които ни е дал социализмът, с морала, който имаме – пак благодарение на него, ние сме последните, които могат да променят нещо. И “обществена активност” не означава единствено да се занимаваш с политика. Тя политиката вече е някакъв вид “прокълнато занимание” и не е ясно може ли разумен човек да се захване с нея. Може би някой ще трябва да се жертва, може пък някой от “златното поколение”, да снеме проклятието. Но не е политиката основното. Основното е, че “златното поколение” е фундаментът на икономиката, и доколкото я има – на средната класа. То е фундаментът и на обществения натиск. И то вече работи.     Провалянето на Истанбулската конвенция не е продукт само на усилията на БСП. То е продукт на обществената подкрепа, която получиха тези усилия. Златното поколение на социализма е активно, възропта и провали опита да се изврати държавата ни от държави, които вече са извратени. Същото се получава и със “Стратегията за детето”. Отново активни РОДИТЕЛИ са навсякъде, за да я спрат. Но кои са тези родители? Погледнете ги? Кои сме сега родителите? Златното поколение. Джендър-хомосексуалната пропаганда, въпреки че се ползва с реки от пари от Сорос, с медийна поддръжка и с огромен външнополитически натиск, тя е пред пълен крах. Защо? Защото златното поколение, възпитано в “социалистически ценности” (които в същността си са ценностите на консервативното християнство – можете да погледнете в Библията), възропта. Задавате ли си въпроса защо на Запад левите партии са хомо-и би-, а у нас левицата се превърна в консервативна опора срещу злото и покварата? Защото “социалистическото възпитание” не беше ляво. Ценностите на БКП не са ценностите на хомосексуализма, а точно на обратното. Преди 10 ноември единственият социализъм беше в икономиката, но в морално-етичната система, това по същество беше крайно-десен консервативен режим. Забраниха абортите, преследваха “обратните”, насърчаваше се “социалистическото семейство”, та дори имаше крайности, от типа на “ергенски данък” (който е остатък от исляма – също силно консервативно учение). Сега същите тези хора, възпитани “социалистически”, са гръбнакът на обществото. Те вече водят до промени и до това част от вредните явления да не се случат. Това е обществено-политически успех, дори без да участваш пряко в политиката. Но важният въпрос е, могат ли тези хора, можем ли ние, да обърнем тенденцията на очевидно загиване на тази страна? Могат ли младите, които Партията възпитаваше, за да поемат щафетата и да градят следващите етапи на социалистическия възход, сега да спасят обществото от капиталистическия мега-упадък? Правилният отговор е: “Могат”! Винаги това е правилният отговор. Исторически общества са изплували от какви ли не мъки и падения, благодарение на целенасочени усилия на прогресивни сили. При това, не е било нужно тези сили да са мнозинство. Правилният отговор е “Могат”. А трудният въпрос е: “Искат ли, и ще го направят ли?”. Бунтовете срещу определени явления на неолиберализма са признак, че желание за борба има. Но голямата борба следва да е много по-голяма. За да има победа, трябва не просто да отбиваме всяка от безкрайните атаки на прогнилия запад. Защото накрая така ще ни победят. Трябва ние да контра-атакуваме – трябва да се борим например срещу джендъризма и гейовете във Франция и Германия. Така както те се борят за тях тук. Трябва да се стремим да излекуваме и техните общества, а не само да браним нашето. Но има огромни проблеми и извън джендърите. Деиндустриализацията и изнасянето на всички производства в Китай е абсолютен бич за обществото. Т.е. трябва за погледнем на “Изток”, да видим заплахата, и също да действаме. И да ви кажа – трябва ние да го направим, защото от ЕС идва точно обратната глупава идеология, която буквално погребва тотално Европа. ЕС е превзет от глупаци и корумпирани чиновници, които продават всичките ни интереси на корпорациите. Не поставих ли твърде мащабна задача на “златното поколение”? Чак пък да спасяваме и Европа… Но да ви река, ако не сме ние, няма кой. На запад здравият разум е отдавна изтрит и занулен. Те са изпуснали шанса да спрат злото и глупостта навреме. Разбира се, не следва да се надценяваме. Не може 1 милион ученици на образованието на Тодор Живков, да спасят цяла Европа. Просто казвам каква трябва да е посоката на мислене. Най-вероятно няма да спасим Европа. Тя изглежда неспасяема. Но ако продължим да се борим с рецидивите и, ние фактически се отделяме от Европа. Може формално да сме вътре, но у нас я няма хомосексуална Европа, няма ги джендърите, няма паради по 100 хиляди души и оглупели съзнания, които вярват, че подкрепят нещо хубаво. По същия начин можем да се реиндустриализираме, въпреки че ЕС се самоубива, да спрем китайския внос, пластмасовите домати и картофите от Египет. Да, това е възможно – със същите мерки за съпротива вътре в ЕС, които приложихме спрямо гейовете. Ето това “Златното поколение” може да свърши. Може би можем да мечтаем и за нещо по-смело – например излизане от НАТО и ЕС, но без влизане в Руския блок. Да мечтаем за “Свободна и независима България”, която ще стане силна (благодарение на свободата). Но дори това да не стане веднага, то ако възстановим икономиката, демографията и морала, то е съвсем възможно България да прескочи и този трап на историята. 1300 години вече го правим, нека се надяваме, че ще има още 1300… В момента всичко е в ръцете на “пионерчетата” от последното поколение на Тодор Живков…  ", "date": "2019.06.19", "title": "Ще успее ли “златното поколение” на социализма да спаси България?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/396896-%D0%BE%D0%BE%D0%BD-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D1%89%D0%B5-%D1%81%D0%B5-%D1%81%D1%82%D0%BE%D0%BF%D1%8F%D1%82-%D0%B4%D0%BE-3,6-%D0%BC%D0%BB%D0%BD-%D0%B4%D1%83%D1%88%D0%B8", "text": "Населението на България никога няма да бъде повече от сегашните малко под 7 млн. души, сочи най-новата прогноза на ООН. В най-добрия сценарий в края на века в страната ще има 5.5 млн. души. Според най-песимистичния сценарий през 2100 г. в цяла България ще има 2.18 млн. души, т.е. приблизително толкова, колкото са жителите в момента на София и Пловдив, взети заедно. Водещата прогноза на ООН все пак е малко по-оптимистична – според средния вариант за демографско развитие българите ще намалеят с 1 млн. до 2038 – 5.977 млн. души. След още две десетилетия – към 2059 г., ще бъде преминат следващият символичен праг и ще се слезе на 4.969 млн. жители. Малко по-бързо – към 2085 г., ще останат под 4 млн. души, а в края на века населението няма да надхвърля 3.6 млн.       Според прогнозите на ООН срив се очаква в броя на населението във възрастовата група между 20 и 69 години, докато хората на възраст ще се увеличават, като най-високата им численост се очаква около 2055 г. От Департамента на ООН по икономически и социални въпроси са включили в прогнозата и вариант за т.нар. нулева миграция, т.е. ако броят на установяващите се в България е равен на тези, които я напускат. В този сценарий в края на века ще има 4.242 млн. жители на страната. Спрямо водещия сценарий това само ще отложи с няколко години преминаването на милионните прагове – 2040 г. (вместо 2038 г.) за слизане под 6 млн. души и 2066 г. (вместо 2059 г.) за намаляване под 5 млн.     Всичко това ще се случва в контекста на увеличаване на човечеството до почти 11 млрд. души в края на този век. Темпото на растеж се забавя и жителите са по-възрастни от обичайното. И все пак сегашните 7.7 млрд. души ще станат 9.7 млрд. в средата на века. Африка ще бъде безспорният лидер по раждаемост десетилетия наред, а Индия относително скоро може да надмине по население Китай като №1 в света. Европа (вкл. Русия, но и Турция, която е включена в Западна Африка) непрекъснато ще намалява – от 747.636 млн. през 2020 г. на 710.486 млн. в средата на века и 629.562 млн. в края му според водещия вариант. Русия е най-многолюдната европейска страна в момента с 146 млн. души, но според най-вероятния сценарий ще остане с малко над 126 млн. жители в края на ХIХ век. Турция ще завърши века приблизително със сегашното население – от 84 на 86 млн. души, но към 2058 г. тя ще достигне пик от почти 98 млн. жители. Според оптимистичния сценарий българите ще живеят в съседство с една 100-милионна Турция още през 2041 г. , а през 2100 г. там ще има над 126 млн. души. Прогнозата за всички останали съседи на България е населението им да намалява.  ", "date": "2019.06.19", "title": "ООН: Българите ще се стопят до 3,6 млн. души"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396897-%D0%B7%D0%B0%D0%B4-%D0%B4%D0%B5%D0%BA%D0%BE%D1%80%D0%B0-%D0%BD%D0%B0-%D0%B5%D0%B4%D0%B8%D0%BD-%D0%BA%D0%BE%D0%BD%D0%B3%D1%80%D0%B5%D1%81%D0%B5%D0%BD-%D1%82%D1%80%D0%B8%D1%83%D0%BC%D1%84", "text": "Всъщност, заседанието на конгреса на БСП от 16 юни, т. г. премина като триумф за Корнелия Нинова, за т.нар. линия на кардинални промени в партията. Над 500 делегати и гости с бурни аплодисменти и възторжен трепет, ставайки на крака, посрещнаха съобщението й, че няма да подаде оставка, въпреки че на плунеми на Националния съвет бе заявила обратното. В същото време, местни партийни лидери, в отлично композирани изказвания, започнаха да споделят пред делегатите своята и на организациите им тревога, че без Нинова реформите в партията ще спрат, партията ще изпадне с хаос, ще претърпи упадък и ще стигне до катастрофа. Коленопреклонни молби, с почти плачевен глас озвучиха залата: Корнелия Нинова да остане начело на БСП! От своя страна, Нинова прибягна до интимния, изповеден тон, от време навреме нарушаван от нейни заплахи към вътрешната „опозиция”. Тя призовава делегатите да се обединят на местните избори, обеща им да бъдат кметове и общински съветници. Така дневният ред на конгреса се завъртя около оста: дали Нинова ще подаде оставка заради изгубените евроизбори, или на заседанието на Конгреса тя ще намери повод да се откаже от този си акт? Развълнуваната конгресна аудитория бързо бе ускопокоена - Нинова заяви, че тъй като поставя над своето Его партийния интерес, няма да подаде оставка. Макар тук да не става въпрос за Его, а за общоприета политическа практика: при загуба на избори, председателят да подава оставка (изборната загуба за БСП е красноречива – разликата между ГЕРБ и БСП е почти 7%). Но в края на краищата Нинова е в правото си да решава как да постъпи: истината е, че няма официално, с подпис и дата, подадена оставка до съответния компетентен партиен орган. Две неща обаче леко озадачиха публиката. Първо, мелодраматизмът, който Нинова вложи, с отказа си от оставка, представяйки го като крупен героичен жест. Така тя на практика олихви като саможертва пред олтара на партията собствената си непоследователност. И второ, това изявление на Нинова по същество постави край на конгресното заседание, което бе свикано между другото по нейно предложение и решение. След като Нинова произнесе словото: „Оставам!” и тъмните облаци на тревогата в залата мигом се разпръснаха, най-важната част от това конгресно заседание - политическият доклад на Националния съвет, изнесен от Валери Жаблянов, в които се посочват обективно част от причините за изборния ни неуспех, заприлича на излишна прибавка към главната конгресна цел, на апендикс, който може спокойно да бъде отрязан. Жалко! Тъй като отдавна на сериозен форум на БСП неин изтъкнат представител и ръководител не е постигал такава интелектуална проникновеност на анализа и категоричност в изводите. Пък и логично беше конгресът да се занимае най-вече с представянето на БСП на изборите за Европейски парламент! Жаблянов, от името на работната група, подготвила доклада ( тази комисия в болшинството си е съставена от членове на ИБ и ръководители на Парламентарната група на БСП), дори си позволи да се разграничи от постановки, включени във въвеждащия текст на Нинова: докато председателката на БСП настоява, че тримесечното напускане на Народното събрание от страна на парламентарна ни група е дълбоко обосновано, Жаблянов посочи, че с този акт е допусната политическа грешка. Според мен, въвеждащият текст на Нинова, за който вече споменах, бе прекалено емоционален, родствен по жанр с есето, което предполага произвол на въображението. В този текст тя сочи още какви са нейните приноси на председател през последните три години и как някакви тъмни и зловещи сили в БСП се готвят да унищожат плодовете на нейния труд. Корнелия Нинова смята, че е успяла на извърши дълбоки реформи в партията, без да отчете, че всеки етап на развитието притежава своя специфика и че тази специфика не означава „дълбоко реформиране”. Вярно е, както изтъква тя, че се увеличиха субсидиите на партийните структури в страната, но не отговаря на истината, че е намаляло финансирането в центъра. Вярно е, че беше проведено вътрешнопартийно допитване, но не е вярно, че в партията съществува нормален механизъм за общуване и диалог. Вярно е, че финансирането на организациите е нараснало, но не е вярно, че преди нея в партията са вилнели „организационни съвети” със задача да сменят ръководствата на местните организации. Ако приемем, че все пак са съществували такива „организационни съвети”, какво да кажем за масово сменени ръководства на местни организации в периода на Нинова? Вярно е, че апаратът на БСП, съставът на депутатският ни корпус беше подмладен, но не е вярно, че нашите първични организации са се подмладили качествено. Причината за обновяването на общинските ни партийни организации, както и несъвместимостта на постовете, е уставно положение, заложено при промените през 2008г. Що се отнася до състава на партийните ни първични организации, то той продължава застрашително да застарява, като средната възраст е около 80 години. За три години броят на партийните членове продължава да се стопява, задълбочават се проблемите: липсата на редовен живот в низовите организации поставя голяма част от тях на ръба на съществуването им. Корнелия Нинова възторжено споделя как младите в България са се устремили към БСП. Но, и това едва ли е така. Видим приток на млади хора в партийните ни организации не се забелязва. Фактически, издигането на младите в партията много често става според интереси на ръководителите, а не както преценяват младежките организации. Немалко млади лидери се назначават на високи партийни и държавни постове, без да имат какъвто и да е професионален опит. Или поне натрупани познания в дадена област. Трябва да се посочи, че Нинова закрепи финансовото състояние на в. „Дума” и че е в основата на създаването на собствена телевизия на БСП. Но тя увеличи и своя личен контрол над левите медии. Никога досега в тях толкова целенасочено не са представяни само успехите на БСП под ръководството на Нинова, в ущърб на явления и тенденции, които внясат съмение в управленския курс напредседателя.. Що се отнася до участта на България, Нинова отчита, че още с избора й за председател е определила „правителството на Бойко Борисов като вредно за България”, правителство, „което води държавата към катастрофа”. Но тук тя спестява факта, че успя, още с откриването на новия парламент, набързо да се конфронтира не само с ГЕРБ, но и с всички парламентарно представени партии. Преди ГЕРБ, тя подложи на безогледна атака „Обединените патриоти” и ВОЛЯ, с известно закъснение - ДПС. Единствено не се скара с откровено десните партии – може би защото не попаднаха в Народното събрание. За нея и нейния кръг нищо не означава обстоятелството, че няколко милиони българи не гласуват за БСП. А днешното време е не само разделно, но е и време за събиране на градивни устои. Победата на една партия в днешните реалности – и това е аксиома – по-рядко се постига с помощта на тотално оплюване и кавгаджийско замерване на опонента, а по-често върху основата на аргумента и достатъчния толеранс към политическия опонент. За предпочитане е вместо война, съответната партия, това важи и за БСП, да предложи навреме реалистична и компетентна програма за управление на страната, за нейния прогрес и добруване (БСП подготви визия, но кой знае защо управленската ни програма се бави неоправдано!). Известно е, че в момента България е най-бедната и изостанала страна в ЕС, както е и държава, в която през близките десетилетия водещият етнос на българите ще се превърне в малцинство за сметка на други етнически групи (традиционни или мигранти). Оцеляването на България – основна национална цел през следващото десетилетие – няма да бъде осъществено, ако българските партии непрекъснато враждуват, непрекъснато се самообвиняват, разделят обществото на про и анти, без грижа ще я има ли, или няма да я има България! Така че когато се настоява за необходимост от диалог, когато посочваме, че агресивната политика не е пътят към националноотговорните решения, не става въпрос за „договорки за власт и пари”, както посочва Нинова. Не ми е ясно също как БСП, реализирайки непримиримо отрицателна политика към останалите партии с обществено влияние, би могла да управлява самостоятелно, или да влезе в управлението на страната ни. Ясно е, че поне през следващите едно-две десетилетия БСП няма да постигне очакваното от нея мнозинство в Народното събрание. Дори и ако удържи изборна победа, при сегашните остри конфликти на Нинова с водещите партии у нас, БСП няма да успее да състави правителство. По този начин Нинова обрича БСП да бъде „вечна опозиция”, което, естествено е, ще се отрази върху по-нататъшното свиване на партията. Нека не заблуждаваме привържениците на лявата идея, че така БСП доказвала колко е високо морална и какъв възвишен идеализъм изповядвала. Просто се реализира намерението на перестойчиците от 90-те години да наложат в БСП модела на малката, парламентарно представена партия на социалистите! Единственият ни шанс да влезем в управлението, доколкото може да се прогнозира в настоящия момент, е коалиция с наследниците на някогашното СДС – „Демократична България” или „Да, България”, тъй като с тези десни формации партийното ни ръководство почти не влиза в конфликти (естествено, ако тези наследници попаднат в следващото Народно събрание). Бих препоръчала на Корнелия Нинова да мери приказките си, да не се поддава на полуистините, независимо какво й внушават нейните съветници. Няколко примера. Нинова слага на знак на равенство между себе си и термина „промяна” (в партията и държавата), поради което всяка нейна постъпка се оказва израз на положителна реформа. Твърди, „не съм пренебрегвала колективните органи”, което е самозаблуда. Дели партията на „управляващи” (с огромна армия поддръжници) и на вътрешна „опозиция”, която трябвало да бъде смачкана и унищожена. Обвинява т.нар. вътрешнопартийна „опозиция” в подкупност, подканя нейните спонсори да „затворят портфейлите си” с вметка, че БСП „не е стока”. Говори за натиск върху банка, която щяла да изиска спешно изплащане на кредит от делегат на Конгреса ако не гласува както трябва. Само да уточня, на заседанието от 16 юни, би трябвало и делегатите да знаят, нямаше никакво драматично гласуване – не можеше, и по Устав, да бъде избран нов председател. Нарича опозицията „търговци в храма”, доказвайки как тази „опозиция” се задвижва от „икономически лобита”. Сумира, че „от две години на върха в БСП се бият две тенденции, промяна срещу статуквото”, което, според мен, си е чиста проба небивалица – тя и нейното тясно обкръжение се окичват с венеца на „промяната”, а всички останали са натикаани в блатото на „статуквото”. Петко Бочаров би възкликнал: Да, ама не! В случая, всички очакваме Нинова да приведе най-сетне конкретни факти за наличието на корупция, свързана с т.н. „опозиция”. Може би конкретен пример ще се търси в омразния й образ на бизнесмена Георги Гергов. Само че тя забравя как на предишното заседание на конгреса именно с гласовете на делегати от Пловдив и Пловдивска област бе осигурен нейния избор за председател на партията. И как именно, в следствие на договорка между Нинова и Гергов, тя го издигна за член на ИБ и заместник-председател на БСП. Освободи го под предлог(!), че в неговия офис, Гергов се срещнал с бизнесмена Сашо Дончев и главния прокурор Цацаров. И до ден днешен не разбирам в какво е моралното провинение: защо да е забранено на бизнесмена Гергов да общува, и то в своя офис, с бизнесмена Сашо Дончев? В какви задкулисни игри – така излиза по думите на Нинова - е забъркан главният прокурор? Ако Нинова има предвид някакво съучастие на Гергов в престъпна схема (заедно с Дончев и Цацаров), от интерес за държавата е да я съобщи публично на българското общество. Корнелия Нинова изглежда не разбира, че насажданият от нея дележ на „управляващи” и „опозиция” в партията е вреден и неверен. Вече писах за това, че България е сред малкото европейски държави, където има една, вместо няколко силни леви партии, че в нея членуват личности с либерални и консервативни тежнения, с проруска и прозападна ориентация, привърженици на платформите на лявата или дясната европейска социалдемокрация, неокомунисти и реформатори. Като в дядовата ръкавица – всички заедно, така им е добре. Пагубно би било, ако централното партийно ръководство не се съобразява с тази специфика, ако не проявява уважение към различните тенденции и форми на лявата идея, към организационните им сцепления вътре в партията. Нинова реже с фанатична убеденост клоните на дървото, за да осигури простор и възможности за растеж на единия, предпочитан от нея клонак. Щом Нинова хвърля недоказани обвинения срещу осмелилите си да имат друга позиция по партийни и национални въпроси, определени като вътрешнопартийна „опозиция”, определя ги като марионетка на някакви бизнесмени-мафиоти, ще си позволя да дам един по-друг пример. С безкрайно талантливата журналистка-социалист Велислава Дърева, която през годините винаги е отстоявала своя честна позиция, независимо от обстоятелствата и партийните ръководства. Не се страхува да изрича истините за същинското състояние на БСП. Как по-точно Дърева е успяла да забогатее точно сега в епохата на Нивова, при положение, че живее в недоимък, само с хляба насущний, с книгите и идеите, в които вярва?! Когато се хвърлят такива сериозни обвинения срещу членове на БСП – независимо дали са в Националния съвет, или в редовите партийни организации – трябва да се говори с конкретика и с посочване на имената както на бизнесмените-купувачи на съвести, така и на банката, разрешила си да изнудва партиен член – делегат на конгреса. Корнелия Нинова доказва, че била спечелила изборите за президент на Република България. Но премълчава, че БСП се присъедини към партиите и сдруженията, които подкрепиха, а не издигнаха кандидатурата на Румен Радев. Щом искаме да сме коректни, би трябвало да признаем, че за избирането на Радев повлия много тогавашният му рейтинг на независим кандидат за президент, както и несполучливата кандидатура на ГЕРБ в лицето на Цецка Цачева. Корнелия Нинова дава извънредно висока оценка на „Визия за България”, изтъквайки собствената си решаваща роля. Но ако е така, задължена съм да кажа, че първият вариант на Визията, въпреки добре организираните хвалби в медийното пространство, беше слабо, произволно съчинение, крайно непълно. Едва след обсъжданията в страната се появи последната редакция на документа, който този път респектира, обхваща сполучливо различните сектори на националното ни битие, посоките на външнополитическия курс на БСП. Когато започна да се дискутира зловредността на „паралелната държава”, създадена от ГЕРБ, Нинова премълча ролята на изтъкнати членове на БКП/БСП в строежа на тази „паралелна държава”. Когато се обяви срещу спекулата с къщите за гости, за които са похарчени европейски средства, тя не отговори на въпроса срещат ли се и по върховете на нашата партия подобни деформации? Тя говори за демокрация, но като лъвица се бори председателят на партията да бъде избиран не на конгрес, а общо от членската ни маса. Бидейки наясно, че в съвременните български условия това е начинът за бетониране на нейната лична власт в БСП (дори и защото главни режисьори в подобна трагикомедия ще са нейни подгласници от Позитано 20 и по места, а актьори – съмишлениците ни, доживели дълголетие). Корнелия Нинова иронизира наши другари, които са против госпожа Кьовеши да стане главен европейски прокурор, макар че „помни” как наред със справедливата битка с корупцията, Кьовеши обвини без същински доказателства и хвърли в затвора – въпреки закона - невинни хора, почти всички членове на социалистическата партия на Румъния (някои от тях в последствие се самоубиха, заради несправедливото опозоряване). Това са част от моите забележки по повод на словото на Корнелия Нинова пред конгреса на партията. Би ми се искало като председател на БСП Нинова да може в бъдеще да започне да отделя зърното от сламата и да не се поддава в такава степен на вътрешните си демони. И да престане да търси „врага с партиен билет”. Древните гърци са го казали: „Лекарю, излекувай се сам!”  ", "date": "2019.06.19", "title": "Зад декора на един конгресен триумф"}
{"url": "http://www.classa.bg/%D1%81%D0%B2%D1%8F%D1%82/item/396898-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%8F%D1%82-%D0%BC%D0%B0%D1%80%D1%88-%D0%BA%D1%8A%D0%BC-%D0%BC%D0%BE%D1%81%D0%BA%D0%B2%D0%B0", "text": "Важно е напълно да осъзнаем, че руските чиновници и дипломати щателно премерват всяка дума, която произнасят. И това, че те постоянно повтарят, че Русия е готова за война значи, че именно това имат предвид. Андрей Белоусов, заместник-ръководител на отдела по въпросите по наразпространението и контрола над въоръженията на руското МВнР, направи важно заявление, което трябва да се цитира напълно: „Тук наскоро на заседание САЩ заявиха, че Русия се готви за война. Да, Русия се готви за война, потвърждавам. Да, ние сме готови да защитим своята родина, своята териториална цялост, своите принципи, своите хора. Ние се готвим за тази война. Имаме сериозни разлики със Съединените американски щати. И в лингвистически план това също се заключва в една дума на руски и на английски език: Руската федерация се готви за война, а Съединените щати готвят война”. Ние дотолкова сме свикнали, че западните дипломати говорят повече или по-малко всичко, което им е удобно. Като в шегата. „Въпрос: Как ще разберете, че един политик лъже?”. Отговор: „Когато му мърдат устните”. Затова и мнозина от нас отдавна вече са прекратили да обръщат внимание на това, което ни казват. „Ако утре Тръмп или някой конгресмен излезе в национален ефир и заяви: „Четете ми устните: горе е долу, сухото е мокро и да е не”, повечето просто ще си го пропуснат покрай ушите. Истината е такава, че бивайки подложени на този постоянен поток пусти, високопарни и винаги нечестни заявления, ние сме придобили и имунитет от устните предупреждения дори когато те излизат от незападни политически фигури”. „Повечето американски военачалници трябва да осъзнават, че войната срещу Русия или Китай е предложение за извършване на самоубийство”. Има, разбира се, ияколко души на Запад, които напълно осъзнават опасността и дълги години предупреждават за това. На първо място професор Стивън Коен и Пол Крейг Робъртс. Същото се старая да го правя и аз. Веднъж писах: „Разбира се, Мей, Тръмп, Макрон и Меркел, както и техните похотливи проститутки и зомбирани последователи вярват в своята неуязвимост и превъзходство. Ужасяващата истина се заключва в това, че тези момчета си нямат и най-малката представа, с какво си имат работа. Как не разбират и последствията от твърде силния натиск срещу Русия. Да, на теория те знаят примерите с Наполеон и Хитлер. Но те смятат, че се намират в безопасност, че превъзхождат всички останали и просто не могат да разберат, че могат да загинат, а цялото им общество да изчезне. За жалост, от момента на написването на тези редове положението само се е влошило. Затова и наскоро Путин с явно отвращение и разочарование заяви, че всеки „агресор трябва да знае, че възмездието е неизбежно, че той ще бъде унищожен. И ние, жертвите на агресията като мъченици ще попаднем в рая, а те просто ще загинат, защото няма да успеят дори да се разкаят”. Нещо говори, че западните медии са разтълкували това предупреждение като признак на „руската агресивност”, а не като отчаян опит да се вразуми надменната империя, която в момента е в състояние на бълнуване. Освен това, нещо подобно се случва и по отношение между САЩ и КНР. Огромното количество китайски чиновници говорят публично, че техните въоръжени сили трябва да се готвят за война. За жалост всички предупреждения се игнорират. И това наистина внушава страх. По време на карибската криза пресата по целия свят съобщава постоянно за конфронтацията и всички знаят, че опасността от война е наистина реална. За разлика от това днес едва ли някой сериозно е обмислям за опасността от война. Фактически изглежда, че ръководителите на англо-ционистката империя сериозно имат намерение на засилват своите антируски провокации – от големите учения право на границата с Русия до присъждането на освободен терорист на престижна награда на ЕС, а поляците, както винаги услужливи дори предлагат на Сенцов да се връчи Нобелова награда. ЕС също не забеляза акта на пиратство от страна на укронацистите в Азовско море, затова пък осъди Русия за това, че строго прокарва своите законни права и отговаря на действията на Киев. Лицемерието на подобно равнище е отвратително, разбира се. Но то е също така много опасно. Честно казано, предвид фантастичните и наистина героични усилия на Путин и Си по предотвратяването на голямата и ядрена война с империята, аз сериозно бих предложил Нобеловата награда за мир да се връчи на тях, а не на Сенцов. В противоположност на западните корпоративни медии, руските средства за масова информация обсъждат вероятността за войната със САЩ и НАТО ежедневно. И дискусията винаги се върти около въпроса: „Те наистина ли са толкова безумни, за да ни нападнат, дори и ако навярно това ще означава собственото им унищожение?”. В името на справедливостта трябва да отбележим, че за руснаците, виждащи хората като Джон Болтън или Ники Хейли, въпросът „Те безумни ли са?” е напълно логичен. Но мисля, че този въпрос води до заблуда. Ето защо. Наистина, някои неоконсеерватори са наистина безумни, но повечето от тях не са такива. Глупави, невежи, надменни, пълни с ненавист и злоба – да. Но не е задължително да са безумни. И заради това не смятам, че техните лидери ще започнат войната с Русия заради безумието си. Освен това, макар и американските политици наистина да са странно глупави и невежи, във въоръжените сили на САЩ има достатъчно хора, които помнят предупреждението на фелдмаршала и виконт Аламейнски Бърнард Монтгомъри, който произнася знаменитата фраза в Камарата на лордовете: „Правило №1 на страница №1 на книгата за войната: „Към Русия не се марширува”. Различни хора – Наполеон и Хитлер вече са пробвали и от това нищо хубаво не е излязло. Това е първо правило. Не знам дали на Ваши светлости е известно Правило №2 на войната. То гласи: „Но водете война със собствени сухопътни сили в Китай”. Това е огромна страна без ясно определена цел”. Повечето американски военачалници трябва да осъзнават, че войната против Русия и/или Китай е покана за самоубийство. Но макар и безумните западни лидери едва ли да успеят да станат причина за война, се боя, че тяхното отчаяние може. Помислете само:: САЩ са въвлечени в два паралелни процеса. От една страна в санкциите и в икономическата война против голяма част от планетата. А от друга – САЩ излизат от все повече и повече важни международни договори (включително и от такива за контрола на въоръженията). Задайте си простия въпрос: това поведение на силна или на слаба страна е? Какво означава тази политик на конфронтация и на самоизолация (защото излизането от толкова споразумения и договори означава изолация на САЩ) „по целия спектър”?. Това сигнализира ли за действията на уверена в себе си и силна държава или на страна, която се намира в състояние на отчаяние, затова спореща с целия свят? Настоящата клика американски лидери са преди всичко група неудачници. Макар и те все още доста успешно успяват да показват пълни витрини и да размахват знамена, за тях става невъзможно да крият огромния размер на разгръщащия се на много равнища, като на забавен кадър, колапс на империята. Смята,че оркестърът на палубата на „Титаник” също е свирил все по-гръмко, но изходът на това шоу не буди никакви съмнения. Същото се случва и тук. И в това е заложена огромна опасност: колкото е по-трудно да се крие размерът на разгръщащата се катастрофа, толкова повече империята влиза в спорове с всички страни, все повече влошава ситуацията, заради което на свой ред става все по-трудно да се крият мащабите на катастрофата. Империята като цяло и САЩ в частност буквално се пукат на всички равнища и няма абсолютно никакъв разумен или поне половинчат начин тази тенденция да се обърне, защото единственото решение за оцеляването на САЩ е отказът от империя и превръщането им в „нормална държава”. Но американските лидери дори не искат да мислят за това. Неоконсерваторите особено, изглежда че поддържат почти религиозната вяра (а може би просто неконтролируем рефлекс) , че когато един от техните уж „талантливи” планове се провали, то най-правилно е усилията да се удвоят. Те изглежда са интернационализирали германския афоризъм „Ако нещо не може да се направи със сила, то може да се направи с още по-голяма сила”. Те забравят, че тази вяра не носи на немците нищо хубаво, когато я насочват срещу Русия. Що се отнася до западната общественост като цяло, то нея са у превърнали успешно в това, което аз наричам „идеологически автопилот”: автомати с промити мозъци, които ще размахват (своите направени в Китай) знамена, за да сподавят всички оставки от когнитивния дисонанс. А когато тяхната увереност в края на краищата рухне, те също ще се нахвърлят срещу всички в жалко отчаяние и безсилна ярост. В момента САЩ и „глобалният Запад” поддържат курс към пряко противопоставяне с Русия ( и може би с Китай). Още сега забелязвам много малко признаци, че някой в западните елити може (или иска) да си признае, че в края на пътя се намират войната и унищожаването на щатите (а може би и на част от Европа). Още сега ръководителите на империя са се зарекли да настъпят панически напред, за да изострят кризата или бедствието. Смятам, че тази тъжна и трагична ирония се заключва във факта, че американските елити, по магьоснически начин изричайки въображаемата руска „намеса” (вътре в САЩ и в други страни) могат да доведат до реална руска намеса под формата на унищожителен ракетно-ядрен удар. Но това едва ли ще бъде утешение. Доколко е вероятно цялото това предсказуемо бъдещи да се промени? Боя се, че вероятността е наистина малка. Ще успеят ли Путин и Си Дзинпин да предотвратят надигащата се война срещу Запада? Може би. Но тогава всеки следващ ден ще носи единствено по-нататъшна ескалация на провокациите от страна на „глобалния Запад” и задачата им ще става все по-сложна. Засега руските и китайските предупреждения се сблъскват с глухи. И честно казано не мисля, че новите предупреждения ще донесат каквато и да е полза. Може би е дошло времето, когато Русия и Китай ще трябва сериозно да нанесат ответни удари. Всичко останало вече претърпя неуспех, в крайна сметка засега.    ", "date": "2019.06.19", "title": "Последният марш към Москва"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/396890-%D0%B1%D0%BE%D1%81%D1%8A%D1%82-%D0%BD%D0%B0-%D0%BD%D0%B5%D0%BA-%D0%BF%D0%BE%D0%B4%D0%B0%D0%B4%D0%B5-%D0%BE%D1%81%D1%82%D0%B0%D0%B2%D0%BA%D0%B0-%D1%81%D0%BB%D0%B5%D0%B4-%D0%BE%D0%B3%D1%80%D0%BE%D0%BC%D0%BD%D0%B8%D1%8F-%D1%81%D0%BA%D0%B0%D0%BD%D0%B4%D0%B0%D0%BB", "text": "Изпълнителният директор на „Национална електрическа компания\" ЕАД Петър Илиев е депозирал оставката си в деловодството на „Български Енергиен Холдинг\" ЕАД. Вероятната причина за оттеглянето му от поста е скандалът, който се разрази със страшна сила в последните дни. Както БЛИЦ съобщи, НЕК възнамерява да проведе търг за доставка на електроенергия, чийто край може и да е предизвестен. Затова алармираха няколко експерти със солиден опит в търговията с електроенергия у нас и в региона. Става въпрос за търг на Централизирания пазар за двустранни договори, а самата процедура ще се проведе на 19 юни. От НЕК предлагат да подадат 98 мвт електроенергия с доставка в периода в 01.07 до 30.09. Минималната предлагана цена за доставката е 94 лв./мвт. Предложението за участие в търга в публикувано на страницата на Българската независима енергийна борса. Непосредствено след това работодателите избухнаха срещу безобразията на боса на НЕК.", "date": "2019.06.19", "title": "Босът на НЕК подаде оставка след огромния скандал"}
{"url": "http://www.classa.bg/%D1%81%D0%B2%D1%8F%D1%82/item/396891-%D1%82%D1%80%D1%8A%D0%BC%D0%BF%D0%BE%D0%BA%D0%B0%D0%BB%D0%B8%D0%BF%D1%81%D0%B8%D1%81-%D0%BA%D0%BE%D0%B3%D0%B0", "text": "Тръмп 2020 вече е факт. Под аплодисментите на свои привърженици президентът на САЩ даде официално начало на кампанията си за преизбиране за нови 4 години. Предизборната му реторика не се е променила много – обилни порции негативност, насочени в познати посоки. Нелегалната миграция е проблем, разследването на Робърт Мълър е \"лов на вещици\", Хилари е лоша, фалшивите медии са \"врагове на народа\", а демократите са \"екстремни\", \"опасни\", \"радикални\". Очевидно Доналд Тръмп се опитва да подсигури, че дори да не увеличи подкрепата за себе си, поне ще представи демократите във възможна най-лоша светлина, за да откаже избирателите да гласуват и за тях. А ако ръстът на икономиката в САЩ се задържи до ноември догодина, това ще е от голяма полза за настоящия президент, а според някои анализатори почти сигурно ще му осигури втори мандат на принципа \"добра икономика = същият президент\". * Социологическите проучвания обаче рисуват много различна картина. Дори Fox News предупреждава, че няколко кандидати на демократите щяха да имат сериозна преднина пред Тръмп, ако изборите бяха днес. Проучванията показват предимство на демократите не само в САЩ като цяло, но и в няколко от ключовите т.нар. swing states. В това число влизат щатите Северна Каролина, Мичиган, Пенсилвания и дори Айова, в случай че кандидат на демократите там е или вицепрезидентът в периода 2008-2016 г. Джо Байдън, или Бърни Сандърс. Под въпрос е и Флорида, и неслучайно Тръмп точно там обяви началото на кампанията си. Резултатът обаче ще остане непредсказуем до последния момент. Няма нищо по-илюзорно от подценяването на противника и заблудата на личните предубеждения, опаковани като истина от последна инстанция. Да се вслушваш е изключително важно. Когато Доналд Тръмп - бизнесмен, милионер, риалити звезда - намекна, че може да се кандидатира за президент на САЩ на изборите през 2012 г., не му беше обърнато особено внимание. Вместо това на коментарите му се гледаше като на промоционален трик за другите му начинания. Тропотът от първите камъни на мащабно свлачище от промени остана част от фоновия шум за мнозина. И с това те сгрешиха. Думите се превърнаха в действия. Преди малко повече от 4 години Тръмп обяви официално своята кандидатура за изборите през 2016 г., а с това беше отприщена мощта на стихия от политически последствия, която шокира не само Щатите, но и света. За много хора шансовете му да получи номинацията на Републиканската партия бяха нулеви. И с това те сгрешиха. С популистки призиви и шумна кампания той успя да преодолее други 16 кандидати на републиканците и да спечели номинацията на партията. За това му помогна и безпрецедентното медийно отразяване на кампанията му – дори когато посочваха лъжите и неверните твърдения на Тръмп, медиите в САЩ говореха за него, повишавайки популярността му. От другата страна застана обсебената от идеята да стане първата жена президент на САЩ Хилари Клинтън, за която уж безпроблемният път към Белия дом вече беше станал достатъчно трънлив. Тя се измъкна с номинацията на Демократическата партия след тежък сблъсък именно със сенатора Сандърс и вероятно очакваше, че ще мине лесно през Тръмп. И с това Хилари сгреши. Шокът от избора на Тръмп проехтя като всеобщ писък сред демократите в САЩ, а ехото му покри цялата планета. Заваляха прогнози за това как със съвременния свят е свършено и как новият президент едва ли не ще даде началото на Апокалипсиса. И всички те в голяма степен сбъркаха. Тръмп е президент от 2 години и половина, а светът все още съществува. Не е рай, но не е настъпил и краят на демокрацията.  Все още не е натиснал \"голямото червено копче\", с което да започне Трета световна война и да върне човечеството в каменната ера. Не е повторил сценария с интервенциите в Афганистан и Ирак от времето на Буш, макар все по-острата реторика на администрацията му към Иран да намеква, че му се иска и това да пробва. Човек веднъж е президент, нали така? Досега Тръмпокалипсисът се разминава. Това обаче не означава, че целият свят се е примирил с американския президент, поведението, езика и решенията му. Че Тръмп има редица спорни решения и обидно скандални изказвания, е безспорен факт. Това е президентът, който разби концепцията за нормално в американската политика. От пренебрегването на утвърждавани с десетилетия процедури, през предполагаемото взимане на решения на база на това какво е гледал по телевизията, отричането на глобалното затопляне, обграждането му с членове на собственото му семейство и спорни фигури на важни правителствени постове, острият сблъсък с Китай на полето на търговията, до привидното сближаване с държавни глави, които са отвъд ръба на автокрацията (а тези непокорни американци така и не искат да го слушат така, както севернокорейците слушат Ким Чен-ун...). Отвори ли устата си, човек никога не може да знае дали това, което ще каже ще е скандално, абсурдно или чиста проба лъжа.  Проверката на факти, която Washington Post прави на думите на Тръмп, показва, че досега президентът на САЩ е направил почти 11 000 неверни или подвеждащи твърдения.  С него също така не се работи лесно и това ясно личи от броя отлюспвания на важни членове на неговата администрация през последните две години. Последният пример е изпълняващият длъжността министър на отбраната на САЩ Пат Шанахан, който се отказа от възможността евентуално да бъде избран за постоянно за най-високия пост в Пентагона. Колкото и глави около Тръмп да падат, неговата продължава да е на мястото си. Политическата класа на САЩ не беше готова за явление като Тръмп. Републиканците осъзнаха какво са допуснали, но вече беше твърде късно, а критиките на малцина от тях срещу президента постепенно заглъхнаха, заменени от тиха примиреност на принципа \"поне е от нашите\". Но дали? Егоцентричният Тръмп прехвърли целия фокус на управлението си върху себе си, което сякаш остави партията в периферията. Демократите от своя страна получиха звучен шамар, който ги разтресе из основи след блаженото задоволство около двата мандата на Обама. Следващите избори ще покажат дали са си взели поука, но не е малък шансът вътрешните им противоречия отново да ги спънат по пътя към вота. Медийната сфера в САЩ също подцени Тръмп, поради което може би и несъзнателно спомогна за избирането му. В някаква степен и до днес медиите му помагат да консолидира подкрепящите го избиратели, дори когато очевидно репортажите им са анти-Тръмп насочени. А отражение имаше и извън САЩ – победата на Тръмп сякаш спомогна за засилването на надигащата се вълна от популизъм в Европа, последствията от която са осезаеми в страни като Италия, Великобритания, Унгария и Полша. Но докато на други места гръмките предизборни обещания са последвани от следизборни оправдания, Тръмп практикува нещо като приложен популизъм.  Заема крайни, но лесни за възприемане и подкрепа от избирателите позиции – ще спре незаконната миграция чрез стена на границата с Мексико, ще спаси икономиката с мита за Китай и пр. И продължава да отхвърля всяка разумна критика с безпределен инат. Това е следствие на характера му, който наистина може да има катастрофални последствия в един момент. Ако светът оцелее до следващия ноември, Тръмпокалипсисът все пак може и да ни се размине. Това обаче в никакъв случай няма да изтрие от историята процесите, които видоизмениха политичесата реалност не само в САЩ, но и по света от 2016 г. досега. Процеси, които ще продължат. Със или без Тръмп.", "date": "2019.06.19", "title": "Тръмпокалипсис кога"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/396892-%D0%B3%D0%B5%D1%80%D0%B1-%D0%B8-%D0%B4%D0%BF%D1%81-%D1%83%D0%B7%D0%B0%D0%BA%D0%BE%D0%BD%D1%8F%D0%B2%D0%B0%D1%82-%D0%B4%D0%B0%D1%80%D0%B5%D0%BD%D0%B8%D1%8F%D1%82%D0%B0-%D0%BE%D1%82-%D1%84%D0%B8%D1%80%D0%BC%D0%B8-%D0%B7%D0%B0-%D0%BF%D0%B0%D1%80%D1%82%D0%B8%D0%B8", "text": "Забраната за финансиране на партиите от юридически лица може да бъде свалена по настояване на ДПС. Това стана ясно от изявлението на председателя на Бюджетната комисия Менда Стоянова след преговори с депутати от Движението за права и свободи - Мустафа Карадайъ. \"Сутринта имахме среща с ДПС по повод на това, че във вторник са внесли своето официално предложение между I и II четене на промените в Закона за държавния бюджет. Тяхното предложение е за 0 лева субсидия и възможност партиите да се финансират от други източници - като дарения от физически и юридически лица. Говорихме с тях, но си оставаме на нашата позиция. 1 лв. на глас е това, което сме внесли и ще защитаваме в зала\", каза Стоянова, цитирана от \"Фокус\". В същото време, тя допусна да се въведе частичен вариант на \"американския\" модел, при който политическите партии не получават държавно финансиране, но имат право да привличат дарения от физически или юридически лица. В България не е допустимо фирми да даряват пари на партии, като съществува и лимит за средствата, които могат да се предоставят от граждани - до 30 000 лв. Даренията от юридически лица бяха допустими по Закона за политическите партии до началото на 2009 г. Въвеждането на забрана за фирменото финансиране на партиите се случи едновременно с увеличението на държавната субсидия на един получен глас - от 2% на 5% от минималната работна заплата към този момент (4.4 лв. на глас за 2009 г.). \"Ако говорим за американския модел, трябва да се направят промени, които да дадат възможност физически и юридически лица да даряват на партиите при пълна прозрачност, попълване на декларации за произход, качване на въпросните декларации в Сметната палата и всичко останало, което тя прави като одит на разходите на политическите партии. Освен това ние оставаме на нашата позиция\", каза Менда Стоянова. ГЕРБ ще предложи други промени в закона, така че партиите да могат да ползват офиси, предоставени от държавата и общините безвъзмездно. \"Това означава, че партиите ще имат възможност да имат офиси без да заплащат за тях, ще имат субсидия от 1 лв., с която биха поели разходите за административния персонал в тези офиси. Колкото до другите им разходи по отношение на избори и т.н. ще си търсят подкрепа от различни видове спонсори, физически и юридически лица\", каза тя. Стоянова се обяви в подкрепа на предложението на ДПС за отпадане на \"тавана\" за финансиране на политическите партии от едно физическо или юридическо лице.", "date": "2019.06.19", "title": "ГЕРБ и ДПС узаконяват даренията от фирми за партии"}
{"url": "http://www.classa.bg/%D1%81%D0%B2%D1%8F%D1%82/item/396888-%D1%8E%D1%82%D1%8E%D0%B1%D1%8A%D1%80-%D1%83%D1%81%D0%BF%D1%8F-%D0%B4%D0%B0-%D0%B7%D0%B0%D1%81%D0%BD%D0%B5%D0%BC%D0%B5-%D0%BF%D0%BE%D0%B4%D1%80%D0%BE%D0%B1%D0%BD%D0%BE-%D0%B7%D0%B0%D0%B3%D0%B0%D0%B4%D1%8A%D1%87%D0%BD%D0%B0%D1%82%D0%B0-%D0%B7%D0%BE%D0%BD%D0%B0-51", "text": "Миналия четвъртък порталът The Drive предупреди за серия от записи, публикувани наскоро в YouTube канала „Adventures With Christian\", където се появява Зона51, ултра-тайната база на американските ВВС, намираща се в южната част на щата Невада. Видеоклиповете са заснети от връх Тикабу, който е на около 42 километра от обекта. Качеството обаче е достатъчно, за да се разграничат коли, хеликоптери и самолет. \"С влизането на страната в нов период на конкуренция между големите сили и увеличаването на разходите за отбрана, особено при програмите за научноизследователска и развойна дейност, вероятно е Зона 51 да е по-натоварена, отколкото е била през последните десетилетия\", предполага The Drive. Съоръжението, използвано за тестване на най-модерните и тайни американски оръжия, е едно от най-херметичните места в света и от края на 70-те години е служило като магнит за много теоретици на конспирации и любители на НЛО. През април руски самолет извърши полет над Зона 51. Прелитането е законно съгласно Договора за международно открито небе, което позволява на участниците да провеждат такива мисии, за да събират данни за военните сили и дейности.", "date": "2019.06.19", "title": "\"Ютюбър\" успя да заснеме подробно загадъчната зона 51"}
{"url": "http://www.classa.bg/%D1%81%D0%B2%D1%8F%D1%82/item/396889-%D1%82%D1%80%D1%8A%D0%BC%D0%BF-%D1%81%D0%BB%D0%B5%D0%B4%D0%B2%D0%B0%D1%89%D0%B0%D1%82%D0%B0-%D1%81%D0%B5%D0%B4%D0%BC%D0%B8%D1%86%D0%B0-%D0%B7%D0%B0%D0%BF%D0%BE%D1%87%D0%B2%D0%B0-%D0%B5%D0%BA%D1%81%D0%BF%D1%83%D0%BB%D1%81%D0%B8%D1%80%D0%B0%D0%BD%D0%B5-%D0%BD%D0%B0-%D0%BC%D0%B8%D0%BB%D0%B8%D0%BE%D0%BD%D0%B8-%D0%BD%D0%B5%D0%BB%D0%B5%D0%B3%D0%B0%D0%BB%D0%BD%D0%B8-%D0%B8%D0%BC%D0%B8%D0%B3%D1%80%D0%B0%D0%BD%D1%82%D0%B8", "text": "Американският президент Доналд Тръмп заяви, че Службата за имиграция и контрол на митниците (ICE) ще започне процес на \"експулсиране на милиони нелегални имигранти\" следващата седмица. Чрез съобщение на личния си профил в Twitter, Тръмп каза \" те ще напуснат територията на САЩ толкова бързо, колкото са влезли\". Той също така изтъкна работата на Мексико, като подчерта, че съседната страна \"е свършила добра работа, като е попречила на повече хора да пресекат границата чрез използването на силни имиграционни закони\". Президентът на САЩ заяви също, че Гватемала, където току-що бяха проведени президентски избори, \"се готви да подпише споразумение за сигурна трета страна\". Тръмп се възползва от възможността да се обърне към Демократите в Конгреса, отбелязвайки, че те са единствените, които \"няма да направят нищо\" по отношение на имиграционната ситуация в Съединените щати и ги подкани да гласуват за постигане на окончателно решение на проблема. Тези думи се отнасят за непрекъснатата блокада от тяхна страна на действия по този въпрос; започвайки от всичко свързано с изграждането на стената и ресурсите на граничния патрул до коригирането на някои пропуски, които са позволили на търсещите убежище да пресекат границата - като присъствието на деца - и да бъдат освободени в рамките на САЩ докато чакат интервюто си. Във връзка с това обитателят на Белия дом отново подчерта, че с гласуването на демократите е възможно да се поправят тези неудобства: \"Ако направите така, граничната криза ще приключи скоро\". На 7 май, външният министър на Мексико Марсело Ебрард и служители от Държавния департамент на САЩ постигнаха споразумение за миграционен контрол, за да се избегне заплахата на Тръмп да наложи мита от 5% до 25% за вноса. Правителството на Мексико обеща да намали \"нередовната\" миграция чрез разполагането на Националната гвардия, зараждащата се сила за сигурност, която да разбие организациите за трафик и да канализира влизането на тези, които искат убежище. Правителството на Мексико се стреми да намали миграционния поток, изискван от Съединените щати, в рамките на срока от 45 дни, наложен от Доналд Тръмп, а той се ангажира с план, който насърчава развитието и заетостта в южната част на мексиканската територия, както и в Централна Америка.   От друга страна, стратегията на мексиканското правителство предвижда разгръщането на армията и флота по въздух, море и суша на 23 гранични пункта на юг. Това  се счита от  опонентите на Лопес Обрадор и активистите  за  истинска \"стена на Доналд Тръмп\".", "date": "2019.06.19", "title": "Тръмп: \" Следващата седмица започва експулсиране на милиони нелегални имигранти\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/396881-%D0%B2%D0%B0%D1%81%D0%B8%D0%BB-%D0%B2%D0%B0%D1%81%D0%B8%D0%BB%D0%B5%D0%B2-%D0%B1%D0%BE%D1%80%D0%B8%D1%81%D0%BE%D0%B2-%D0%BD%D0%B5-%D0%BC%D0%BE%D0%B6%D0%B0-%D0%B4%D0%B0-%D0%BE%D1%81%D1%8A%D1%89%D0%B5%D1%81%D1%82%D0%B2%D0%B8-%D0%BC%D0%B5%D1%87%D1%82%D0%B0%D1%82%D0%B0-%D0%BD%D0%B0-%D1%82%D1%80%D0%B5%D1%82%D0%B8%D1%8F-%D1%81%D0%B8-%D0%BC%D0%B0%D0%BD%D0%B4%D0%B0%D1%82-%D0%B4%D0%B0-%D1%81%D0%B5-%D0%BE%D1%81%D0%B2%D0%BE%D0%B1%D0%BE%D0%B4%D0%B8-%D0%BE%D1%82-%D0%BD%D0%B8%D0%BD%D0%BE%D0%B2%D0%B0", "text": "Ако Иран затвори Ормузкия проток и горивата поскъпнат двойно или тройно, Европа ще изпадне в гърч, каза водещият в предаването „Не се страхувай“ от 17 юни 2019 г. Конгресът на БСП Ако има недоволни от резултатите на 49-я конгрес на БСП, сред тях несъмнено и на първо място трябва да е Бойко Борисов. Събитието в зала 1 на НДК провали цялата му вътрешнополитическа стратегия от близо година насам - да бъде махната Корнелия Нинова от председателското място в социалистическата партия. Колко розово щеше да е на нейно място да застане кротък, услужлив, склонен на компромиси апаратчик, който срещу скромни придобивки да води любезна съглашателска политика. Това не се случи. Вместо да ѝ извадят очи, от вътрешнопартийната опозиция ѝ изписаха вежди. Борисов не можа да осъществи кристалната мечта на третия си мандат - да се освободи от Нинова. Тя се оказа костелив орех, който дори яките челюсти на премиера не успяха да строшат. Нещо повече, сега костеливият орех може да разчупи яките челюсти. Всъщност битката за ръководството на БСП бе много по-важна за Борисов от съревнованието на евроизборите. Дали евродепутатите ще са един-двама повече или по-малко не променя съществено балансите. Много по-съществено е дали вътре в страната ще има срещу себе си твърдата костилка, която чупи зъби или мекичката дъвка, която приятно мачкаш. Затова и артилерийската подготовка за превземане на БСП започна едновременно с евроизборите. Първи бяха онези 43 милиона, които трябваше да вдъхновят участниците в битката срещу Нинова. С тяхна помощ бяха пренаредени листите. В изборната нощ прогърмя старателно подготвяната теза - че БСП се била провалила. Прогнозните резултати от къде ли не сочеха огромна разлика. Не била спечелила, а била загубила. И не само изборите, а и достойнството си. Нито една социологическа агенция не каза тогава - да, БСП спечели един депутат повече, само тя увеличи броя на привържениците си, докато при ГЕРБ те намаляха, тази партия спечели в нови области. Не! Общият вик бе: БСП загуби, не успя, тя бе сразена, Нинова се провали. Долу Нинова ! Канонадата гърмеше от всякъде. Провал, разгром, много шум за нищо. Да даде отговор, обяснение, сметка, ревяха хората, символично сбрани около Дупката. Не може току-така да губи избори. Станишев, световен шампион по изборни провали, ехидно каканижеше, че ставало въпрос не за главата на Нинова, едва ли не това е дребна работа, а за ценности, ценности - е-й-й. Обаче, но пасаран ! Не стана, номерът не мина ! Правилото „Врагът на моя враг е мой приятел“ не даде резултат. Оставката на Нинова, не зная дали е била емоционално или рационално обусловена, се оказа нож с две остриета. Тя стресна и отрезви много хора. Очевидно тези, зомбирани от пропагандата избиратели, които бяха решили, че изборите са били провал, осъзнаха че те всъщност са спечелени. Дадоха си сметка, че ако конформизмът и съглашателството завладеят отново БСП, с партията скоро ще бъде свършено. И както след всяка подобна битка, сега победителите изнасят политическите трупове на победените. За това ще имат малко време. До генералното сражение - местните избори - остава няколко месеца. Идеолозите на БСП са в малко по-добра позиция - те знаят на какво ще заложат противниците им. Т.е. по-лесно ще е да организират стратегията си. Ще трябва да оценят в какво могат да бъдат по-добри, по-убедителни, как да спечелят хората с реални предложения, а не като повтарят старата песен на нов глас - ония са лоши, те крадат, ние не сме такива. Не сте, защото не сте във властта, ще подшушне рогатия и хората ще се запитат дали не е прав. Та ако искат да вземат властта, те трябва да намерят достатъчно убедителни доводи, че не само няма да крадат, не само ще управляват справедливо, мъдро и в обществен интерес, но и ще се борят да върнат краденото. БСП има нужда от изборна стратегия, която съчетава това което иска народът, не това, което му налагат управляващите. Тя трябва да покаже, че упадъкът, унинието, обезлюдяването, мизерията, липсата на перспектива в провинцията са политически, а не икономически или социално обусловени, тя ще започне да ги премахва и има реални, практически средства това да бъде постигнато. Трябва да покаже не само политическите извращения, заразили местната власт, но и механизмите за изкореняването им, така че хората да се успокоят, да им се вдъхне повече самочувствие, сигурност, надежда. Ключът към успеха на БСП е именно в това. Ще нападнат ли САЩ Иран ? Във Вашингтон, в Москва и в Пекин сигурно има хора, които знаят отговора на този въпрос. Аз не съм от тях, но мога да ви кажа моето мнение. Ако помните, преди две - три седмици стана дума, че има един много категоричен показател за това предстоят ли военни действия, които застрашават целия свят. Това е цената на златото и на петрола. Ако златото стане 50 000 евро килото и петролът стигне 100 долара барела, то пълнете си хладилниците и резервоарите. Златото вече тръгна нагоре. Само за десетина дена то поскъпна с 2000 евро и стигна 38 500 евро за килограм. Тази седмица може да отиде на 40 000. Петролът също тръгна нагоре. И това на фона на пожарите, избухнали на два танкера в Ормузкия проток, за което Съединените щати нарочиха Иран. И към района се отправят на пълен напред големи американски военноморски съединения. Почти война, по-скоро подготовка за война. Война обаче няма. Ако ме питате на какво бих заложил, бих ви отговорил - на това, че по-скоро Съединените щати няма да водят такава война. Те нямат достатъчно военна сила, за да покорят Иран. Могат да го бомбардират, но без особен стратегически и с непредвидим политически и международен ефект. За сухопътна операция им трябват поне милион - милион и половина войници, а при 80-милионна организирана и военно значима страна като Иран вариантът Виетнам може да се окаже детска разходка. Тръмп влиза в кампания и една неуспешна военна авантюра ще му струва преизбирането. Той не посмя да нахлуе в Сирия, а дори изтегли американските части, не го направи със Северна Корея, заплахите към която пресъхнаха, не го направи и към Венецуела, където американският човек Гуайдо съвсем изчезна от полезрението. Защо ще го прави сега ? Политико-математически войната изглежда малко вероятна. Но както историята ни показва, понякога една искра, саботаж, провокация, защо не и от трета, заинтересувана от войната страна може да запали пожара. Ако приемем, че Израел има интерес от война срещу Иран, то тогава тя може да избухне, въпреки нежеланието на Тръмп. Европа чувства това. Знае, че тя ще е най-потърпевша от такава война. Ако Иран затвори Ормузкия проток и горивата поскъпнат двойно или тройно, Европа ще изпадне в гърч. Ако Иран насочи към Германия или Франция 3-те милиона афгански бежанци, които държи на своя територия, континентът ще бъде залята от мигрантско цунами. Малко вероятно е Европа да издържи на такъв удар. Твърде вероятно е ЕС да почне да се разпада. И в Брюксел чувстват това. Германския външен министър каза, че видеото не доказва вината на Иран. Макрон пък се обяви за развитие на отношенията с Русия и призова ЕС да мисли извън диктата на НАТО. Европа се опитва да се измъкне, гледа да успокои страстите, европейските столици изглеждат много изнервени. За да прибягнат до такива сигнали към Москва, значи те реално се опасяват от много силен рикошет. По-лошо, знаят че ако ни удари, никой, най-малко пък ние, ще може да го поеме. Опасявам се, че ако избухне, войната с Иран ще е като смъртна присъда за Европейския съюз. И ако някой успее да спаси Европа от въжето, това ще е само Москва. Македонците - в ЕС, когато признаят Гоце Делчев за българин Изминалата седмица показа цялата непригодност на политиката ни към държавата, наричана отскоро Северна Македония. Видя се отчайващата липса на професионализъм при сключването преди година на договора със Скопие, пълното загърбване на националните интереси, светкавичното приемане на доскоро неприемливите за нас скопски тези, само и само да се угоди на Съединените щати с оглед приемането на тази държава в НАТО. И резултатите не закъсняха. Съседите се възгордяха, решиха, че могат вече да ни премятат колкото си искат, че сме им в джоба и обявиха Гоце Делчев за македонец, а нас ни определиха като хора с татарско-монголски произход. Нека дрънкат! Човек трябва да няма никак национално самочувствие, за да се засегне от приказките на хора, отрекли се от корена си. В Скопие могат да приказват каквото си искат. Проблемът е, че нашата дипломация не смее да им каже нищо, да не ги обидят, страх я е дори да им размаха правото ни на вето в ЕС и НАТО. Меркел им каза - преговори не преди есента и те посърнаха. Ципрас им скръцна със зъби и те се съгласиха на всичко. Какво пречи на нашите да им кажат: или признавате Гоце Делчев, Даме Груев, Яне Сандански, братя Миладинови и целия списък с присвоените ни герои за българи, или ще видите Брюксел през крив макарон. Кратко и ясно. Какви бяха тези нещастни опити с комисии, съвети или съвещания. Там няма логика, няма исторически извори, свидетелства, показания. Има политически интереси от присвояване на чужда история. Една държава, като няма собствена история, започва да краде от съседите. Все едно съседът от партера да се обзаведе, като открадне от вас кревата, от другия съсед - телевизора, от третия - холната гарнитура, от следващия - тенджерите, после килимите, кухнята и хоп, спретнал си къщичката. Ако после всеки си прибере краденото, пак ще остане на голи тухли. България не може да позволи да бъде така ограбвана. Не били ни обичали. Голяма работа! Насила хубост не става. Може да не ни обичат, но правителството и особено Външно трябва да ги научат да се съобразяват с нас. Иначе утре може да изкарат и Левски македонец и да нарекат България - Източна Македония.    ", "date": "2019.06.19", "title": "Васил Василев: Борисов не можа да осъществи мечтата на третия си мандат - да се освободи от Нинова"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/396882-%D0%BD%D0%B0-%D0%B3%D0%BE%D0%BB-%D1%82%D1%83%D0%BC%D0%B1%D0%B0%D0%BA-%E2%80%93-%D1%87%D0%B8%D1%84%D1%82%D0%B5-%D0%BA%D0%BE%D0%BC%D0%BF%D1%8E%D1%82%D1%8A%D1%80", "text": "Всъщност не става дума за чифте, а за квартет суперкомпютри. Понеже България вече има три такива, а сега с родни пари и помощ от ЕС ще се достави и четвърти. Първият беше дело на кабинета Станишев. Без много шум този суперкомпютър Blue Gene на американската корпорация IBM заработи през 2008 г. В световната класация по онова време той се нареждаше на 126 място в света по изчислителна мощност.  Сега се води „изключен”, но всъщност се ползва активно. . Вторият – „Авитохол” на Хюлет Пакард е от 2015 г. и тогава е бил на 338 място в света. Третият – Nestum Cluster на китайския гигант „Lenovo” заработи през март 2017 г. Той обаче не е нещо като суперкомпютър, понеже не влезе формално в категорията (500-те най-мощни машини в света). Сега на дневен ред е четвъртият – европейски. България успешно се пребори за него, похвали се еврокомисарката ни Мария Габриел. Разбира се, че се ще се пребори при офертата за финансирането на покупката, която даде. Тя е 12 милиона от нас и още половината от това – 6 милиона от ЕС.     Т.е. страната ни финансира две-трети от този европейски компютърен център – един от осемте, предвидени да се направят в различни държави. Програмата на ЕС е за 1 млрд. евро, като половината от парите идват от Брюксел (срещу една трета за нас) Това е първият проблем – финансовият! Плащаме повече, отколкото другите. При това си имаме техника. Вторият е кой я ползва. Учените! – ще ви отговорят политиците. Дръжки! Понеже нито сериозни учени останаха у нас, нито се прави сериозна наука. Ето какво съм написал в книгата си „Дуел” по повод ползването на суперкомпютрите у нас Шифърът: от СимПРо през МВР до Политбюро СимПро не е СИМО, както се оказа тайната абревиатура на ЦРУ в докладите на американските дипломати за фасадата и нефасадата на лицето Бойко Борисов.  СимПро дори не е някакъв разузнавателен център на друга държава, не е звено на нашите секретни служби.  То е … научна лаборатория към БАН. Открита е официално на 13 септември 2010 година. Някои от хората в това звено на БАН са известни родни учени, имали и имащи дълъг управленчески опит на високи длъжности както при социализма, така и при демокрацията. Любопитни са и фирмите, с които тясно си сътрудничи лабораторията. Разположена е във Факултета по математика и информатика на Софийския университет и е част от Центъра по симулация, бизнес процеси и 3D визуализация. … лабораторията разчита на подкрепата на мощен изчислителен ресурс като новия български суперкомпютър IBM Blue Gene/P. Официално умната машина е на подчинение на ЕСМИС – държавна агенция „Електронни съобщителни мрежи и информационни системи”. По неизвестни съображения и стародавна секретна практика – още от времената на Живков, агенцията е поместена в структурата на … Министерството на транспорта.  На гърба на Централната поща, до колетната и куриерска служба, в едно огромно помещение е базиран суперкомпютърът. Защо тук – ще попита някой. На крачка от него, само през две пресечки е сградата на МВР. Под земята вървят сноп оптични влакна, защитени линии за комуникации, а според слуховете дори е прокопан специален коридор. Задължението на държавната ЕСМИС е да осигури поддръжката на системата и поеме текущите разходи за нея. Самата дейност на машината обаче е поверена на частна структура. Тя е сдружение и се казва „Национален център за суперкомпютърни приложения”. На практика, поне според мен, суперкомпютърът де юре е държавен и на държавна издръжка, но де факто е приватизиран и са приватизирани приходите от дейността му. Нещо като входно-изходната икономика на залязлата вече „Мултигруп”. Сдружението се ръководи от Стоян Марков. Той е диригентът на изкуствения мозък.  Това име може да се срещне като ръководител и в Института по паралелна обработка на информацията – Математически методи за обработка на сензорна информация. Там се занимават със съпровождане и класификация на множество динамични обекти в сензорна среда, методи и алгоритми за обединяване, обработка и анализ на сигнали, данни и изображения, вземане на решения в условия на неопределеност, конфликти и парадокси. Накратко – на базата на мощния държавен електронно-изчислителен ресурс съществува частна структура, която сама или в сътрудничество с МВР може професионално и компетентно да се занимава с почти всичко. От създаване на фалшиви, но реално изглеждащи изображения и видеозаписи до прогнозиране, моделиране и управление на реакциите на хората и общественото мнение във всякакви конфликти. Кодовете тук са „обработка на изображения”, както и „математическото моделиране на неопределеност, конфликти и парадокси”. Самият Стоян Марков, макар и анфас от физиономията на този проект, е профил от историята на България и вожд от комунизма. Той е завършил „енергетика” в Москва, бивш кандидат-член е на Политбюро, заместник-председател на Министерския съвет, председател на Държавния комитет за наука и технически прогрес и натоварен с контрол върху дейността на научно-техническото ни разузнаване и фирмите под прикритие на Запад. Негов зет е Георги Велчев – брат на царския министър и вицепремиер Милен Велчев. Фамилията Велчеви е сред най-богатите у нас – преките и косвени участия в компании и чрез общи лица, както и притежаваните пряко и косвено активи от корпорацията „Сигма”, който е свързана с тях, надминават сумата от 1 млрд. евро. Едно от жилищата им е в лондонския „Южен Кенсингтън” – квартал, достоен за най-богатите. Ирония на съдбата й, че на крачка до тях се намираше и жилището на скандалния мафиот Иван Тодоров – Доктора, с когото Милен Велчев се срещна на яхта в Монако. В комплекса им „Магнолия” в столичния баровски квартал Бояна преди две години живееше експремиерът Сергей Станишев. Велчеви сега са представители на поставената под международни санкции огромна руска банка ВТБ. Дори бившият шофьор на политбюровското величие Стоян Марков и културтрегер в музикална дирекция – Спас Русев, именуван като „бащата на царските юпита” също се нареди в списъка на мултимилионерите (за братята Велчеви, Доктора, Спас Русев и цялата флора и фауна с тайните на яхтената разходка виж „Тайните на големите играчи” от същия автор – бел. ред.) „Знам за клеветите срещу Спас Русев и не зная това да е факт”, заяви Милен Велчев в едно от своите интервюта. Покрай историята около атентата на летището в Бургас тези хора са най-интересни със здравата иранска връзка на Спас Русев! Защото по време на пребиването си в Лондон Спас Русев установява контакти с ирански финансови играчи. Първо се запознава с Реза Есфандиари и Мохамад Салашур, собственици на „Intex Associates”. Твърди се, че те били приближени на покойния шах Мохамад Реза Пахлави, но надали е истина. Русев става техен съдружник. През 1993 г. тази фирма сключва договор с Комитета по енергетика за проучване възможностите за строеж на каскада „Горна Арда” – толкова излюбена на Ахмед Доган. Когато е в Лондон през 1993-1994 г. със стипендия на Банката за земеделски кредит, в която работи съпругата му, Спас Русев се свързва с Ескандер Малеки. Малеки е син на ковчежник на бившия ирански шах Мохамад Реза Пахлави. Той е австрийски гражданин, постоянно живеещ в Лондон. Неговата компания „Global Securitis” е основана през юни 1990 г. като частна и става публично дружество чрез емисията на акции на Истанбулската фондова борса на 3 май 1995 г. Фирмата има бизнес в Турция, САЩ, Узбекистан, Португалия, Египет, Азербайджан. Малеки представя компанията като инвестиционна банка с 30 филиала и 400 служители, работеща в Централна Азия, Кавказ, Източна Европа и Северна Африка. Банковата дейност се координира от 12 служители с офис в Истанбул. След лондонския си период Спас Русев регистрира у нас няколко фирми с Малеки: „Глобал секюритис-България” през 1998 г., „Би Ви Си”, „Балкан инвестмънт лимитид” и „Инкомс 2000”. Според конкуренти на Спас Русев той и иранецът имат невидим пръст в още няколко компании: „Болкан инвестмънт”, „Интекс-България” и „Амбъртън инвестмънт”, регистрирани в чужбина. Но справките не показаха участие – поне директно. Основният бизнес на Малеки-Русев са телекомуникациите. Русев е близък е до гръцката „Интраком“ на сочения за агент на ЩАЗИ милиардер Кокалис и е подизпълнител при изграждането на мрежата на втория GSM-оператор „Глобул“. Съвсем отделен е фактът, че Малеки е декласиран от наддаването за танзанийския телеком през 1995 г. след сигнал на ФБР и британската MI-6 заради съмнителни капитали. Самият шахиншах е помолен да напусне САЩ, където се установил и той умира като изгнаник в Египет. Ако обобщим: връзката на съвпаденията преминава от държавното финансиране през специализирани научни звена и МВР, покрай сдружения и частни инициативи, за да опре до бивши величия на социализма и незнаещи парите си иранци.  (край на откъса от “Дуел”) Затова си задавам въпросите и сега – за кого всъщност ще работи поредният суперкомпютър. Какви задачи ще решава? Защо именно специалисти по ядрена физика са ръководители на различните държавни структури (обслужващи части нужди, както се вижда), а не например най-естественото – програмисти! Питам, понеже ядрена бомба, към която отчаяно се стреми Иран, не се прави без помощта на суперкомпютри. Какво е това сдружение? И толкова ли безценни най-висшите кадри на социализма и контролиращи секретните му служби, защото Стоян Марков е на 77 години?!. От втора страна у нас, в България вече няма нито високоразвита наука, нито учени от значима международна величина. Т.е. суперкомпютърът е нещо като аферите с построени футболни стадиони в села със затихващи функции и с по сто-двеста жители-пенсионери. От трета страна в редица отношения този проект е поредната голяма брюкселска шумотевица, която ще изхарчи едни много големи пари, ще осигури работни места и дейност за бюрократи и помпозни информации за обществеността. Пред сп. Primeur неговият ръководител Филип Нотън директно заяви: “…Първият продукт, който трябва да бъде готов през 2021-ва, не можем да го проектираме от самото начало. Не можем да създадем всичко за този процесор, затова е необходимо да използваме съществуващата хардуерна и софтуерна система, която ще надграждаме. Една от целите на Европа е създаването на европейски технологии. Това също е ключов момент за нас. Но в крайна сметка такъв дизайн не може да бъде 100% европейски, тъй като имаме потенциални проблеми с наличните фабрики. Знаем, че примерно Европа вече не произвежда памети…” Тоест може би ще има европейски суперкомпютър сред първите десет в света, но с американско сърце и мозък – памет и процесор. От четвърта страна местоположението на свръхкомпютрите не играе роля. Услугите им могат да се ползват от всяко кътче на света, както и чрез облачни технологии. И въобще едни лесни пари – държавни и брюкселски, ще се усвоят от правилните хора. И една изчислителната мощ ще се използва за нуждите на МВР и разни съмнителни интереси, както е ставало и досега. бел.:  ", "date": "2019.06.19", "title": "На гол тумбак – чифте компютър!"}
{"url": "http://www.classa.bg/%D1%81%D0%B2%D1%8F%D1%82/item/396884-%D0%B2-%D1%81%D0%B0%D1%89-%D1%81%D1%8A%D0%B7%D0%B4%D0%B0%D0%B4%D0%BE%D1%85%D0%B0-%D0%BC%D0%B0%D0%B3%D0%BD%D0%B8%D1%82-%D1%81-%D0%BD%D0%B0%D0%B9-%D0%BC%D0%BE%D1%89%D0%BD%D0%BE%D1%82%D0%BE-%D0%BC%D0%B0%D0%B3%D0%BD%D0%B8%D1%82%D0%BD%D0%BE-%D0%BF%D0%BE%D0%BB%D0%B5-%D0%B2-%D1%81%D0%B2%D0%B5%D1%82%D0%B0", "text": "Учените от Националната лаборатория за високо магнитно поле на Държавния университет във Флорида (САЩ) са успели да създадат най-мощното непрекъснато магнитно поле в света, според едно скорошно проучване, публикувано в списанието Nature. Това е нов магнит с размер \"половин ролка тоалетна хартия\", който може да генерира магнитно поле от 45,5 тесла, надхвърляйки с половин единица един 35-тонен инструмент, построен от същия университет, носил досега титлата на \"най-силното магнитно поле в света\" през две десетилетия. Магнитът е проектиран от инженера Сенгйонг Хан и неговия екип, със свръхпроводници, изработени от ново съединение, наречено REBCO (редкоземен бариев меден оксид), което може да пренася два пъти повече ток от конвенционалните свръхпроводници, използващи ниобий и калай. Повече ток означава и по-силно електромагнитно поле. Ключов елемент за да се постигне това мощно магнитно поле (освен REBCO, оформен в ленти и навит в намотка), беше премахването на топлоизолацията между проводимите слоеве, които имат токовите електромагнити. По този начин магнитът е защитен от грешка, известна като \"гасител\" (който възниква, когато повреда или несъвършенство блокират тока на определения за него път и той минава по различен път). \"Фактът, че намотките на спиралата не са изолирани една от друга, означава, че те могат да споделят тока много лесно и ефективно, за да се избегнат тези препятствия\", обяснява Дейвид Ларбалетие, съавтор на статията. Експертите продължават проучванията и имат големи очаквания за това ново изобретение. \"Тази творческа технология може да доведе до извършване на голяма работа от малки магнити на места като детектори на частици, реактори за ядрен синтез и инструменти за диагностика в медицината\", добавя директорът на лабораторията Грег Бойбингер.", "date": "2019.06.19", "title": "В САЩ създадоха магнит с най-мощното магнитно поле в света"}
{"url": "http://www.classa.bg/%D1%81%D0%B2%D1%8F%D1%82/item/396885-%D0%B2%D0%B0%D1%82%D0%B8%D0%BA%D0%B0%D0%BD%D0%B0-%D0%BE%D0%B1%D0%BC%D0%B8%D1%81%D0%BB%D1%8F-%D0%B4%D0%B0-%D1%80%D1%8A%D0%BA%D0%BE%D0%BF%D0%BE%D0%BB%D0%B0%D0%B3%D0%B0-%D0%B7%D0%B0-%D1%81%D0%B2%D0%B5%D1%89%D0%B5%D0%BD%D0%B8%D1%86%D0%B8-%D0%B2-%D0%B0%D0%BC%D0%B0%D0%B7%D0%BE%D0%BD%D0%B8%D1%8F-%D0%B6%D0%B5%D0%BD%D0%B5%D0%BD%D0%B8-%D0%BC%D1%8A%D0%B6%D0%B5", "text": "Ватиканът започва дебата за възможността женените мъже да станат свещеници в отдалечени райони на Амазония, които се характеризират с недостиг на религиозни. Това предложение се съдържа в документ, публикуван за среща на епископи от Боливия, Бразилия, Колумбия, Еквадор, Френска Гвиана, Гвиана, Перу, Суринам и Венецуела, която ще се проведе от 6 до 27 октомври, съобщава агенцията. Този текст подчертава, че безбрачието е дар за католическата църква, но тя отваря възможността \"за ръкополагане в свещеничество на зрели мъже в най-отдалечените райони на региона, за предпочитане местни, уважавани и приемани от техните общности, въпреки че те имат стабилни семейства.\" Въпросът за безбрачието разделя католическите висши кръгове. То се прилага от единадесети век като начин да се спестят разходите на Църквата, които биха могли да генерират големите семейства и да се гарантира, че имуществото на свещеника ще отиде в хазната й, а не у наследници. Тъй като безбрачието е дисциплина, а не доктрина, то може да бъде променено, ако бъде решено. Епископите на Бразилия отдавна притискат Църквата да приложи тази мярка на практика, като твърдят, че на всеки 10 000 католици има само един свещеник. По този повод те също включиха теми като възможността за организиране на жени като дякони и други мерки за справяне с проблемите на местната общност в Амазонка, като обезлесяването, промишлената експлоатация и конкуренцията с петдесятните църкви. които имат по-забележимо присъствие сред общностите в региона. Идеята за ръкополагане на женените мъже - наричани още \"viri porbati\" - съществува от десетилетия, не само заради борбата с недостига на свещеници, но и заради общия недостиг на хора, желаещи да поемат това призвание. Въпреки че Ватиканът вече го е отхвърлял, тази практика е привлякла вниманието на папа Франциск, който би могъл да я приложи пред лицето на предизвикателствата, които сега стоят пред Църквата.", "date": "2019.06.19", "title": "Ватикана обмисля да ръкополага за свещеници в Амазония женени мъже"}
{"url": "http://www.classa.bg/%D1%81%D0%B2%D1%8F%D1%82/item/396886-%D1%82%D1%80%D1%8A%D0%BC%D0%BF-%D0%B2%D1%8F%D1%80%D0%B2%D0%B0,-%D1%87%D0%B5-%D0%B7%D0%BD%D0%B0%D0%B5-%D0%BA%D0%BE%D0%B9-%D1%81%D1%82%D0%BE%D0%B8-%D0%B7%D0%B0%D0%B4-%D0%B0%D1%82%D0%B0%D0%BA%D0%B8%D1%82%D0%B5-%D0%BE%D1%82-11-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8", "text": "Американският президент Доналд Тръмп заяви по доста загадъчен начин, че знае кой е отговорен за атаките от 11 септември в Ню Йорк, но не спомена имена. По време на интервю за ABC News президентът се отклони от нахлуването в Ирак през 2003 г., за да говори за терористичните атаки от 2001 г., отнели живота на почти 3000 души. \"Между другото, Ирак не събори Световния търговски център, не беше Ирак, а други хора, и мисля, че знам кои са тези други хора, а вие също бихте могли да знаете\", каза президентът. Той нарече решението за започване на американска военна интервенция в Близкия изток \"ужасно\". Според него това е \"най-лошото решение в историята на страната\", което струва милиарди долари. \"Беше ужасно решение да се отиде в Близкия изток, ужасно\", каза Тръмп, описвайки региона като \"плаващи пясъци\". Не е ясно за кого е говорил Тръмп, но терористичната група Ал Кайда и бившият й лидер Осама бин Ладен, убит в специална операция през 2011 г., са обвинени за смъртоносни атаки. Администрацията на тогавашния президент Джордж Буш използва атаките от 11 септември като претекст да нападне Ирак през март 2003 г., твърдейки, че страната разполага с оръжия за масово унищожение, които може да предостави на терористите.", "date": "2019.06.19", "title": "Тръмп вярва, че знае кой стои зад атаките от 11 септември"}
{"url": "http://www.classa.bg/%D1%81%D0%B2%D1%8F%D1%82/item/396887-%D1%82%D1%80%D1%8A%D0%BC%D0%BF-%D0%B8%D0%B7%D0%B8%D1%81%D0%BA%D0%B2%D0%B0-%D0%BD%D1%8E-%D0%B9%D0%BE%D1%80%D0%BA-%D1%82%D0%B0%D0%B9%D0%BC%D1%81-%D0%BD%D0%B5%D0%B7%D0%B0%D0%B1%D0%B0%D0%B2%D0%BD%D0%BE-%D0%B4%D0%B0-%D1%80%D0%B0%D0%B7%D0%BA%D1%80%D0%B8%D0%B5-%D0%B8%D0%B7%D1%82%D0%BE%D1%87%D0%BD%D0%B8%D1%86%D0%B8%D1%82%D0%B5-%D1%81%D0%B8-%D0%B7%D0%B0-%D0%BA%D0%B8%D0%B1%D0%B5%D1%80%D0%B0%D1%82%D0%B0%D0%BA%D0%B8%D1%82%D0%B5-%D1%81%D1%80%D0%B5%D1%89%D1%83-%D1%80%D1%83%D1%81%D0%BA%D0%B0%D1%82%D0%B0-%D0%B5%D0%BB%D0%B5%D0%BA%D1%82%D1%80%D0%B8%D1%87%D0%B5%D1%81%D0%BA%D0%B0-%D0%BC%D1%80%D0%B5%D0%B6%D0%B0", "text": "Американският президент Доналд Тръмп поиска от Ню Йорк Таймс да разкрие източниците за публикуваната статия за предполагаемия план на Вашингтон за засилване на кибер-атаките срещу руската електрическа мрежа. \"Историята в Ню Йорк Таймс за нарастващите американски атаки срещу електрическата мрежа на Русия е фалшива новина, а грешният Ню Йорк Таймс го знае. Трябва незабавно да разкрият източниците си, ако те съществуват, в което се съмнявам, те са лъжливи. НЮТ трябва да е напълно отговорен! \", пише президентът. Миналата събота Ню Йорк таймс разкри, че американските разузнавателни служби са засилили онлайн атаките си срещу руските мрежи за електроснабдяване. Позовавайки се на няколко анонимни правителствени служители, вестникът посочва в статията, че предполагаемото увеличение на кибератаките срещу руските електрически мрежи е \"предупреждение за президента Владимир Путин\". Според вестника, тази мярка може да доведе до евентуално масово прекъсване на електрозахранването на руска територия. Американският президент Доналд Тръмп отговори на тази информация, като определи \"корумпираните медии като врагове на народа\" и описа доклада като \"виртуален акт на предателство на един едно време голям вестник\".  Редакцията на \"Ню Йорк Таймс\" от своя страна отхвърли опасните обвинения на Тръмп и добави, че правителството на САЩ е знаело съдържанието на статията преди нейното публикуване. От своя страна, Москва вижда признаци на кибер-война във факта, че американските държавни структури е възможно да извършват кибератаки срещу руската електрическа мрежа, без да информират американския президент.", "date": "2019.06.19", "title": "Тръмп изисква \" Ню Йорк Таймс незабавно да разкрие източниците си\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/396879-%D0%BD%D0%BE%D0%B2%D0%B8%D1%8F%D1%82-%D0%BF%D0%BE%D1%81%D0%BB%D0%B0%D0%BD%D0%B8%D0%BA-%D0%BD%D0%B0-%D1%81%D0%B0%D1%89-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B5-%D1%85%D0%B5%D1%80%D0%BE-%D0%BC%D1%83%D1%81%D1%82%D0%B0%D1%84%D0%B0", "text": "Херо Мустафа ще бъде новият извънреден и пълномощен посланик на САЩ в България   Тя е номинирана за посланик от президента Доналд Тръмп. Г-жа Мустафа ще замени на този пост Ерик Рубин. Тя е дипломат от кариерата. В момента е зам.-ръководител на посолството на САЩ в португалската столица Лисабон. Преди това тя е била съветник по политически въпроси в посолството на американското посолство в Индия. Във Вашингтон тя е била съветник в администрацията на вицепрезидента  Джо Байдън по въпросите на Близкия изток, заместник-директор на Дирекцията за Афганистан в Държавния департамент. Също така г-жа Мустафа е била директор в Съвета за национална сигурност.      Г-жа Мустафа е родена през 1973 г. в град Ербил, Ирак и произхожда от кюрдско семейство. Две години от детството си прекарва в лагер за бежанци. През 1976 г. семейството й получава право на убежище в САЩ. Тя има бакалавърска диплома от Джорджтаунския университет и магистърска от Принстън. Тя говори девет езика, включително арабски, руски, хинди и фарси. От балканските езици тя говори гръцки и турски. На Балканите тя започва да работи в неправителствения сектор в Босна, а през 1999 г. в американското посолство в Атина.  За живота на г-жа Мустафа е посветен документалният филм “Американски герой”..", "date": "2019.06.19", "title": "Новият посланик на САЩ в България е Херо Мустафа"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/396880-%D0%BA%D0%BE%D1%80%D0%BD%D0%B5%D0%BB%D0%B8%D1%8F-%D0%BD%D0%B8%D0%BD%D0%BE%D0%B2%D0%B0-%D0%BD%D0%B0%D0%B4%D0%B8%D0%B3%D1%80%D0%B0-%D0%B2%D1%8A%D1%82%D1%80%D0%B5%D1%88%D0%BD%D0%B0%D1%82%D0%B0-%D1%81%D0%B8-%D0%BE%D0%BF%D0%BE%D0%B7%D0%B8%D1%86%D0%B8%D1%8F-%D1%81-%D0%BF%D0%B0%D1%80%D1%82%D0%B8%D0%B5%D0%BD-%D1%82%D1%80%D0%B8%D0%BA-%D1%89%D0%B5-%D1%81%D0%B5-%D0%BF%D1%80%D0%BE%D0%B2%D0%B0%D0%BB%D1%8F%D1%82-%D0%B8-%D0%BD%D0%B0-%D0%BC%D0%B5%D1%81%D1%82%D0%BD%D0%B8%D1%82%D0%B5-%D0%B8%D0%B7%D0%B1%D0%BE%D1%80%D0%B8", "text": "- Д-р Цеков, вие следите дейността на БСП. Какво се случи на техния конгрес? - Нищо изненадващо. Така наречената вътрешна опозиция в БСП не съумя да превърне вътрешно-партийната дискусия в дискусия за политиката, за линията, за ценностите. Остана на ниво процедури и устав. И съвсем естествено апаратът и Корнелия Нинова ги надиграха. - Не е ли шизофренно веднъж да заявиш \"оставка\", а в следващия момент - на форума, който трябва да констатира тази оставка, нея да я няма? Не се ли погазва така и уставът на партията? - Не познавам устава на БСП, но има един правен принцип, че оставка е едностранно волеизявление, което, веднъж дадено пред органа, който избира, не подлежи на оттегляне. В случая Корнелия Нинова е избрана от конгрес, макар вече да има и променен устав, така че нещата изглеждат по-мъгляви от тази гледна точка. От политическа обаче, това е една непоследователност и така да се каже - партиен трик.   - Не възниква ли тогава въпросът: защо беше този конгрес, заради този трик ли? Пиар акция ли беше това? - Този въпрос би трябвало да си го задават в БСП, защото те губят избори след избори и българските граждани, които искат някаква промяна, все по-малко свързват очакванията си за промяна с БСП. И това е, тъкмо защото БСП се занимава единствено със себе си. БСП е затънала във вътрешни скандали, вражди, безкрайни заседания, от които не произтича нищо ново, нищо различно, нищо, което да работи в интерес на българските граждани. И оценката БСП си я получава на изборите. - Ако в контекста на това, което казвате, очевидно имаме насреща си една нездрава партия с проблеми, има ли резон да я води болно амбициозен човек? - Вижте, кой и как ще ръководи БСП си е работа на партията, аз не бих искал да взимам отношение по този въпрос. Аз имам отношение към политиката на БСП, както и на всяка друга партия, която се стреми към властта, като гражданин, като общественик. И затова смятам, че с този тип политика - на самозатваряне, на себедостатъчност, на самоизолация, БСП няма шанса в краткосрочен и средносрочен план да спечели национални избори. А на местните избори наесен ще претърпи тежки поражения в ключови места. И без това сега БСП не е добре представена в местната власт. Няма да успее да запази това ниво на представителство, ако продължи с тази линия. Фактът, че тази линия се олицетворява от Корнелия Нинова досега, тя я наложи, не ми дава основание да очаквам някаква промяна. - Тази поредна загуба, която си залага БСП, при претенцията, че те са единствените представители на лявата опозиция, не води ли логично до бетонирането на ГЕРБ във властта при целия риск това да я превърне също в авторитарна политическа сила? - БСП винаги се е опитвала да претендира за монопол в лявото пространство, но колкото по-силна е била тази претенция, толкова по-малко доверие е получавала БСП. Факт е, че БСП през последните 20 години е печелила национални избори, само когато се е отваряла към гражданското общество, към политическия център и когато е правила широк коалиционен формат, в който тя е играла основна роля, но е била просто една от партиите. Когато БСП е поемала по пътя \"ние сами\", \"ние сме лявото\", \"само партията и партийното знаме най-високо\", тогава БСП е претърпявала крах. И ние виждаме как и на последните парламентарни избори БСП си получи негативната оценка от избирателите. От миналите европейски избори - също. На президентските избори, които се опитват да размахват като свое партийно знаме, успехът там беше - тъкмо защото не разчитаха на своите партийни кадри, а защото се отвориха и защото г-н Радев не беше партиен кандидат. И вместо да си изведат поуките, те отново си въобразиха, че могат да представляват свободните граждани извън техния партиен актив и по този начин да спечелят властта. Това е невъзможно. И за дълго време ще бъде невъзможно, тъй като в лявото пространство вече има вече достатъчно устойчиви структури. Ето, например АБВ. Независимо от по-слаби представяния, те са една лявоцентристка структура, която има своето място, има доверието на млади хора, на активните хора, докато БСП все повече губи позиции сред интелигенцията и младите, което би трябвало да е тревожен симптом за тях, но не смятам, че някой от тях, устремен в химерата си за власт, си дава сметка за тези процеси. Те не обичат да слушат чуждо мнение, защото смятат, че знаят всичко и всичко могат. Макар че цялостната история на прехода е показала, че нито могат да управляват добре, нито знаят как да правят политика. С изключение на Тройната коалиция, колкото пъти са се докоснали до властта, толкова пъти са се проваляли с гръм и трясък поради некомпетентност, корупция и слаби кадри.      ", "date": "2019.06.19", "title": "Корнелия Нинова надигра вътрешната си опозиция с партиен трик. Ще се провалят и на местните избори!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/396876-19-%D1%8E%D0%BD%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1269 г. - кралят на Франция Луи IX постановява всички евреи, които не носят отличителния знак Звездата на Давид да заплащат глоба.   1829 г. - Руско-турската война (1828-1829): Руските войски завладяват Силистра.   1862 г. - Конгресът на САЩ премахва робството в САЩ.   1867 г. - В Керетаро, Мексико, е екзекутиран чрез разстрел император Максимилиан I   1868 г. - По настояване на сръбското правителство Любен Каравелов е арестуван в Нови Сад (тогава в Австро-Унгария) във връзка с убийството на княз Михайло Обренович III.   1912 г. - в САЩ е приет със закон 8-часовият работен ден.   1919 г. - Мустафа Кемал Ататюрк открива турския Национален конгрес в Анкара, който отхвърля решенията на Версайския договор, засягащи съдбата на Турция.   1933 г. - Франция дава политическо убежище на изгонения от СССР Лев Троцки.   1944 г. - Втора световна война: Започва битката за Филипинското море, в която САЩ нанасят големи поражения на японската флота и авиация.   1953 г. - Световният съвет на мира награждава посмъртно с „Почетна награда на мира\" български поет Никола Вапцаров.   1961 г. - Кувейт официално провъзгласява независимостта си от Великобритания.   1986 г. - Министър-председателят Георги Атанасов съставя ново правителство на България.   1987 г. - ЕТА извършва един от най-кървавите си атентати, при който избухва бомба, разположена в супермаркет в Барселона, като убива 21 човека и ранява други 45 души.   1990 г. - Започват преговори на МВФ с българското правителство, ръководено от Димитър Попов.  ", "date": "2019.06.19", "title": "19 юни, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/396877-%D0%B7%D0%B0%D1%80%D0%B0%D0%B4%D0%B8-%D0%B1%D0%B8%D0%B2%D0%BE%D0%BB%D1%8A-%D1%80%D0%B5%D0%BF%D0%BE%D1%80%D1%82%D0%B5%D1%80%D0%B8-%D0%B1%D0%B5%D0%B7-%D0%B3%D1%80%D0%B0%D0%BD%D0%B8%D1%86%D0%B8-%D0%B8%D1%81%D0%BA%D0%B0%D1%82-%D0%BE%D0%B1%D1%8F%D1%81%D0%BD%D0%B5%D0%BD%D0%B8%D0%B5-%D0%BE%D1%82-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0", "text": "\"Това е груб опит за сплашване на журналисти\": \"Репортери без граници\" призовават българската прокуратура да обясни абсурдното съдебно разследване срещу журналистите  Атанас Чобанов и Асен Йорданов от \"Биволъ\".         \"Репортери без граници\" призовават българската прокуратура да обясни абсурдното съдебно разследване, което е заведено срещу двама разследващи журналисти, разкрили скандални сделки с недвижими имоти, в които са замесени високопоставени държавни служители, сред които и главният прокурор Сотир Цацаров. Международната неправителствена организация посочва в декларация, че гледа на това съдебно разследване като на \"груб опит за сплашване на журналисти\", чиято цел е да ги възпре от по-нататъшни разкрития.     От \"Репортери без граници\" посочват, че действията срещу Асен Йорданов и Атанас Чобанов от сайта за разследваща журналистика \"Биволъ\" са били заведени уж въз основа на сигнал от антикорупционната НПО \"БОЕЦ\". В него се твърдяло, че двамата журналисти преди години са си закупили недвижими имоти на сериозно занижени цени. От \"БОЕЦ\" обаче отричат публикуването на въпросния сигнал и са подали молба за установяване на автентичността на текста. \"Измислено разследване\" Йорданов и Чобанов са заявили пред \"Репортери без граници\", че няма никакви основания за обвиненията срещу тях. Организацията посочва, че те са публикували нотариално заверени декларации, от които личи, че покупката на техните скромни недвижими имоти е била извършена по напълно редовен начин. Въпреки това Йорданов е бил разпитан в Генералната дирекция на полицията на 13 юни. \"Репортери без граници\" наричат съдбеното разследване срещу Йорданов и Чобанов \"измислено\" и предполагат, че навярно е било предизвикано от разследвания, които \"Биволъ\" започна да публикува през март. Те показват, че отдавнашни членове или сътрудници на управляващата партия ГЕРБ на премиера Бойко Борисов са придобили недвижими имоти на стойност, значително по-ниска от пазарната. Към кръга на лицата, които са замесени в т.нар. \"Апартаментгейт\", спада и главният прокурор Сотир Цацаров, за когото се предполага, че е закупил на силно занижена цена къща край град Пещера. \"Загрижени сме от начина, по който се използват напълно измислени обвинения с цел да бъде запушена устата на разследващите журналисти. Ние настояваме прокуратурата да изясни мотивите за обвиненията срещу двамата\", заяви Паулине Адес-Мевел, ръководителка на отдела за ЕС и Балканите към \"Репортери без граници\". \"Докъде ли още биха могли да стигнат враговете на свободата на печата, за да запушат устите на  разследващите журналисти, щом като си измислят обвинения за наркотици, какъвто беше случаят в Русия, или оплаквания за корупция, както сега в България?\", се питат от организацията. Опитите на държавата да затруднява работата на журналисти и да ги притиска икономически, са още по-обезпокоителни, като се има предвид, че се координират от близки до правителството медии на олигарха Делян Пеевски, какъвто е вестник \"Труд\". В началото на юни именно там бе публикувана анонимна статия, съдържаща измислените обвинения срещу Чобанов и Йорданов, се посочва още в декларацията. Още притиснати журналисти Примерите за притискане на журналисти се множат. Росен Босев, репортер на икономическия вестник \"Капитал\" беше осъден на 21 май за клевета срещу бившия шеф на Комисията за финансов надзор (КФН), пише още в декларацията. \"Репортери без граници\" са загрижени и от случая с Христо Гешов, разследващ журналист на сайта \"Зов Нюз\", който \"беше отвлечен от непознато лице и върнат едва след като сайтът изтри неговия материал, съдържащ обвинения за нелегална ВиК система в град Троян\", посочват от организацията. В наскоро публикуван доклад на ЕК се казва, че през последното десетилетие България не е постигнала значим напредък в борбата срещу корупцията. В световната класация на \"Репортери без граници\" за свободата на печата през 2019 година България заема 111-то място от общо 180.    ", "date": "2019.06.19", "title": "Заради \"Биволъ\": \"Репортери без граници\" искат обяснение от българската прокуратура"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/396878-%D0%B4%D0%BF%D1%81-%D0%B8%D1%81%D0%BA%D0%B0-%D0%B4%D0%B0-%D0%BE%D1%82%D0%BF%D0%B0%D0%B4%D0%BD%D0%B5-%D1%82%D0%B0%D0%B2%D0%B0%D0%BD%D1%8A%D1%82-%D0%B7%D0%B0-%D0%B4%D0%B0%D1%80%D0%B5%D0%BD%D0%B8%D1%8F-%D0%BD%D0%B0-%D0%BF%D0%B0%D1%80%D1%82%D0%B8%D0%B8%D1%82%D0%B5", "text": "ДПС предлагат да отпадне таванът за даренията на партиите. Това би означавало, че вече няма да има ограничения за финансиране на партиите от физически и юридически лица. Според Йордан Цонев след среща с БСП по въпроса за партийните субсидии от ДПС се обявяват за обществено финансиране.Той уточни, че партията му е против референдума, проведен от Слави Трифонов, както и против това, че на обществото не се обяснява, че политическите формации имат нужда от открито обществено финансиране. В противен случай има опасност отпадането на партийните субсидии да стане по-скъпо за бюджета. Възможно е и политическите партии да възобновят старите си връзки с бизнеса, допълни Цонев. Според него субсидия от 1 лев е равна на субсидия от 0 лева. От друга страна той е категоричен, че субсидии от 4, 5 или 6 лева устройва само големите политически формации. По рано във вторник БСП трябваше да проведе дискусии за субсидиите и с Обединените патриоти, но представителите на формацията не се явиха в парламента. Още в петък социалистите призоваха ГЕРБ, ОП и ДПС на диалог по темата, свързана с предстоящата промяна в размера на държавните субсидии за политическите партии. От ГЕРБ вече отказаха разговори с опозицията с аргумента, че няма какво да обсъждат с тях. По мнение на БСП предложението за 1 лев субсидия цели да унищожи опозицията преди местния вот, който е тази есен. Драгомир Стойнев от социалистите изказа предположението, че законовите промени ще бъдат гласувани още този петък, а към края на годината ще бъдат отменени, но само след като минат кметските избори. Стойнев дори сравни опитите на ГЕРБ да намали субсидиите до 1 лев с диктатура.   ", "date": "2019.06.19", "title": "ДПС иска да отпадне таванът за дарения на партиите"}
{"url": "http://www.classa.bg/%D1%81%D0%B2%D1%8F%D1%82/item/396871-%D0%BA%D0%BE%D0%BB%D0%BA%D0%BE-%D0%B5-%D0%B3%D0%BE%D0%BB%D1%8F%D0%BC%D0%B0-%D0%BA%D1%80%D0%B8%D0%B7%D0%B0%D1%82%D0%B0-%D0%B2%D1%8A%D0%B2-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0", "text": "Кризата във Венецуела не е новина, а покрай размириците в страната тя само се задълбочава. Дори според \"оптимистичните\" данни, публикувани от правителствените агенции, валутата търпи такава огромна инфлация, че е почти невъзможно тя да бъде овладяна. А произтичащите от всичко това бедност и глад засягат всички. Дори и престъпниците.  Репортер на Асошиейтед прес успява да достигне тази специфична прослойка на венецуелското общество - онези, които живеят от другата страна на закона и спят с пистолет под възглавницата. Само че в страната да си позволиш да стреляш с огнестрелно оръжие вече се превръща в огромен лукс, почти непосилен за \"дребните риби\". Подобно всичко друго, така и куршумите си имат цена, а тя става все по-скъпа за \"крайния потребител\" - по един американски долар за патрон. С едната разлика, че един долар струва все повече и повече във венецуелски боливари. От началото на кризата за 24-годишния страховит гангстер от улиците на Каракас Ел Негрито животът е станал значително по-труден. По улиците има все по-малко пари, което за него означава и по-малко приходи от обирите, които извършва. А ако изстреля няколко патрона, това е почти сигурна загуба. \"Ако изпразниш един пълнител, все едно си изстрелял 15 долара. Ако си изгубиш пистолета или полицията ти го вземе, все едно си изхвърлил 800 долара\", коментира гангстерът.  Така едно от неочакваните последствия на тази икономическа криза, отбелязват експертите, е, че въоръжените грабежи и нападенията като цяло са започнали да намаляват в една от традиционно най-насилствените държави в света. От Венецуелската обсерватория за изследване на насилието отбелязват, че за последните три години убийствата в страната са намалели с около 20% въз основа на събраните данни от медийни репортажи и източници в местните морги. Множество критики се отправят към властите и администрацията на президента Николас Мадуро, че няма публикувани официални данни за престъпността във Венецуела, но в края на май правителството е предоставило данни, според които за същия този период от три години убийствата са намалели с 39%, като само за 2018 г. броят им е спаднал до 10 598. От данните се наблюдава и спад в броя на отвличанията. Решаваща роля за този спад обаче има именно острата финансова депресия, обзела Венецуела в същия период. Огромната и постоянно растяща инфлация, тежкият недостиг на храни и лекарства е довел до бягството на вече над 3,7 милиона души от страната към съседните Колумбия, Панама, Бразилия и Перу. Голяма част от тях са млади мъже, които бандите традиционно търсят, за да попълват редиците си. Робърт Брисеньо, директор на Венецуелската обсерватория за насилието, обяснява простата логика в случая: тъй като в страната паричните средства намаляват и стават все по-оскъдни, има и все по-малко нападения. Всичко е въпрос на базова икономика - когато няма какво да откраднеш от хората, просто не крадеш от тях. Заради цялостното състояние на беззаконие в страната голяма част от венецуелците, които се обръщат към престъпността, се оказват впримчени в същите хаос, несигурност и заплахи, каквито тормозят и обикновените хора.         Всичко това само се засилва от началото на годината, когато опозиционният лидер Хуан Гуайдо се обяви за временно изпълняващ ролята на президент, предизвиквайки по този начин допълнително разделение във Венецуела. В резултат на целия хаос покрай политическите борби в Каракас престъпността не толкова е изчезнала, колкото просто е сменила формата си. Докато обирите и насилствените нападения намаляват, се бележи ръст в сигналите за кражби - от медна тел от жиците за телефоните до добитък. Междувременно трафикът на наркотици и незаконния добив на злато се превърнаха в основни дейности за представителите на организираната престъпност. С падането на нощта улиците в големите градове в страната се опразват - не толкова заради официално наложен комендантски час, колкото заради собствения страх на хората за живота и сигурността им. И въпреки че съобщенията за насилствените нападения и убийствата намаляват, болшинството от венецуелците гледат да не показват каквито и да е ценности по себе си. При излизане навън се крият не само смартфони и мобилни телефони - често хората свалят дори и венчалните си халки, за да не привлекат нежелано внимание към себе си. Дори и при тези цени на патроните и официално обявения спад в престъпното насилие, Венецуела продължава да бъде една от най-опасните държави в света като състоянието сега там е идентично както при държава във война. Просто официално няма обявена война.  Ел Негрито води наемени хулигани, наречени \"Лудите момчета\" - група, която е част от сложна престъпна мрежа в Петаре, едно от най-големите и най-страшните гета в Латинска Америка. По думите на гангстера неговата група вече извършва около пет отвличания годишно и това е значително по-малко от предишни години. Подобни бързи отвличания в момента също са сериозен бизнес. При тях обикновено жертвата се държи в рамките на 48 часа, докато близките й се опитват да съберат възможно най-голяма сума пари за краткото време. Похитителите тук не търсят толкова големи суми, колкото бързи пари. По думите на Ел Негрито откупът, който те определят, зависи от цената на колата на жертвата, а ако събраните средства не са достатъчни според групата му, жертвата съвсем лесно може да бъде убита. Емиграцията обаче отнема повече негови сътрудници отколкото полицията и гангстерските войни. В Петаре средната продължителност на живота на един млад мъж е 25 години и много момчета решават, че е по-добре да си търсят късмета в съседните държави, отколкото в местните банди. Колкото до онези, които остават, те се изправят пред други проблеми - мунициите. За един от младежите в бандата на \"Лудите момчета\", известен като \"Кучето\", се знае, че съвсем спокойно може да намери и патрони, и оръжия.  Неговият, а и техният проблем е друг - как да платят за тях, когато в държавата средните доходи на месец са около 6,5 долара, а патроните са по долар парчето. Понякога ако решиш да стреляш, независимо от печалбата, може да се окажеш на загуба.  ", "date": "2019.06.19", "title": "Колко е голяма кризата във Венецуела"}
{"url": "http://www.classa.bg/%D1%81%D0%B2%D1%8F%D1%82/item/396872-%D1%81%D0%BF%D0%BE%D1%80%D1%8A%D1%82-%D0%B7%D0%B0-%D0%B2%D0%B0%D0%BB%D1%83%D1%82%D0%BD%D0%B8%D1%82%D0%B5-%D0%BA%D1%83%D1%80%D1%81%D0%BE%D0%B2%D0%B5", "text": "Марио Драги, управителят на Европейската централна банка (ЕЦБ), има да каже някои строги думи на американския президент Доналд Тръмп. Отговорът на централния банкер дойде, след като държавният глава го обвини в несправедливо коригиране на обменния курс на еврото. „Имаме своята задача, имаме своя мандат“, заяви Драги пред журналисти в рамките на форум на ЕЦБ в Португалия, цитиран от CNBC. По думите му банката има своето разбиране за ценова стабилност, която е дефинирана като ниво на инфлацията близо до, но под 2% в средносрочен план. Драги наблегна на това, че централната банка на еврозоната е „готова да използва всички необходими инструменти, за да изпълни този мандат“. Посрещнати с аплодисменти бяха и думите му, че банката не е фокусирана върху обменния курс на единната валута. Американският президент атакува директно Драги по-рано днес, след като управителят намекна, че вратата е отворена за още парични стимули в Европа, което ще се отрази върху цената на еврото спрямо долара. „Марио Драги току-що обяви, че може да бъдат въведени още стимули, което незабавно понижи (цената на – бел. ред.) еврото спрямо долара, правейки несправедливо лесно за тях да се конкурират срещу САЩ“, написа в туит президентът. „На тях това им се разминава от години, както и на Китай и на други“, допълни още той. По-късно Тръмп коментира и ръстовете на германския борсов индекс DAX вследствие на коментарите на Драги, наричайки случващото се „много несправедливо за САЩ“. В изказване от вторник управителят на ЕЦБ изпрати сигнал за възможни нови икономически стимули, като по думите му банката може да свие още лихвите или да осигури допълнителни покупки на активи, ако инфлацията не достигне желаните стойности. Само в рамките на няколко минути след изказването еврото поевтиня с близо 0,2% спрямо долара. В същото време доходността по 10-годишните германски държавни ценни книжа достигна ниво от -0,30% за първи път, а доходността по 10-годишните американски облигации се понижи до най-ниското си ниво от септември 2017 г. насам (2,0475%). Изказването на американския президент идва в навечерието на поредната среща на ръководството на Федералния резерв, която ще завърши в сряда. И макар да не се очаква на нея да бъде взето решение за понижаване на лихвите, то икономисти и инвеститори са съгласни с мнението, че това все пак ще стане по някое време тази година, припомня Bloomberg. Обвиненията на Тръмп отварят и нова тема за спорове по време на предстоящата среща на Г-20 в Япония следващата седмица. твърденията му, че Китай и еврозоната умишлено отслабват валутните курсове на своите валути спрямо долара, подчертават схващането му, че големите търговски партньори на САЩ упражняват несправедлива конкуренция.", "date": "2019.06.19", "title": "Спорът за валутните курсове"}
{"url": "http://www.classa.bg/%D1%81%D0%B2%D1%8F%D1%82/item/396873-%D0%B7%D0%B0%D0%B2%D1%80%D1%8A%D1%89%D0%B0%D0%BD%D0%B5%D1%82%D0%BE-%D0%BD%D0%B0-%D1%81%D1%80%D1%8A%D0%B1%D1%81%D0%BA%D0%B0%D1%82%D0%B0-%D0%B0%D1%80%D0%BC%D0%B8%D1%8F-%D0%B2-%D0%BA%D0%BE%D1%81%D0%BE%D0%B2%D0%BE-%D1%89%D0%B5-%D1%81%D1%82%D0%B0%D0%BD%D0%B5-%D0%BF%D1%80%D0%B5%D0%B4%D0%B8%D0%B7%D0%B2%D0%B8%D0%BA%D0%B0%D1%82%D0%B5%D0%BB%D1%81%D1%82%D0%B2%D0%BE-%D0%B7%D0%B0-%D1%80%D1%83%D1%81%D0%B8%D1%8F", "text": "Официален Белград заяви: Сърбия ще разположи войските си в Косово, ако терорът срещу сръбското население продължи там. И той ще продължи, а „западните партньори” няма да се намесят, тъй като те вече са позволили на албанците да се забият в капан. Много в тази ситуация зависи от Москва, а главният въпрос сега звучи така: дали всичко, което се случва сега, е шанс за Сърбия или капан за Русия? „Ако международната общност не реагира, както е предвидено в резолюцията на ООН, ако сърбите са подложени на погроми, ако бъдат нападани, тогава Белград ще трябва да реагира, а Сърбия е готова за това”, заяви министърът на външните работи на Сърбия Ивица Дачич. В същото време той изрази надежда, че на Белград няма да му се наложи да се обръща за помощ към Москва. Разбирайте както искате.     Например, можете да разгледате всичко това като дежурно изказване сръбски дипломат, тъй като има много причини да се говори за Косово сега - формално и неформално. Досега, меко казано, инцидентът с биенето на руския дипломат Михаил Красношеков от косовските албанци (ще използваме терминологията, предложена от постоянния представител на Русия към ОССЕ Александър Лукашевич) от полицията не е уреден. Фактът, че неговият имунитет на ООН е нарушен, вече е признат, но въпросът не е напреднал. Виновните не се наказват, не се отправят извинения. На този фон в Сърбия започват съвместните учения „Славянско братство-2019” с Русия и Беларус, включващи 600 военнослужещи, повече от 50 единици наземно оборудване и транспортни самолети. Това може да се приеме като своеобразно предупреждение за ръководството на Косово.. Наредили са се важни годишнини. В сряда се отбелязват 20 години от една тъжна дата - датата на руския десант към косовското летище Слатина (тъжна е, защото това действие можеше да промени много, но не промени нищо). Косовските албанци имат свои собствени празници. Двадесетата годишнина от появата на войниците от НАТО в провинцията се празнува по същото време и затова бившият президент Бил Клинтън и бившият държавен секретар Мадлин Олбрайт бяха поканени в Прищина за тържествено откриване на паметник на бюста в чест на последната (Клинтън си има отдавна паметник в Прищина ). Издигането на паметници на хора, които все още не са починали, не е съвсем обичайно, но става дума за специални хора - не всеки може да лобира и да извърши операция за бомбардиране на мирните градове на Европа, а те могат. Накрая, в събота се отбелязва 620-та годишнина от битката на Косово поле - събитие за сърбите като легендарната и епохална за нас битка на Куликовското поле. Вярно - с основната разлика, че сме спечелили битката си, а сърбите са загубили своята. Да, османците не успяват да решат поставената си задача, а първият султан на Османската империя, завоевателят Мурад I, е убит, но огромните загуби обезглавяват сръбската аристокрация, изтощава сръбските войски и лишава сръбските земи от последния независим владетел, княз Лазар Гребелянович. С оглед на това последвалото завладяване по онова време на вече фрагментираната сръбска държава става неизбежно, а Косово придобива такова символично значение за нацията, което все още до голяма степен се определя с формулировката «Косово је Србија». На другия ден тази формулировка бе изписана от Ивица Дачич с писалка на банкнота от 100 долара. Разбира се, говорейки за възможното въвеждане на войски в Косово той има предвид, разбира се не символичното значение на Косово Поле. Обстановката в края сега е напрегната до край, така че обръщането към Русия за помощ, също споменато от Дачич, не е краен вариант. Това е напълно възможно насъщна необходимост за близкото бъдеще. Русия вече помага на Сърбия - не само дипломатически, но и с превъоръжаването на армията. Само, че превъоръжаването може и да не е достатъчно – регионът буквално мирише на война. Това описва ситуацията възможно най-кратко. Преди време ЕС и САЩ почти със сила поставиха сръбското правителство и косовско-албанската администрация на една маса и наредиха да постигнат споразумение. Резултатът от споразуменията, според тях трябва да е взаимното признаване на границите и „окончателното разрешаване на конфликт” което ще затвърди западната легенда за сръбските фашисти и младата косовска демокрация. Непоправимите оптимисти вярват, че след това Сърбия и Косово ще се съберат в рамките на ЕС, но именно заради това ги наричат непоправими оптимисти. Към самите тези преговори можем да се отнасяме както си искаме, включително колкото лошо си искаме, но в тях все пак има нещо рационално и дори в Белград са започнали да „готвят почвата”, признавайки на високо равнище пълната загуба на контрола над Косово. Видите ли, вече сме загубили, дайте да си върнем нещичко. Всъщност „взаимното признаване и окончателното разрешаване на конфликта“, както и самото „разрешаване на конфликти“ е абсолютно невъзможно без размяната на територии. Прищина, на теория, трябва да отстъпи безконтролните си северни части, населени от сърби (известен още като Ибър Колашин), Белград - част от долината на Прешево, населена с албанци. Това само по себе си е задача за един милион, но едно обстоятелство я прави напълно неразрешима - албанците не могат преговарят. Всичко, което правят напоследък, е изнудване и провокации, целта на които е да се вземе максимумът, без да се отказват от нищо. И в същото време те не се интересуват от мнението на „международната общност“, било то ЕС или НАТО Те официално са създали собствена армия (всички, с изключение на САЩ, се противопоставиха на това). Те наложиха 100% мито върху стоките от Сърбия и БиХ, като обещават да ги анулират едва след признаването на тяхната независимост (всеки се противопоставя, а в САЩ мълчат). Противно на всички споразумения, извършиха няколко нападения на север, набиха руски дипломат и арестуваха около 30 души (абсолютно всички, включително американците, се напрегнаха тук). И тук е „черешата“: по време на посещението си в Албания президентът на Косово Хашим Тачи, известен по време на своето гангстерско минало като „Змията”, всъщност обеща на албанците (по-точно на „братята по оръжие”) от двете страни на границата „една косовско-албанска държава”, каквато е “волята на хората” и сега е необходима само волята на двата парламента. За да разберем точно къде косоварите са видели мнението на своите западни куратори, ние изясняваме следното. При провеждането на дългосрочната специална операция „независимо Косово”, на косовските албанци строго им забраниха използването на албански държавни символи и дори намека за обединение с Албания - това е пряко записано в новата конституция на Косово. „Уважаемите западни партньори” са цинични авантюристи, но знаят що е идеята „велика Албания” и разбират що е то местният иредентизъм – войните в Босна, Гърция, Македония, Сърбия и Черна гора ще последват веднага. Ето защо външният министър на Албания, Гент Чакаи, въпреки цялата „воля на народа”, коментира призива на Тачи по много опростен начин - с думи за задълбочаване на сътрудничеството и други безвредни забележки, които не дразнят запада. Между другото, това е „обединението”, според Тачи, алтернативна и на териториалната размяна със Сърбия, от която той вече е решил да се откаже лично, и от„интеграционния процес с ЕС”, който е блокиран “от страна ЕС”. Тоест, това не е нищо повече от пряко изнудване на европейските страни - дайте ни всичко, което искаме, иначе ще го вземем сами. Ако е необходимо ще пренапишат конституцията. За да се твърди това, не е необходимо да се разбира психопатичната идентичност на личността на косовския премиер Рамуш Харадинай (друг главорез, чудно оправдан от Хага). Достатъчно е да се знае, че директно обеща на избирателите си съюз на албанските земи. Какво се случва след това е повече или по-малко ясно. Косовско-албанската страна безкрайно ще проточи преговорите с Белград, толкова ценни в очите на Запада, паралелно с изтласкване на етническите сърби от север чрез въоръжени провокации и други начини, които правят реалния живот непоносим. Защото, ако в северната част на региона няма сърби, просто няма какво да се даде на Сърбия. Това ще бъде политическо предизвикателство за Белград и - в същото време - изчерпателна причина не просто отново да се приведе войската в пълна готовност, а физически да ги доведе в северната част на региона, за да дойде на помощ на местните. На границата стоят сили на НАТО, но през 1999 г. силите на НАТО заменят сръбската армия и полиция въз основа на споразумение, което изрича задължението им да защитават етническите сърби в региона. Ако това споразумение не бъде спазено, сръбската армия получава правото да се върне. Всъщност точно това заяви Дачич. Никой не е отменил резолюцията на Съвета за сигурност на ООН, към която правилно се позовава, дори ако нейните разпоредби бяха грубо нарушени от страните, признали независимостта на Косово. Ако официалният Белград просто преглъгтне всичко това, нищо няма да спаси политическата кариера на президента Александър Вучич. Ако войските напредват в Косово, НАТО ще удари тези войски. Или пък не, ако Русия се намеси директно (не дипломатично, а пряко - и това също го разбирайте както искате). И дали Русия ще се намеси, въпросът е теоретичен. Точно същият теоретичен въпрос беше обсъден във връзка с Грузия, Украйна и Сирия и всеки път Русия изненада мнозина. Но нищо не може да се каже със сигурност: Косово не е Крим, нито дори Латакия. В същото време никой не може да гарантира, че цялата тази многопластова провокация не е създадена само за да се намеси Русия. Фактът, че следващата конфронтация между нея и Запада ще бъде в балканския регион, бе обещан от редица западни анализатори преди три години.  ", "date": "2019.06.19", "title": "Завръщането на сръбската армия в Косово ще стане предизвикателство за Русия"}
{"url": "http://www.classa.bg/%D1%81%D0%B2%D1%8F%D1%82/item/396874-%D0%BD%D0%BE%D0%B2%D0%B0%D1%82%D0%B0-%D0%BC%D0%BE%D0%B4%D0%B8%D1%84%D0%B8%D0%BA%D0%B0%D1%86%D0%B8%D1%8F-%D0%BD%D0%B0-%D0%B7%D1%80%D0%BA-%E2%80%9E%D1%81%D0%BE%D1%81%D0%BD%D0%B0%E2%80%9D", "text": "В интернет се появи видеозапис на противовъздушната ракетна система „Сосна“ („Бор“), която ще бъде демонстрирана на международния военно-технически форум „Армия-2019“ в Кубинка край Москва. Ракетната система „Сосна“ ще бъде представена на най-новата конфигурация на шасито БМП-3. Разработчиците на комплекса отбелязват гъвкавост - „Сосна“ работи във всякакви метеорологични условия.     Ракетната система „Сосна“ се отличава с висока ефективност и точност на разбиване на въздушни оръжейни системи, висока жизнеспособност на бойното поле, както и пълна автоматизация на бойния работен процес и изключително кратко време за реакция. В допълнение, комплексът има рекорден обхват на унищожаване в сравнение с местните и чуждестранни системи с лазерна система за насочване. Дванадесетте транспортно-пускови контейнера могат да бъдат разположени не само на шасито БМП-3: зенитно-ракетният комплекс е адаптиран и за шасито БТР-82А, и дори за верижното шаси на трактора МТЛБ. Екипажът се състои от двама души - шофьор и оператор-стрелец. Според заместник-техническия директор на КБ „Нуделман“ Владимир Уклеев, машината провежда откриване и насочване в оптичния диапазон, следователно е невидима за радиолокационните системи на врага. Комплексът е преминал всички държавни тестове. Създателите на „Сосна“ очакват, че оръжието ще попадне в програмата на държавната отбрана до края на годината. Форумът „Армия 2019“ ще се проведе от 25 юни до 30 юни в изложбения център „Патриот“ в Кубинка, Московска област.  ", "date": "2019.06.19", "title": "Новата модификация на ЗРК „Сосна”"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/396875-%D1%81%D0%B2-%D0%B0%D0%BF%D0%BE%D1%81%D1%82%D0%BE%D0%BB-%D1%8E%D0%B4%D0%B0-%D1%82%D0%B0%D0%B4%D0%B5%D0%B9,-%D0%B1%D1%80%D0%B0%D1%82-%D0%B3%D0%BE%D1%81%D0%BF%D0%BE%D0%B4%D0%B5%D0%BD", "text": "  Св. ап. Юда, когото наричали още Тадей и Левий, един от дванадесетте апостоли, бил син на  , и затова се нарича - както и  - \"брат Господен\". Ние малко знаем за неговия живот преди апостолството. Преданието говори, че той се занимавал със земеделие. Името му се споменава няколко пъти в Евангелието. Когато Господ за последен път беседвал с учениците си и между другото казал:  , тогава апостол Юда, изпълнен с пламенно желание, щото цял свят да познае Господа, запитал Христа:   -  продължил Иисус, -      След  , Юда обходил много страни на Азия, като проповядвал словото Божие. Заедно с апостол Сила той бил пратен в   да помага на Павел и Варнава;  - говори се в Деяния апостолски Юда се върнал временно в   и след това предприел нови проповеднически пътешествия. Той проповядвал в Персия и приел мъченическа смърт в Армения, на планината Арарат, както говори преданието. Той бил разпнат на кръст и пронизан със стрела около 80-та година след рождението на Христа. Арменците особено почитат паметта на св. ап. Юда и го наричат свой апостол. В Новия завет се намира едно  , с което той се стреми да предпази християните от лъжеученията и напомня, че Господ, Който не пощадил и ангелите, ще накаже всеки грешник, който не се старае да поправи живота си.", "date": "2019.06.19", "title": "Св. апостол Юда Тадей, брат Господен"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/396869-%D0%B5%D0%B4%D0%BD%D0%B0-%D1%82%D1%8A%D0%B6%D0%BD%D0%B0-%D0%B8%D1%81%D1%82%D0%B8%D0%BD%D0%B0-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Липсата на нормалност, в която са принудени да оцеляват голяма част от българите, ражда отчаяние и апатия. Но докато не ни интересува как изглежда светът около нас, той ще продължи да се разпада. А с него и ние.       Каква е разликата между българите и другите ли? Клишетата са много, отговорът е един: никаква. Проблеми има навсякъде, неуредици и неразбории - също. Доброто и лошото са черти на човешкия характер, не на определена националност. Но липсата на нормалност, в която са принудени да оцеляват голяма част от българите, ражда отчаяние и апатия, които на свой ред убиват смисъла да бъдеш част от общество и да се бориш за по-добро бъдеще. А това на свой ред затваря порочния кръг. Как се живее в България? Науката доказва, че заобикалящата среда е един от основните компоненти, определящи качеството на живот. И когато тази заобикаляща среда се разпада или направо липсва, ефектите се виждат с просто око. Първи пример: Силвестър Сталоун казал на премиера Борисов, че „нещо, което в Америка става за два месеца, тук те го правят за две седмици“. Дали обаче малката държава България, която очевидно не е в състояние да осигури нормални тротоари по улиците на градовете си, може да претендира за бързина и ефективност?     И отново: кметицата на Париж Ан Идалго съобщи в Туитър, че от 2014 година във френската столица са създадени 30 хектара зелени пространства. Междувременно на обсъждане за бъдещето на Борисовата градина в присъствието на кметицата на София Йорданка Фандъкова граждани попитаха дали са върнати 300 декара зелена площ в парка, обещани още през 2015 година. Този въпрос води до объркване - и до извода, че явно не се знае чия собственост са важни терени в градския парк. И още: мъничка „зелена“ автобусна спирка, появила се в Стара Загора, се превръща в сензация, която в продължение на дни обикаля медиите и социалните мрежи. Но няма новост, няма революция - подобни решения за градската среда се прилагат в Европа поне от десет години насам. Вълнението идва оттам, че е направено нещо хубаво за градската среда. И хората се радват, защото това е рядкост. Доказателства за което има безчет: на главен булевард в Пловдив слънчев панел и електронно табло стърчат гордо до ръждясала спирка, а „нова“ електронна система за градския транспорт на стойност 20 милиона лева просто не работи. През 2018 година бе обявено, че подобна система за София ще струва 73 милиона лева. Из цяла България новопостроени пътни артерии, които би трябвало да са съобразени със съвременните условия, се превръщат в реки след обилни валежи. Пътеки за слепи свършват в стени, тротоари (когато ги има) приличат на зле нареден тетрис, Ларгото в София се разпада непосредствено след ремонт, а печалната трансформация на „Граф Игнатиев“ вече е увековечена и в изкуството. Тъжната истина е, че България остава много назад по качество на живот дори в сравнение с държавите от бившия Източен блок. „Индексът на настигането“, който си поставя за цел да сравни до каква степен някогашните държави-сателити на СССР са настигнали другите страни-членки на ЕС, показва, че България изостава значително от своите сестри по съдба. Словения например е на 12-то място по качество на живот, Чехия - на 14-то, а Естония - на 17-то. Милиарди от ЕС, но … Дори да търсим виновниците за този контраст чак при византийците, съвсем очевидно е къде се крие реалният проблем - в управлението на страната очевидно липсва нужният капацитет, липсва може би и нужното визионерство, за да се върви към този стандарт на живот, който имат другите европейци. Само за 2017 година България е получила от ЕС 1,896 милиарда евро. За икономическа, социална и териториална кохезия за същата година са получени 627 милиона евро, а от новата финансова рамка, която е в сила от 2014 година, общата сума до 2017 възлиза на 4,293 милиарда. Същевременно в страната все още има населени места, до които се стига с допотопен транспорт на преломна възраст и които определено нямат вид на обитавани региони в държава-членка на ЕС. Дори там, където е положено еднократно усилие за подобряване на градската среда, тя обикновено не се поддържа - и затова бързо се връща към първоначалния си вид. Пример е Дунавският парк в Лом. Мястото е обновено по програма на ЕС с проект на стойност 9 милиона лева, получени като безвъзмездна финансова помощ. Днес лампите ръждясват, пейките се лющят, плочките се редуват с туфи плевели. Да, имаме си своя дял исторически злополуки, но и настоящето никак не помага. През април Камарата на архитектите в България разкри, че общини масово провеждат обществени поръчки с нереалистични срокове и бюджети, които отиват при определени, „наши“ хора. Очаква се въвеждането на електронна процедура за обществените поръчки да намали възможностите за злоупотреба. Това би трябвало да стане тази есен, но може би е по-добре да имаме едно наум - все пак става дума за държава, която инвестира 2 милиарда в електронно управление, без видими резултати. За сравнение: в Естония, която похарчи 50 милиона за своето е-управление, повечето административни услуги се извършват електронно. Заслужаваме нормалност Как да се решат всички тези проблеми, така че средата на живот в България да се промени? Нужна е гражданска активност, която обаче трябва да бъде възпитана, а не редовно обругавана. Нужно е и разумно управление, което разглежда субсидиите за развитие не като ресурс за захранване на властта, а като начин за подобряване на общата ни среда. Защото в крайна сметка управляващите ходят по същите пътища и дишат същия въздух. И най-вече: нужно е всеки един от нас да осъзнае, че заслужаваме нормалност. Защото докато не ни интересува как изглежда светът около нас, той ще продължи да се разпада. А с него и ние.", "date": "2019.06.19", "title": "Една тъжна истина за България"}
{"url": "http://www.classa.bg/%D1%81%D0%B2%D1%8F%D1%82/item/396870-%D0%BD%D0%BE%D1%82%D1%80-%D0%B4%D0%B0%D0%BC-%D0%BD%D1%8F%D0%BA%D0%BE%D0%BB%D0%BA%D0%BE-%D0%B7%D0%B0%D0%B1%D0%B0%D0%B2%D0%BD%D0%B8-%D0%B8%D0%B4%D0%B5%D0%B8", "text": "Райска градина на новия покрив на Нотр Дам? И кошери? А защо не и басейн? Архитекти от цял свят продължават да представят своите идеи за парижката катедрала. Вижте как изглеждат някои от тях:       От пожара в Нотр Дам изминаха два месеца. Макар че френският Сенат и главният архитект по възстановяването на храма Филип Вилньов са привърженици на автентичната реставрация на изгорелия връх, дискусията по въпроса за реконструкцията продължава. Архитекти от цял свят излизат с разнообразни предложения за известна модернизация. Сред тях има и сериозни, и не толкова. Райска градина, кошер и стъклен покрив \"Paligenesis\" ( ) - така се нарича проектът на парижкото архитектурно бюро Vincent Callebaut. Авторите му предлагат изгорелият покрив на Нотр Дам да се замени с екологична конструкция, отговаряща на духа на времето. Предвижда се скелетът ѝ да бъде изграден от ламинирани дървени елементи и от ромбоидни части от кристал, благодарение на което ще се осигури повече топлина и естествена светлина.     На чардака, който ще играе и ролята на оранжерия, е придвидено създаването на райска градина, предназначена за съзерцание и медитация, но и за отглеждането на плодове и зеленчуци.   Проектът на парижкото архитектурно бюро Vincent Callebaut   Вариантът на знаменития британски архитект Норман Фостър (автор на модерния купол на Райхстага в Берлин) предвижда изграждането на стъклен покрив с издигащ се над нея стъклен връх, в основата на който да има панорамна площадка. Френското архитектурно бюро NAB на свой ред смята, че ще е най-добре на покрива да има оранжерия, а по върха да се инсталират кошери. Шведските архитекти от бюро Ulf Mejergren Architects пък предлагат на върха да бъде направен басейн, край който да бъдат поставени оцелелите статуи на 12-те апостоли. И архитектите от Стокхолм смятат, че на парижани им трябва ново място за отдих и медитация.   Ето така би изглеждал басейнът   Руснакът Александър Неровня поддържа версията за нов стъклен покрив на мястото на дървения. Но върхът трябва да съответства на оригинала. Така хората ще усетят връзката между старата и съвременната част, казва Неровня. Архитектурното бюро Vizum Atelier от Словакия се застъпва за тънък връх от леки материали, който през нощта да прилича на лъч светлина, съединяващ земята и небето. Така словаците биха могли да довършат това, което навремето не успява да постигне Йожен Виоле-льо-Дюк - известният френски архитект, реставратор и изкуствовед, който е отговарял за реконструкцията на храма през 19-и век.   Проектът на архитектурното бюро Vizum Atelier от Словакия   Вечен огън и градинка с гледка Гигантски огнени езици, изработени от злато, на мястото на изгорелия връх - това е идеята на френския дизайнер Матийо Леанер, който предлага по този начин да се съхрани споменът за бедствието, сполетяло храма през април 2019. А италианският архитект Александър Фантоци,  който работи в Бразиля, предалага и покривът, и върхът на Нотр Дам да се покрият с ярки витражи. Според френския архитект Клеман Вилмен пък, възстановяването на покрива изисква прекалено големи разходи и вместо това той предлага да бъде изработен плосък покрив, върху който да бъде направена градина с великолепен изглед към града.   Идеята на френския дизайнер Матийо Леанер   Според едно допитване, организирано през април от института за проучване на общественото мнение YouGov, повече от половината французи смятат, че храмът трябва да изглежда точно така, както и преди. Само една четвърт от запитаните са склонни да предоставят на архитектите повече творческа свобода.  ", "date": "2019.06.19", "title": "Нотр Дам: няколко забавни идеи"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396863-%D1%80%D0%BE%D0%B4%D0%BE%D0%BF%D1%87%D0%B0%D0%BD%D0%BA%D0%B0-%D0%BF%D1%80%D0%B5%D0%B2%D1%8A%D1%80%D0%BD%D0%B0-%D0%B4%D0%B5%D1%82%D0%B5-%D0%B2-%D1%81%D0%B5%D0%BA%D1%81-%D1%80%D0%BE%D0%B1%D0%B8%D0%BD%D1%8F", "text": "Родопчанка превърна дете в секс робиня в Гърция. Родната „мадам\" накарала 15-годишно момиче да проституира в Крит. Клиенти се набавяли по телефона, като сводницата спазарявала непълнолетната за 50 евро на сеанс. Жената разполагала и с още една жрица на любовта - пълнолетна родопчанка. Клиентите се възползвали от услугите на двете проститутки в жилището на сводницата в Тимбаки, съобщава 24rodopi.com.      Разкритията за дейността на нашенката били направени от полицай под прикритие. Служителят на реда са представил за клиент и след връзка по телефона успял да разбие доходоносната схема на родопчанката. Тричленен състав на Апелативния съд за тежки престъпления в Крит призна за виновна нашенката, която получи ефективна присъда от 7 години „лишаване от свобода\". Окръжният съд в Кърджали пък допусна изпълнението на издадената от Гърция Европейска заповед за арест. Родопчанката ще бъде предадена на гръцките власти за изпълнение на наказанието.", "date": "2019.06.19", "title": "Родопчанка превърна дете в секс робиня"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396864-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-19-%D1%8E%D0%BD%D0%B8", "text": "ОВЕН ( 21 март - 20 април ) Препоръчва се, да си подредите през деня нещата, за да може да си починете вечерта. Не се заемайте с повече, отколкото може да свършите. В личната сфера има несигурност, така че не бягайте о откровените разговори. Използвайте енергията си равномерно, за да имате сили през целият ден. Не са изключени вирусни заболявания. ТЕЛЕЦ ( 21 април - 21 май )  Очаква ви натоварен ден, когато ще е необходимо да изпълните договорените задачи и да сте нащрек. Във финансовия сектор, са се натрупали много нерешени въпроси. Не давайте заеми, за да не бягате след това за собствените си пари. В любовта се опитайте спокойно да реагирате на случващото се, в противен случай обстоятелствата ще надделеят над чувствата и разума. БЛИЗНАЦИ ( 22 май - 21 Юни ) Ще се нуждаете от емоционална подкрепа. От къде да я вземете? Разбира се, от общуването с близките хора. Много въпроси на работното място, няма да успявате да решите. По-малко разговори, повече работа! Ако се придържате към това правило, ще успеете във всичко. Между другото, едно пътуване сред природата, ще ви зареди с енергия.   РАК ( 22 юни - 23 юли ) Възможен е конфликт с бизнес партньори или колеги. Ако сте им обещали твърде много, направете го. Ползотворно време очаква творческите личности, които имат нереализирани проекти. Ако се нуждаете от финансова помощ, не се колебайте да се свържете с приятелите си. Ще изплатите дълговете си по-бързо, отколкото си мислите. ЛЪВ ( 24 юли - 23 август ) Днес може да споделите всичко, което ви тежи на душата. Никой няма да ви затвори устата, нито ще критикува вашите идеи. Избраникът държи нещо тайно от вас, опитайте се да получите необходимата информация. За битови проблеми, намерете време вечерта, но от лично или бизнес пътуване, е по-добре да се откажете. Ще бъде сложно. ДЕВА ( 24-ти август - 23 септември ) Ще удивите сами себе си, когато героично се заемете с най-трудните задачи. Но точно това, ще ви доведе до невероятен напредък във всички дела. Интуицията ще ви помогне за премахване на негативните моменти в сферата на любовта. Така леко ще обърнете събитията в своя полза, че те повече никога няма да се повторят. Вървете уверено към целта! ВЕЗНИ( 24 септември - 23 октомври) Творете, създавайте и реализирайте, но не забравяйте за старите грешки. Паметта ви е силна, разчитайте на нея в критични ситуации. Във финансовия сектор, лесно ще може да се справите с всички проблеми. И пари ще спестите и ще намерете странична работа. Само здравето си не рискувайте, дори ако искате да се замете с екстремни спортове. СКОРПИОН ( 24 октомври - 22 Ноември ) Днес чудесно ще се развиват запознанствата, както романтичните, така и по бизнес. Не крийте вашият чар и магнетизъм, а умело ги използвайте сред новите познати. Интересна работа очаква тези, които отиват на бизнес пътуване. Ще имате толкова много оферти, че ще се чудите - да подпишете договор или не. В храненето, не злоупотребявайте със сладкото.   СТРЕЛЕЦ ( 23 Ноември - 21 Декември ) Самоконтролът ви, ще бъде на върха, но мъдрост няма да ви стига. А именно тя ще ви трябва в общуването с шефовете, които често ви упрекват, вместо да ви хвалят. Вие сте във великолепна форма, физическа и духовна. Но ако практикувате йога или медитация, тогава вашето здраве ще бъде още по-добро. Търсенето на нова работа, засега няма да има успех. КОЗИРОГ (22 Декември - 20 януари ) Не се страхувайте от това, което няма да се случи. Днес ще бъдете твърде подозрителни и педантични, което може да дразни хората. Ако имате спешна работа, концентрирайте се върху нея. В любовта ще са необходими ясни действия и думи. Ако не криете нищо от любимия, тогава и той ще стане по-искрен. Прекарайте вечерта у дома в уединение, отпуснете се.  ВОДОЛЕЙ ( 21 януари -  19  февруари ) Ще искате да станете по-видими и ярки, така че, отидете в салон за красота. Поставете в ред външния си вид, сменете прическата и гардероба, след това всичко ще бъде в ред. Не бива да споделяте тайните си с приятели, оставете ги да се измъчат, в очакване. Особено ако са ужасно заинтересовани да узнаят с кого и къде, прекарвате времето си вечер.   РИБИ ( 20 февруари - 20 март ) Днес не пречи да слушате тези, които са по-възрастни и по-опитни от вас. В противен случай ще има много недоразумения и конфликти. А те, както знаете, вредят на здравето. Двусмислена ситуация се очертава във финансите, когато ще трябва да вземате парите си почти насила. Не се увличайте в правенето на тен, по-добре стоите на сянка. Вечерта посветете на четене.", "date": "2019.06.19", "title": "Дневен хороскоп 19 юни"}
{"url": "http://www.classa.bg/%D1%81%D0%B2%D1%8F%D1%82/item/396865-%D0%B4%D0%B8%D0%BF%D0%BB%D0%BE%D0%BC%D0%B0%D1%86%D0%B8%D1%8F%D1%82%D0%B0-%D0%BD%D0%B0-%D1%82%D1%83%D1%80%D1%81%D0%BA%D0%B8%D1%82%D0%B5-%D1%81%D0%B0%D0%BF%D1%83%D0%BD%D0%B5%D0%BD%D0%B8-%D1%81%D0%B5%D1%80%D0%B8%D0%B0%D0%BB%D0%B8-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0-%D0%BD%D0%B0-%D0%B1%D0%B0%D0%BB%D0%BA%D0%B0%D0%BD%D0%B8%D1%82%D0%B5", "text": "В последните няколко века Балканите винаги са били едно от най-активните полета в борбата за влияние между \"големите световни играчи\". И докато за пореден път пейзажът в съревнованието между САЩ и ЕС (от една страна) и Русия (от другата) се изменя като сила на контрол, Турция работи активно, за да запълни оставените празнини. Отчасти чрез използването на така наречената „мека сила”, целта на Турция е да съживи чувството на топлина към османското наследство сред онези, които смята за \"роднински общности\" на Балканите - особено, макар и не само, мюсюлманските общности в региона. Един от най-добрите примери за използването на \"мека сила\" е популярността на турски сапунени опери в страни като Босна и Херцеговина, Сърбия, Косово, Северна Македония, Черна гора и България.  Те не само подобряват имиджа на Турция в очите на местното население, но и до известна степен служат за пренаписване на историята, поне сред онези общности, които са склонни да видят Турция като приятел, а не като наследник на вражеска държава поробител. Турция постепенно се приближава към Балканите още от разпадането на бивша Югославия през 90-те години. Икономическият бум в началото на 2000-те и възхода на Партията на справедливостта и развитието (ПСР) доведе региона още по-близо до фокуса на Анкара. При бившия премиер Ахмет Давутаглу турската външна политика предприе курс към \"нулеви проблеми със съседите\" - нещо, което до голяма степен се спазва и до днес с известни изключения (най-вече по отношение на Гърция). Това позволи на Анкара да разпространи върху региона влиянието си - културно, икономическо и политическо. А бумът на турските сапунени сериали на Балканите през този период е добър пример за това влияние. През последното десетилетие почти всеки телевизионен канал на Балканите е излъчил поне един турски сериал в ефира си. Междувременно през 2014 г. Турция се превърна за пръв път във втори в света износител на телевизионно съдържание в глобален мащаб след САЩ. И всичко това заради сериалите. В страни като Северна Македония турските сериали са второто най-консумирано съдържание по телевизията след централните новини. В Черна гора те до голяма степен са заменили знаковите латиноамерикански сапунени опери, а популярността на турските продукции не показва никакви признаци на избледняване. Въпреки че много от тези сериали нямат пряка връзка с официалната власт в Анкара, правителството показва своята благодарност за тях, като помага за разпространението на този продукт.  В много случаи правителството предлага безплатни програми на местните телевизии в региона, какъвто е случаят с Босна и Херцеговина. Шоутата се излъчват на всички регионални езици, излагайки местните домакинства на идеализирано изображение на турския живот и помагайки да се създаде положителен образ на Турция, който резонира в някои части на Балканите благодарение на общата културна история.     Може би най-добрият пример в случая е със сериала \"Листопад\", излъчван в различните държави на Балканите около 2010 г., който акцентира изключително много върху образа на традиционното семейство. Сериалът проследява историята на фамилията Текин и нейния патриарх Али Ръза. Те заменят живота си в едно малко селце с този в Истанбул. Сериалът печели огромна популярност - толкова голяма, че дори излиза от телевизията и се превръща в храна за интернет културата и меметата. Други сериали прославят историята на бившата Османска империя. Пример за това е \"Великолепният век\", който е посветен на част от управлението на Сюлейман Великолепни през 16 век. Макар да се фокусира до голяма степен върху султанския харем, борбите в него и възхода на любимата наложница на султана - Роксолана/Хюррем Султан, сериалът също така показва и някои аспекти от историята на Балканите, завоевателните походи на Сюлейман и т.н., представяйки го като идеал за владетел. По-нови продукции като \"Истанбулска невеста\" или \"Прекършени цветя\" предизвикват негативните стереотипи за турците, показвайки един здравословен баланс между исляма и демокрацията, модерността и традицията. Няма една категорична причина тези сапунени сериали да са толкова популярни на Балканите. Някои изследователи го приписват на множеството общи културни белези на полуострова, следствие на вековете власт на Османската империя.  Според други причина може да се намери и в самите продукции - в тях няма насилие, вулгарен език или голота, което ги прави подходящи за по-консервативните възрастни зрители. Освен това често имат просто сюжети, които се следят лесно, разбираеми герои (които не са твърде многопластови), а актьорите, които играят, са винаги красиви.     Много от шоутоата също така са направени по начин, който да подхранва носталгията. Поредица от войни и тежки икономически ситуации наложиха промени във всички общества на Балканите и особено много в Западните Балкани. Тези промени засягат цялото общество и в частност семейните модели. Според сръбския социолог Ратко Божович тези сериали кореспондират с аудиторията, предлагайки й поглед към вече замиращото типично патриархално семейство. И макар носталгията да не е нещо лошо само по себе си, неотдавнашите полемики и скандали в Косово покрай сериала \"Последният султан: Абдулхамид\" показаха, че тя може да бъде и нещо много опасно. Това шоу показва един особен вид проосманска носталгия, която управляващите в Турция от години се опитват да култивират. Сериалът беше подложен обаче на остри критики заради изобразяването на султан Абдул Хамид II като добродетелен лидер и герой, опитващ се да запази законността и реда в империята си, докато тя се разпада в ръцете на хищни европейски сили, ционисти и либерални интелектуалци. Още повече, че сериалът е финансиран от турското правителство.     И макар на развлекателната индустрия да не й е чуждо да пренаписва историята, добавяйки към нея художествени измислици, \"Последният султан\" предизвика сериозни протести в Косово. Може би те щяха да се разминат, ако това беше първият опит на Анкара да влияе върху възприемането на историята в страната. В миналото Министерството на образованието в Косово, по искане на турското правителство, трябваше да преработи учебниците по история от V до XIII клас, премахвайки или променяйки всички препратки към насилието, извършено от Османската империя в региона. Въпросът е колко ефективен е този вид културно влияние при формирането на обществените възприятия.  Някои казват, че досега тактиката не сработва при реално изпитание. Турският президент Реджеп Таип Ердоган например така и не успя да убеди правителствата на Западните Балкани да затворят всички бизнеси и медии, свързани с Фетулах Гюлен и неговото движение, обвинявани от Анкара за неуспешния опит за преврат в страната през 2016 г. Но бъдещите последствия трябва да се разгледат. Проучванията на изследователя на културното влияние на турските сериали Мехмет Хюсеин Билгин са установили, че хората, които гледат редовно сапунени опери от Турция, като цяло са по-склонни да имат по-положително мнение за страната. Турските телевизионни продукти също са най-популярни сред хората с по-ниско образование. Наред с другите начини, по които Турция проектира своята мека сила, чрез образователни обмени, реконструкции на джамии и др., изглежда, че сериалите ще продължат да подобряват имиджа на Турция с течение на времето.    ", "date": "2019.06.19", "title": "Дипломацията на турските сапунени сериали продължава на Балканите"}
{"url": "http://www.classa.bg/%D1%81%D0%B2%D1%8F%D1%82/item/396866-%C2%AB%D1%82%D0%BE%D0%B2%D0%B0-%D0%B5-%D1%81%D0%B0%D0%BC%D0%BE-%D0%BF%D1%8A%D1%80%D0%B2%D0%BE-%D0%B4%D0%B5%D0%B9%D1%81%D1%82%D0%B2%D0%B8%D0%B5-%D0%BD%D0%B0-%D0%BF%D0%B8%D0%B5%D1%81%D0%B0%D1%82%D0%B0%C2%BB-%D0%B5%D0%B2%D1%80%D0%BE%D0%BF%D0%B0-%D1%82%D1%80%D1%8A%D0%B3%D0%BD%D0%B0-%D1%81%D1%80%D0%B5%D1%89%D1%83-%D1%81%D0%B0%D1%89", "text": "ЕС планира да разшири взаимодействието с Русия в рубли и евро. Трендът отказ от долара се оказа заразителен, което е свързано с непредсказуемата политика на САЩ. И Брюксел видя заплахата. Министърът на финансите на Русия Антон Силуанов проведе преговори с вицепрезидента на ЕК по енергетиката М. Шефрович, в рамките на които се договориха да създадат работна група за взаимното разплащане в рубли и евро. Това сподели официалният представител на Министерството на финансите на Русия Андрей Лавров.     Както подчертаха страните, използването на националните валути ще занижи рисковете за руските и европейските предприемачи. Москва и Брюксел също са обсъдили участието на европейски предприемачи в реализирането на национални проекти в Русия. Трендът дедоларизация се появи заради САЩ В последните няколко години трендът дедоларизация на икономиките в света става все по-явен. Както по-рано заяви Александър Просвиряков от Whitestone Capital, от долара са започнали да се отказват и други страни, които искат да се обезопасят от непредсказуемата политика на Вашингтон, който въвежда санкции срещу опонентите си. А това е напълно актуално и за Европа. През миналата година Вашингтон въведе мита върху стоманата и алуминия, обвинявайки Брюксел за създаването на «ужасни бариери» пред американските компании. САЩ едностранно излязоха от споразумението за ядрената програма на Иран и въведоха санкции срещу Техеран. През тази години Тръмп започна да заплашва с въвеждането на нови мита, ако ЕС не се откаже от субсидирането на компанията Airbus. Руско-европейското сътрудничество също е под заплаха, Белият дом се опитва да попречи на «Северен поток-2» и принудително натрапва на ЕС американския втечнен газ. ПРИМЕРЪТ НА РУСИЯ Е ЗАРАЗИТЕЛЕН Към курса на Русия за дедоларизация вече се присъединиха Иран, Китай, Турция и Индия. Всяка от тези страни в една или друга степен пострада от натиска от страна на САЩ. Главата на Сбербанк на Русия Герман Греф е убеден, че алтернативните финансови инструменти ще бъдат открити в близките години. Олег Сухарев от Института за икономика към РАН допуска, че към разплащане с националите валути могат да се присъединят страните, влизащи в ЕАЕС и Митническия съюз. Напълно е възможно тази практика да бъде възприета и от страните от ШОС. «Това е първият акт от пиесата, която може да се нарече «залезът на долара и американската империя», поясни той.    ", "date": "2019.06.19", "title": "«Това е само първо действие на пиесата»: Европа тръгна срещу САЩ"}
{"url": "http://www.classa.bg/%D1%81%D0%B2%D1%8F%D1%82/item/396867-%D1%82%D1%80%D1%8A%D0%BC%D0%BF-%D1%82%D1%80%D1%8A%D0%B3%D0%B2%D0%B0-%D0%BE%D1%82-%D0%BE%D1%80%D0%BB%D0%B0%D0%BD%D0%B4%D0%BE-%D0%BA%D1%8A%D0%BC-%D0%B2%D1%82%D0%BE%D1%80%D0%B8-%D0%BC%D0%B0%D0%BD%D0%B4%D0%B0%D1%82", "text": "Президентът на САЩ Доналд Тръмп избра голяма спортна зала със стратегическо местоположение, от която да постави днес началото на кампанията си за преизбиране – място не на негова територия, далеч от небостъргача „Тръмп тауър“ в Ню Йорк, от чийто ескалатор през 2015 г. той обяви, че ще се кандидатира за президент за изборите през 2016 г. Преди четири години той беше критикуван и дори осмиван за това, че обяви кандидатурата си, докато се спускаше с ескалатора в преддверието на хотела си в Манхатън. Но днес тази предизборна проява е всепризната като моментът, който предизвика земетресение в президентската политика в САЩ. Преди самото събитие сътрудници на кампанията трябваше да наемат актьори, за да увеличат броя на присъстващото множество, плащайки им да носят шапки и тениски с неговия станал вече прословут лозунг „Да направим Америка отново велика“. Точно обратната ще бъде картината днес в зала „Амуей център“ в Орландо, щата Флорида, където подобни предизборни материали вече ще се продават и се очаква множеството да ги разграби като топъл хляб. Допреди четири години строителният магнат и бивша телевизионна реалити звезда никога не си е представял, че ще бъде в състояние да привлече десетки хиляди хора, каза Брад Кокър от компанията за социологически изследвания и политически стратегии „Мейсън-Диксън“. Сега той е разбрал, че наистина е в състояние да го стори, и днес ще го направи в своя полза.     Мястото на събитието ще бъде 20-хилядната спортна зала в Орландо, а Кокър допуска, че вероятно дори въпреки жегата във Флорида и възможността да има гръмотевични бури и отвън ще има хора, които не са могли да си купят билети, за да бъдат вътре. Предизборната проява е насрочена за най-гледаното телевизионно време, довечера в 20 ч. (3 ч. след полунощ българско време), а не както през 2015 г., когато кандидатурата беше обявена през деня, каза политическият стратег пред ДПА. Много важно значение има и изборът на Флорида, допълни той. Победата на президента през 2016 г. може да се дължи до голяма степен на северните щати от така наречения ръждив пояс, но на изборите догодина надпреварата във Флорида ще бъде най-решаващата от всички останали. „Без Флорида той не може да спечели. Точка“, каза Кокър и отбеляза, че там Тръмп е победил Хилъри Клинтън само с 1 процентен пункт. От десетилетия победата във Флорида не може да се приеме за даденост за никоя от двете големи партии в САЩ. След 2000 г. победата във всяка от президентските надпревари в щата е печелена в рамките на 1-2 пункта разлика и затова сред определящите фактори за решението на Тръмп да обяви кампанията си в Орландо е била именно минималната разлика в процентите, каза Кокър. Изборът на залата близо до сърцето на щата е стратегически и защото наоколо е пълно с избиратели от предградията, които президентът трябва да насърчи да излязат да гласуват за него, ако иска да спечели щата. През 2016 г. Тръмп се представи добре в тези райони, след като успя да мотивира хората да отидат до урните, заяви Кокър. Президентът сподели в „Туитър“ вълнението си преди проявата и каза, че заявките за билети за събитието са достигнали 70 хил. „От всички големи прояви, които сме правили, този билет, изглежда, е най-търсеният от всички“, написа той в социалната мрежа. Тръмп допълни в туита си, че кампанията му „се движи прекрасно в социологическите проучвания, дори по-добре от 2016 г.“, когато почти всички предизборни прогнози са предричали лесна победа на Клинтън. Важността на победата във Флорида не убягва и на демократите, които предприеха първи опит да спечелят гласове там. Те избраха Маями за първия кръг от предизборните си дебати, който ще бъде следващата седмица и ще протече в две вечери. Бившият вицепрезидент Джо Байдън, сегашният фаворит, ще бъде сред десетте демократи, които ще участват в диспута на 27 юни. Според неотдавнашно проучване той и Тръмп са в директна и оспорвана надпревара за предпочитанията на избирателите във Флорида. Но според почти всички останали проучвания, публикувани от компанията „Риъл клиър политикс“, Тръмп губи от Байдън и други кандидати в други щати също с ключово значение. Президентът обаче със сигурност ще агитира на база силната американска икономика, а Тим Малой, заместник-директор на Центъра за социологически изследвания на Университета Куинипиак, отбелязва, че въпреки рейтинга на одобрение на Тръмп от едва 44 процента делът на избирателите в САЩ, които смятат, че икономиката е в „отлично“ или „добро“ състояние, се доближава до рекордни равнища. „Много стабилна икономика и хора с пари в банката. Това е магическата комбинация, която Белият дом се надява да го понесе към преизбирането, а тези числа остават устойчиви“, допълни Малой.", "date": "2019.06.19", "title": "Тръмп тръгва от Орландо към втори мандат"}
{"url": "http://www.classa.bg/%D1%81%D0%B2%D1%8F%D1%82/item/396868-%D0%B8%D1%80%D0%B0%D0%BD-%D0%B5-%D0%B2%D0%B8%D0%BD%D0%BE%D0%B2%D0%B5%D0%BD-%D0%B2-%D0%B5%D1%81-%D0%BD%D0%B5-%D1%81%D0%B0-%D1%83%D0%B1%D0%B5%D0%B4%D0%B5%D0%BD%D0%B8", "text": "САЩ смятат, че Иран e виновен за атаките срещу двата петролни танкера в Оманския залив. В ЕС не са убедени и припомнят как започна войната в Ирак: със съмнителни доказателства за наличието  на оръжия за масово унищожение.         Новината, че след десет дни Иран вече няма да се придържа към атомното споразумение, свари външните министри на ЕС доста неподготвени. Според съобщението от Техеран, обогатяването на уран е толкова напреднало, че вече е невъзможно да се спазват ограниченията, наложени от международното споразумение. Външните министри на ЕС искат да спасят атомното споразумение, което беше едностранно напуснато от САЩ. В това отношение те разчитат на сътрудничество с Русия и Китай. Но след атаките срещу два петролни танкера в Ормузкия проток напрежението в региона нарасна значително. А що се отнася до иранските искания за по-голяма икономическа подкрепа - тук ЕС е с вързани ръце.     Германският външен министър Хайко Маас заяви, че обявеното от Иран едностранно редуциране на задълженията е \"неприемливо\" за европейците. САЩ ще постигне целта си? Иран беше поставил на европейците срок до 9 юли, за да изяснят как биха могли да смекчат икономическите последици от най-новите американски санкции. ЕС все още се опитва да намери финансов инструмент, чрез който да се извършват разплащанията между иранските и европейски фирми, търгуващи помежду си, така че те да не бъдат засегнати от американските наказателни мерки. Засега обаче редица големи европейски фирми, които искат да търгуват и със САЩ, се въздържат от бизнес с Иран, тъй като страхът им от санкции е голям. Може да се окаже, че американското правителство е на път да постигне целта си и да постави Иран на колене чрез икономически натиск. Отговорен ли е Иран за атаките срещу двата петролни танкера в Оманския залив? Повечето от европейските външни министри смятат, че не може да се даде еднозначен отговор на този въпрос. Външните министри на Германия, Люксембург, Австрия и Холандия смятат, че има нужда от повече информации за случилото се. Според тях, не бива да се правят прибързани изводи. Единствено британското правителство категорично зае страната на американците. В тази връзка външният министър на Люксембург Жан Аселборн припомни как преди 13 години се стигна до войната в Ирак. Американските тайни служби и американското външно министерство тогава съзнателно или несъзнателно заблудиха световната общественост с фалшиви доказателства за наличието на оръжия за масово унищожение в Ирак. Аселборн не скри, че не изпитва особено доверие към сегашното правителство във Вашингтон, нито към съветника по въпросите на националната сигурност Джон Болтън. \"Задачата на всеки външен министър е преди всичко да осуетява войни (...) Именно това трябва да направим и сега\", предупреди той. Германският външен министър Хайко Маас изтъкна, че ЕС е длъжен активно да допринесе за намаляването на ескалацията, защото никой в света няма интерес от военен сблъсък, който да подпали целия регион. САЩ критикуват ЕС Американският външен министър Майк Помпео още в неделя остро разкритикува позицията на европейските външни министри в интервю за CBS и заяви, че освен публикуваното видео за атаката в Оманския залив, на европейците са били предоставени значително повече сведения за инцидента. Дипломати от ЕС обаче оспорват това твърдение. Според тях, САЩ в действителност не са предоставили истински доказателства за вината на Иран. Генералният секретар на ООН Антонио Гутериш апелира за независимо международно разследване на инцидента. Люксембургският външен министър, който често е изказвал сурови критики по адрес на САЩ, подкрепя това предложение.  ", "date": "2019.06.19", "title": "Иран е виновен? В ЕС не са убедени."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396860-%D0%B3%D0%B0%D0%BB%D0%B5%D0%BD%D0%B0-%D0%BF%D1%80%D0%B5%D0%B4%D0%B8%D0%B7%D0%B2%D0%B8%D0%BA%D0%B0-%D1%81%D1%83%D0%BC%D0%B0%D1%82%D0%BE%D1%85%D0%B0", "text": "Фолк дивата Галена дебютира на хисарска сцена през уикенда. Въпреки, че певицата каза от сцената, че за втори път посещава курортния град, за първи път грабва микрофона и изпълнява хитовите си парчета.    Преди това явно е била в Хисар на почивка, коментираха почитателите й. Галена бе придружавана от част от екипа си, съпругът й Галин липсваше.     Въпреки, че в местната дискотека, в която бе поканена изпълнителката, участието й започна в 2 часа през нощта, фенове на Галена завардиха входа на заведението още от 23 часа с дълги опашки, за да заемат маса, по-близо до импровизираната сцена и да могат да наблюдават любимката си от близо.     Публиката се забавляваше искрено, тъй като освен песните си, Галена не спря да води диалог с хората и да проявява чувство за хумор. Тя извика до себе си млад мъж, облечен с тениска на Владимир Кличко и го накара да прави лицеви опори. На една от народните песни пък вдигна стотиците присъстващи да играят заедно хоро. Шоуто продължи до 4 през нощта, когато Галена и екипът й се оттеглиха да почиват, но феновете, екзалтирани от прекараните два часа с известната певица, не спряха да я обсъждат и да си тананикат хитовете й.     \"ШОУ\" научи, че хонорарът на Гелана е четирицифрен. Въпреки това собствениците на заведението обещали скоро пак да я поканят, а от своя страна дивата заявила, че заради прекрасната публика винаги ще се връща в Хисар. Сега на дневен ред е Алисия, която ще взриви страстите на хисарчани и гости в края на месеца в курортния град.", "date": "2019.06.19", "title": "Галена предизвика суматоха"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396861-%D0%B7%D0%B0%D1%89%D0%BE-%D0%BC%D0%B0%D0%B4%D0%BE%D0%BD%D0%B0-%D0%B8%D0%B7%D0%B3%D0%BB%D0%B5%D0%B6%D0%B4%D0%B0-%D1%82%D0%B0%D0%BA%D0%B0", "text": "Неслучайно Мадона е наричана Кралицата на попа. С упорития си труд тя успя да направи истински пробив в този стил. Всички прохождащи звезди взимат пример от нея и мечтаят да постигнат успеха й.    Мадона е надарена с невероятните вокални данни. Тя е в състояние да превърне всяко свое участие в истински спектакъл, защото е истински артист, който се раздава до последно на сцената.       Но годините си вървят и певицата започна да старее! А от сексапилният й външен вид не остана и помен! И ако допреди няколко години Мадона не спираше да се хвали в каква прекрасна форма се намира, в последно време звездата, която след няколко месеца ще навърши 61 години, все по-рядко се появява пред публика и упорито крие тялото си в безформени дрехи, които повече приличат на халат за баня, отколкото на дреха за навън.      Преди две години в шоуто Live with Kelly and Ryan певицата се впусна в буен танц, за да зарадва почитателите си, но после дълго време не можеше да си поеме дъх.  А когато започна да крие фигурата си под широки дрехи, феновете й, свикнали да я виждат скандално разголена, започнаха да подозират, че се случва нещо нередно.      Мадж неведнъж е признавала, че е генетично предразположена към напълняване и цял живот е води тежка борба с този наследствен проблем.      През 80-те години тя бе една от първите, които потърсиха услугите на диетолог и си нае личен треньор.   По това време можеше да танцува толкова дълго на сцената, че колегите й не спираха да завиждат на издържливостта й.      След настъпването на 2000 година обаче Мадона започна да плаши с външния си вид. Изглеждаше сякаш има само мускули, защото само те се открояваха по силно измършавялото й тяло.      Оказа се, че тогава за фигурата й се грижи фитнес треньорът Трейси Андерсън, която й обещала, че ще с помощта  й ще изглежда с 20 години по-млада.       Дори когато се превърна в мускули и кости, треньорката не спираше да я упреква, че ръцете й са прекалено дебели.      Разбира се, изпълнителката, която през целия си живот е страдала от прекален перфекционизъм, преглътна това много трудно. Въпреки обидата, не се отказа от услугите на Андерсън и продължи да работи с нея, докато последната сама не си тръгна.     Към днешна дата за живота на певицата извън сцената не се знае нищо. Тя много рядко поства снимки в мрежата. Но когато го направи, гледката е ужасяваща.       Почитателите й смятат, че бързото качване на излишни килограми и здравословните проблеми са резултат от безкрайните диети и издевателства, на които звездата подлагаше тялото си през годините.       Между другото, както и да изглежда Мадона, винаги ще я обичаме заради огромния й принос в развитието на поп музиката. Можем само да й пожелаем крепко здраве и дълголетие. И да продължава да ни радва със страхотните си парчета!", "date": "2019.06.19", "title": "Защо Мадона изглежда така"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396862-%D0%B2%D0%B0%D0%BD%D0%B3%D0%B0-%D1%81%D0%B2%D1%8A%D1%80%D0%B7%D0%B0%D0%BD%D0%B0-%D0%BB%D0%B8-%D0%B5-%D1%81-%D0%B4%D1%81", "text": "За комунистическата Държавна сигурност (ДС) Вангелия Гущерова, както е цялото име на пророчицата баба Ванга, е била просто една домакиня. Това стана ясно от граничен контролен лист, издаден през 1963 година, който се пази в Комисията по досиетата, пише в. \"Телеграф\". Това е единственото, което е останало в масива на ДС. Документите са съставени от самостоятелния отдел \"Задгранична полиция\" към ДС. В граничния контролен лист в графата \"занятие\" е записано, че Ванга е \"домакиня\". От това малко листче става ясно и друго - рождената дата на пророчицата е 3 октомври 1911 година, а не 31 януари, която и до ден днешен фигурира в Единствената система за гражданска регистрация и административно обслужване на населението - ЕСГРАОН.     По време на комунистическия режим властта официално никога не е признавала дарбата на пророчицата. Въпреки това през годините е било документирано десетки пъти как представители на комунистическата върхушка и техните роднини посещават Ванга с молба да им подскаже това-онова, къде в личен, къде в професионален план. Разбира се, жив интерес за Народната милиция е представлявало с кого се е срещала ясновидката, какво точно се говори и за кого. Нищо документиран обаче не е запазено до наши дни от този така наречен интерес. Само пътен талон за пътуване до Белград в тогавашна Югославия, издаден от Окръжното управление на МВР- Благоевград през 1965 година и граничен контролен лист, удостоверяващ, че Ванга е преминала границата при КПП Златарево през 1963 година и няколко дни по-късно се е прибрала отново в България. Предполага се, че тогава Ванга е посетила родната си Струмица, в днешна Северна Македония.      С пътния талон от 1965 година МВР разрешава на Ванга да отиде на гости на малкия си брат Тома Пандев Сурчев. Посочен е и негов адрес в Белград - улица \"Шесталичка\" номер 52. Пътният талон е издаден два дни, след като пророчицата навършила 54 години, става ясно от документа. В графата, в която трябва да се посочи от кого е придружавана по време на пътуването си Ванга обаче, е празна, въпреки че е била сляпа и не би могла да пътува сама. Гущерова е отпътувала при брат си на 21 октомври и се е върнала 10 дни по-късно. \"За най-малкия брат на баба Ванга се знае много малко\", разказва автор на поредица за пророчицата. Тома не е бил семеен. Той е продал къщата си в Струмица и се е преселил в Сърбия.  ", "date": "2019.06.19", "title": "Ванга! Свързана ли е с ДС"}
