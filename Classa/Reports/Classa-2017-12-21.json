{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/376568-%D1%84%D0%B5%D0%B9%D1%81%D0%B1%D1%83%D0%BA-%D1%89%D0%B5-%D0%B8%D0%BD%D1%84%D0%BE%D1%80%D0%BC%D0%B8%D1%80%D0%B0-%D0%B7%D0%B0-%D0%BF%D0%BE%D1%8F%D0%B2%D0%B0%D1%82%D0%B0-%D0%BD%D0%B0-%D0%B2%D0%B0%D1%88%D0%B0-%D1%81%D0%BD%D0%B8%D0%BC%D0%BA%D0%B0", "text": "Благодарение на разпознаването на лицето фейсбук ще информира притежателите на профили в социалната мрежа, когато там се появи тяхна снимка, дори да не са били посочени поименно (тагнати), съобщи компанията във вторник. \"Правим това, за да попречим на използване на снимки на други хора, например за създаване на фалшив профил\", съобщават от компанията. Разпознаването на лицето се използва и сега, но функцията е опция и води до информиране на посочения, но само когато изрично е направено от някой притежател на профил. \"Вече, ако ви има на снимка, ние ще ви го кажем, дори да не сте били посочен персонално\", обяснява в официалния си блог социалната мрежа, която има над два милиарда активни потребители. Това ще даде възможност \"скоро\" на този, който има интерес, да се посочи на снимка, ако го желае, или да сподели притесненията си, или резервите си към този, който е публикувал тези фотографии. Потребителите ще имат възможност да изключат тази опция.", "date": "2017.12.21", "title": "Фейсбук ще информира за появата на ваша снимка"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/376564-%D0%B8%D0%B7%D1%87%D0%B5%D0%B7%D0%B2%D0%B0%D0%B9,-%D0%B4%D0%BE%D0%BA%D0%B0%D1%82%D0%BE-%D0%BD%D0%B5-%D0%B5-%D1%81%D1%82%D0%B0%D0%BD%D0%B0%D0%BB%D0%BE-%D0%BA%D1%8A%D1%81%D0%BD%D0%BE", "text": "Днес ще видите едно от най-обсъжданите през последните дни писма, на фирмите посреднички при доставката на електроенергия за бизнеса, с които най-нагло и безочливо ги изнудват да плащат от следващата година с над 50% от досегашните тарифи. И това е, нейното име е, тя е … “любимата” на милиони българи чешка фирма ЧЕЗ, чрез едно от дъщерните си дружества (за по-добър преглед и прочит на писмото кликнете с мишката върху него):         В червената рамка съм оградил ОСНОВАНИЯТА, които ЧЕЗ посочва за да “обоснове” драстичния скок в цената на електроенергията от 80 лева/МВт.ч, до сега, на сумата маркирана със зелен маркер на снимката – над 125 лева/МВт.ч.  А сега ще ви покажа и, какви динамични “промени” са настъпили на това, което ЧЕЗ нарича “пазар” у нас:         И двете съобщения на снимката са от сайта на АЕЦ “Козлодуй”. Горното, с черните букви, е все още налично, а долното, в синята таблица, вече скрито. От тях става единствено ясно, че в средата на август АЕЦ-ът е продала прилично количество ток на неизвестен купувач/и на симпатичната цена от около 70 лева/МВт.ч.      Преди по-малко от месец е оферирала количества и цена с около 13% по-висока, НО понеже не публикува резултатите от търговете НЕ ЗНАЕМ, дали въобще има сделка, а още повече на каква цена.     На 5-ти декември т.г., в материала “ ” ви обещах да разкрия и покажа схемата на измамата. Никой, обаче, не посмя да покаже писма от фирми, изпратени към клиентите им в края на ноември с искане за поскъпване от 1-ви януари. Видно от горното писмо на ЧЕЗ то е изпратено на 15-ти декември, с искане за поскъпване от 1-ви февруари 2018-та г. Изглежда някой се е погрижил следите от престъплението да бъдат заличени при следващите рекетьорски акции? И главният заподозрян за тона е самата кралица ЕнерГЕПИка, която най-първа и най-категорично реагира първа, часове след призива ми от 5-ти декември:                 Макар и в съкратен вариант в него си личат имената и на фирмата на кралица ЕнерГЕПИка и на отрочето на ЧЕЗ.   От най-горното писмо става кристално ясно, защо (из)родната политико-медийно-енерГЕПИйна мафия не желае да назовава имената на фирмите рекетьори, нито пък да показва писмата им с престъпните им намерения. Как става това ви показах вчера в “ “. Според председателя не парламентарната комисия по енерГЕПИка новите по-високи цени за бизнеса НЯМАЛО да се отразят върху крайните клиенти? Това може да стане единствено, ако клиентите на доставчиците автоматично фалират и не им се наложи да разпределят по-високите цени на тока по стоките и услугите, които предлагат на нас?  А истинската причина за мълчанието е, че когато преглътнем поредния грабеж те ще си поделят разликата.   Ако някой все пак се реши да покаже писмо на фирма от края на ноември там картинката е още по-грозна и шокираща, но да има предвид и “ “.  ", "date": "2017.12.21", "title": "ИзЧЕЗвай, докато не е станало късно!"}
{"url": "http://www.classa.bg/%D1%81%D0%B2%D1%8F%D1%82/item/376566-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82%D1%82%D0%B0-%D0%BD%D0%B0-%D0%BD%D0%B4%D0%BA-%E2%80%93-%D0%BD%D0%B0-%D0%B2%D0%B8%D1%81%D0%BE%D0%BA%D0%BE-%D0%BD%D0%B8%D0%B2%D0%BE", "text": "Сигурността на сградата на НДК е на много високо ниво. Това, което е инвестирано от гледна точка на материали и устройства, е ролсройсът на техниката. Тук говорим за киберзащита, преносна мрежа, които повишават нивото. По отношение на НДК, аз и екипът, който се занимава със сигурност, нямаме притеснения. Това каза в предаването шефът на НДК Борислав Велков. Камери има навсякъде, има нов оперативен център, има много добра интеграция между физическа отбрана и информационна сигурност, допълни той. НДК в момента е най-сигурната публична сграда, която би могла да съществува от този тип конгресен конферентен център в България, казва Велков. „Логистично успешно интегрираме дейността на председателството и публичната част на сградата. Културната програма на НДК ще продължи с пълна сила, това е разчетено във всичките планове за сигурност. Хората, гости на председателството, също имат нужда от допълнителни културни забавления, така че НДК е чудесно място за това\", заяви Велков. Той уточни, че достъпът няма да бъде ограничен, но от 1 януари в НДК ще се извършват значително по-задълбочени проверки при влизане в сградата. Ще има скенери, ще се прави проверка за оръжие, за остри и за забранени предмети. „За делегатите има определен вход – А4, там ще бъде и акредитационната система, а ВИП гостите ще минават през вход А6. Централният вход ще бъде основен за Зала 1 и всички останали зали, до които ще има публичен достъп. Ограничен достъп до НДК ще има, когато има събития на най-високо ниво, но те не са толкова много. Хората нека да не се притесняват\", каза още шефът на НДК.", "date": "2017.12.21", "title": "Сигурността на НДК – на високо ниво"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/376567-%D0%B5%D0%BA-%D0%BC%D0%BE%D0%B6%D0%B5-%D0%B4%D0%B0-%D0%BE%D1%82%D0%BD%D0%B5%D0%BC%D0%B5-%D0%B3%D0%BB%D0%B0%D1%81%D0%B0-%D0%BD%D0%B0-%D0%BF%D0%BE%D0%BB%D1%88%D0%B0", "text": "Европейската комисия предупреди, че може да задейства днес процедура за лишаване на Полша от право на гласуване в Съвета на ЕС. Комисията ще направи преглед дали новите полски съдебни закони отговарят на европейските стандарти в областта на върховенството на закона. Сеймът (Долната камара на парламента във Варшава – бел.ред.) одобри преди дни спорни промени в Изборния кодекс и в законодателството за съдебната власт, предизвикали много граждански протести. Промените засилват правомощията на изпълнителната власт. Правителството и съпътстващото го парламентарно мнозинство са излъчени от дясноконсервативната партия \"Право и справедливост\" на Ярослав Качински", "date": "2017.12.21", "title": "ЕК може да отнеме гласа на Полша"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/376569-%D0%B7%D0%B0-%D0%BA%D0%BE%D0%BB%D0%B5%D0%B4%D0%BD%D0%B0%D1%82%D0%B0-%D0%B5%D0%BB%D1%85%D0%B0,-%D1%81%D0%B0%D1%80%D0%BC%D0%B8%D1%82%D0%B5-%D0%B8-%D1%81%D0%B2%D0%B8%D0%BD%D1%81%D0%BA%D0%BE%D1%82%D0%BE", "text": "Улиците на страната са отново осеяни със зелени елхи и борчета. В пазарната суетня всеки търси да купи своите защото бива ли без коледна украса в дома. Помним ги още от детските години когато нямаше как да се мине без „новогодишна елха“. Оказа се, че преди пък се наричала „коледна“ (както и вече почти три десетилетия). Толкова много съвременният българин е свикнал с тази декемврийска гледка, че това спокойно може да мине за една от отколешните ни „традиции“. Ако запитате купувачите знаят ли от кога българинът украсява коледна елха, ще чуете различни отговори.      Колкото по-млади са интервюираните, толкова повече си мислят, че това е обичай с отколешен живот по нашите земи. Ако по-възрастните не отговорят спонтанно (в такива случаи отговорът е подобен на младите), някои може и да се позамислят и изкажат предположението, че практиката ще да е сякаш по-скорошна. И тук отговорите могат да бъдат всякакви – „от много отдавна“, „от стари времена“, „от началото на 20 в.“, „вероятно след Първата световна война“, „от 30-те години на 20 в.“, „след Втората световна война; та чак до „70-те-80-те години на 20 в.“ Както ще видим, в тях се отразява смътната народена памет за относително късната поява на зеленото дърво в селския дом.   И наистина елхата на Бъдни вечер и Коледа е къснодошла като практика в страната ни. В началото е била възприемана дори от едни като любопитна чужда новост. Както винаги – най-много се радват на това ново чудо на чудесата малките деца и младите. Има и такива, които посрещат тази новост приблизително както днес някои „фундаменталисти“ възприемат Св. Валентин или Хелоуин.   Защото наистина не винаги коледната елха я е имало. Всъщност, въвеждането и масовото утвърждаване на този общо-взето не повече от около вековен (и то най-вече в градска среда) български обичай, поразително напомня опитите за възприемане, адаптиране и утвърждаване на споменатите вече два чужди празника, както и яростната понякога съпротива срещу тях като небългарски, а вторият даже и едва ли не „сатанински“. Всъщност, дали не се намираме в някакъв етап на един нов културен пренос, който не е спирал във взаимно преплетената човешка история, и то в глобална перспектива, далеч преди да се заговори за всякаква „глобализация“? На този въпрос ще ни отговори единствено бъдещето, но в случая с „протестантската“ коледна елха преносът в други култури, – включително и доминираната от православието българска, – е бил видимо изключително успешен.     Ако четем описанията на Коледа от времето на т. нар. „Възраждане“ можем да се натъкнем на всичко – понякога и само на някои места питка с паричка, сарми, ошав и сух фасул; все още големи мъже като коледари; църковна служба; коледно прасе с кървавици, бахури, наденици и осолени сланини. Сред богати и състоятелни домакинства в градовете на Османската империя могат да се срещнат и известните ориенталски, османотурски ястия. Ала никаква следа и никъде от коледни елхи!   Макар едни автори да отнасят първата поява на този свят на коледното иглолистно дърво към края на 15 в., а други към началото на 16 в. (из историческата литература могат да се срещнат различни години – 1539 г., 1576 г., 1597 г., около 1600 г., 1604 г. и т.н.), всички са единодушни, че то се разпространява първо в лутеранските области на Германия. Там традиционното украсяване на вечнозелени клонки е преминало в употреба за целта на цели дръвчета в дома, под които да се оставят коледни подаръци. Някои дори свързват самото коледно дърво с Мартин Лутер, който пръв бил поставил запалени свещи върху него. Генезисът на обичая е сред протестанстките семейства от висшата класа и той се явява съответствие на католическите коледни ясли, които са обикновено разполагани и аранжирани в гилдийните зали и площади.    На практика това преминаване в частното пространство на протестантското буржоазно семейство е и началото на модерната традиция за коледната елха, която предстои да получи впечатляващо развитие и разпространение през 18 в. и най-вече през 19 в. Видно е, че подобно на много други исторически феномени и нововъведения, и коледното дърво се разпространява в германското общество по посока от социалната върхушка към средните класи и низините, както и от градските към селските райони. Тук бихме могли и да добавим в културен и религиозен смисъл – от северните протестантски области на германоезичния свят към католическия германски юг.   Появила се в Германия почти едновременно с новите хранителни култури доши след Христофор Колумб от Америка (например типичните след време за германците картофи), и коледната елха ще се нуждае от около поне две, но най-често дори три столетия, за да се разпространи на целия Стар континент. Към 18 в. тя става обичайна практика най-вече по средното течение на Рейн, ала без все още да достига до селските райони. Да не говорим за отвъдлутеранските области на Германия където иглолистното коледно дърво придобива популярност по-скоро едва към средата и втората половина на 19 в.    Дълго време то се асоциира от германските католици по долен Рейн с Мартин Лутер, поради което и го възприемат просто като един от символите на чуждото им протестантство и изцяло лутерански обичай. Затова и го не щат в домовете си. Ето защо едва постепенно през 19 в. коледни елхи ще навлязат тепърва и в католически немски домове. Началото на това по-широко разпространение се поставя с Виенския конгрес от 1815 г. когато пруски чиновници емигрират в католически населената област на долен Рейн. По някои сведения важна роля за засилване на известността и популярността на дървото е също решението на германската армия да постави коледни елхи в казармите и военните болници по време на Френско-пруската война. В резултат на всички тези развития през 19 в. коледното дърво вече е не „протестантски обичай“, а израз на германската култура като цяло.     През 19 в. обичаят става популярен и се разпространява първоначално сред аристократическото съсловие и сред монархическите дворове почти на целия Стар континент. Към средата на столетието вече и заможните средни класи в градовете постепенно се пристрастяват към новата мода.    Затова коледното елхово дърво вече може да се срещне в Англия, Дания, Финландия, Полша, Австрия, Франция, дори и Русия. И в самата Германия по протежение на столетието употребата на коледната елха става вече повсеместна. Лутерани от германските земи дори я отнасят в Канада и САЩ. За тях, както и за околните, коледната елха е отново един от белезите на германската култура. В хода на 19 в. обичаят става толкова атрактивен и придобива толкова голяма популярност, че няколко американски града с германска връзка в тях водят съревнованието за първата коледна елха в Америка.   Лутеранският германски обичай е донесен в България от православна Русия след Руско-турската война от 1877-78 г. Пристига по същото време когато праволавният руския царски двор изпраща в страната и своя роднина евангелски християнин, лутеранина Александър фон Батенберг, а на 17 април 1879 г. първото Велико Народно Събрание бързо и единодушно го избира за български владетел. Подобно на повечето благородници, родословието му е също толкова заплетено както традициите, обичаите и културния пренос на коледната елха. Той се явява втори син на германския принц Александър фон Хесен-Дармщшат, от негов морганатичен браг с полската графиня Юлия фон Хауке. Тя обаче е и руска придворна дама.    Сестрата пък на самия принц Александър фон Хесен-Дармщад е женeна за руския цар Александър II. Явявайки се негов чичо, руският монарх в най-голяма степен убеждава младия принц и поручик в австро-унгарската армия (но и участник в Руско-турската война като офицер от руската армия) да приеме предложението за българския престол. По този начин, бидейки племенник на руската императрица Мария Александровна (сестрата на баща му), той е и първи братовчед на бъдещия руски цар Алкесандър III. Но това германско-полско семейство има роднински връзки както с руската, така и с английската кралска фамилия.    Както се вижда все благородници, до които коледната елха вече отдавна е достигнала. По този начин, на практика Руско-турската война от 1877-78 г. не само променя съдбата на българите, но донася и първите коледни дръвчета и една нова мода, израз на вече космополитна култура, която предстои да стане дворцова, елитна, градска, а един далечен ден и обикновена селска традиция. Но засега това е вярно единствено доколкото говорим за българите в по-големите градски центрове.   Разбира се, това съвсем не означава, че някои българи не са срещали коледни дървета и преди 80-те години на 19 в. Например, в спомените си Рада Киркович говори за елха в нейния Левашовски пансион в Киев, когато тя е била там ученичка – „  “. С дата 27 дек./8 ян. 1883 г. намиращият се по това време в новообразуваното Княжество България чешки историк Константин Иречек отбелязва в дневника си следното: „ “ В този смисъл можем да кажем, че логиката на разпространение на тръгналата преди три века от германските земи коледна елха, не се различава в българския случай от всички останали в Европа – от двореца, домовете на чужденците в столицата и Военния клуб към къщите на столичния елит и накрая сред столичното гражданство и останалата част от страната.   И в България употребата на коледната елха в дома е единствено и най-вече обичай, който практикуват надошлите множество чужденци в столицата и градовете където са разположени чужди консулства. Сред българите през 80-те и 90-те години на 19 в. започват да практикуват обичая на коледната елха представители на градския елит. Посетилите дворцовите коледни балове представители на хайлайфа виждат новото чудо и един ден пожелават да го имат в своя дом, подобно на вече установената в много страни практика сред буржоазната градска класа.    Ето защо родената през 1885 г. Райна Костенцева особено нагледно описва ситуацията на границата на двата века в столичния град: „ “ След много години Вера Желязкова ще твърди, че били канени у семейство Стамболови на първата „йолка“ и как после вече и други домакинства започнали да практикуват обичая. Роля затова изиграла и отвореността на израслата в Свищов на Дунава г-жа Поликсения Станчова Стамболова (представителка на побългарен албански православен род от разореното от кърджалиите Арбанаси, заселил се в „гръцката“ махала на дунавския град) за нововъведението видяно от чужденците.   Но от отделни семейства явно с хода на времето, година след година, модата на коледната елха започва да се практикува от гражданството като цяло. И отново Р. Костенцева отбелязва как по-късно този обичай видимо се разпространява и сред обикновените граждани на столицата, пишейки: „ “   Ала коледната елха едва ли е посрещната от традиционния българин по-различно от днешния Хелоуин. Чуждият обичай води до първоначално стъписване и негативизъм. Някои домакинства дълго се съпротивляват на нововъведението. Други го правят чак след смяната на поколенията и раздялата завинаги със закостенели в разбиранията си бащи и майки. Споменатата вече Вера Желязкова добавя спомените си за първите съприкосновения, и то на столичани, с коледната елха. Например на собствения й родител: „ “   Но явно обичаят набира популярност сред младото поколение, интелигенцията и учениците. Дългогодишната учителка Невена Панова разказва за девическия пансион в Серес в самото начало на двадесетото столетие: „ “ Съпротивата срещу новата мода започва да намалява, а младите поколения все повече възприемат обичая като неотменна част от коледните празници. Всъщност, през последните десетилетия, като се почне още от реформаторското време на Мидхат паша в Дунавския вилает, младите българи, в годините на „алафрангата“, явно вече се срамуват от основното обредно ядене на миризливите лук и чесън, от влизането на големи понапили се мъже в ролята на коледари и коледните им песни, както и от архаичното дърво бъдник, което елхата предстои да замени.   Видимо обаче в края на 19 и началото на 20 в. огромното селско население в България не си и помисля да внася в къщите си и украсява коледна елха. За селяните е нещо твърде градско, както и за редица граждани нещо доста чуждо, небългарско.  Всъщност, селяните по цяла Европа, може би с изключение на самата Германия, са все още далеч от обичая на коледната елха. В редица страни, включително и в Англия, иглолистни коледни дървета не се появяват чак до Първата световна война. А и самата война чрез срещите на войници от различни армии служи за допълнително разпространяване на обичая сред обикновените хора на континента.   По-честата употреба в България дори до началото на 20 в. на понятието „йолка“ видимо демонстрира важната роля на руснаците за разпространението на новия обичай. Интересно е, че „руска връзка“ съществува не само в настаняването и утвърждаването на коледното дърво в България. Същата се забелязва по това време и в случая с разпространението на елхата за Коледа в Испания. През 1870 г. руската княгиня София Трубецкая, след като овдовява от мъжа си, херцог де Морни, брат по майчина линия на френския крал Наполеон III, сключва втори брак с испанския благородник Хосе Осорио и Силва, маркиз на Алканицес, един от големите защитници и организатори на Бурбонската реставрация (след кратковременната Първа Испанска Република), която позволява на Алфонсо XII (1874-1885) да властва. Поради това изглежда, че за пръв път през тази 1870 г. в Мадрид се поставя във вече изчезналия дворец на споменатите благородници едно коледно дърво  (árbol navideño). В крайна сметка лутеранският и протестантски символ на коледната елха навлиза в католическия и православен свят. Естествено, не подминава и България.     Подобно междукултурно преминаване и не е чак толкова изненадващо. Макар с доминацията на свинското месо, след края на поста, Коледа да е празник на границите, той е и феномен на споделената култура и минало, на връзката. Културното общуване и преноси вървят и в двете посоки, от мюсюлмани към християни, но и обратно. Едно от свидетелствата за съжителство и културен обмен е на писателя, общественик и политик Тодор Г. Влайков. В своите спомени за „Преживяното“ той разказва: „   “   Разполагаме с немалко свидетелства, че Коледата като празник, и то в българската си версия, добива популярност дори и сред мюсюлманите турци. И те започват в годините на реформите и обръщането като цяло на Османската империя към Европа да я тачат. Редица турци, особено тези, чието мислене е в тон с „новото време“ на Танзимата (реформите след 1839 г.), участват, макар и частично, в коледните и новогодишни празници заедно с християните вътре в империята, както и в синхрон с модерна Европа. Научаваме, че в Шумен от 70-те години на 19 в. към сурвакарите от 1 януари може да се присъедини „често” и тяхно турско другарче, което също ходи да изказва благопожелания по българските православни къщи. Заедно с това армагани и лакомства на коледари и сурвакари изглежда се раздават и в някои турски домове.    „ , – пише Андрей Захарев през 1878 г. на страниците на чешкото сп. „Славия”,  –  ” Споменатото свидетелство и съприкосновение на турците с християнската Коледа видимо не е изолирано явление едонствено в особено отворения към света тогава Североизток. Симеон Радев ни съобщава как и по-сетне неговият учител в Македония Трайчо Доревски му разказва как когато бил в село Съпотско веднъж пристигнала при него една стара туркиня с внучето си. Тя много настоявала да остави малчугана в училището, а като дошла Коледа, жената поискала и малкото турче да стане коледар заедно с българчетата.   Самият пък предколеден пост и отбелязването на Бъдни вечер дават шанс на немалко мюсюлмански постни ястия да достигнат и да се интегрират, включително и на празничната трапеза на християните. Защото не само Коледата и коледарите стават популярни и сред турците. Българите възпримет „протестантската“ коледна елха, но не са възприели дошлото с Реформацията тотално отхвърляне на поста, включително и предколедния.   Същевременно простонародните постни ястия са изключително потискащи и непривлекателни. Неслучайно самият Георги С. Раковски като говори за „постное селско ястие” описва освен лук и чесън продукти като коприва, козя брада, горец, лападец, спанак, лобода, щир и киселец. Истинско щастие ще да е било когато по някое време всичко това е разнообразено от пиперките, а след още време и от боба. Ето защо в желанието си да направят този пост по-поносим, а в определени дни и тържествен, християните ще прибегнат до заемки от мюсюлманската кулинарна култура, където, покрай  , на постните дни и периоди също се отделя подобаващо внимание.    Това води постепенно до възприемане на мюсюлмански и османтотурски по генезис постни ястия. Те ще се появат изпървом най-вече в състоятелни български домакинства –  ,  ,  та чак до  с орехи, която след опичане се полива с  . Възприетите храни и тяхното последващо въплъщение в бита правят много от днешните християнски празници напълно немислими без тези османотурски заемки. Нека да го кажем направо. Дори и да приемем съществуването на някакви български или поне тукашни предосмански съответствия на споменатите ястия, самото налагане на тази османотурска терминология е недвусмислено доказателство за неподражаем професионализъм и майсторство в направата на подобна постна храна. Когато обаче в междувоенния период – времето на 20-те и 30-те години на 20 в. – коледната елха осява вече цялата страна, за Анна Хаканова пълнените пиперки са „традиционно българско ястие“, а „сарми“ се явяват пък „спорна българска гостба“. А ориенталската сладост от сушени плодове със захар се подвизава просто като „Хошав – български компот“. Заедно с това е видимо, че някои ястия просто се използват в ритуалната празнична храна и на двете общности – сарми, туршии, ошав, баници и особено баклава.       Но не всичко в православната българска Коледа демонстрира споделената обща култура. Налице са и моменти, които очертават граници. В случая става дума за свинското месо и други разновидности произведени от него, които са олицетворение на празника.    Те така и не преминават, в най-общи линии, в кухнята на мюсюлманите. Употребата им сред тях е сравнително изолирана. Дори и днес сред турците в България докато едно малцинство от либерално настроени прибягват до свинското, то едно преобладващо мнозинство от умерени консервативни традиционалисти, както и друго малцинство от дълбоко религиозни мюсюлмани, го изключват напълно. Следователно, табуто върху свинското сред мюсюлманите никога не е било поставяно под някакво изключително сериозно предизвикателство.   Но ако дадено причудливо културно проникване не се е случило подобно на лутеранската елха в православна среда, и то в повсеместни мащаби, то не означава, че никога табутата не са били оспорвани или че не са били очертавани – и то от представители на влиятелния турски елит – съвсем реални перспективи за алтернативни развития, които биха допуснали и коледното свинско на мюсюлманските трапези. В резултат от политиката на модернизация и европеизация, развитието на секуларизма и реформизма в Османската империя, подобни гласове могат да се срещнат още в началото на 20 в. Например, въпреки съпротивата на традиционалистите, още през 1913 г. медикът Исмаил Хакъ завършва ръкопис за консумацията на свинското месо от мюсюлманите, който публикува на арабски през 1923 г. и превежда на турски през 1933 г. Според неговото твърдение, Коранът не забранява нито изцяло, нито пък завинаги консумацията на прасета и всичко, което може да бъде произведено от тях.   Единствената причина за установеното някога табу е била грижата за здравето на вярващите. Ала научните развития в модерното време вече са елеминирали тези рискове и са позволили свинското месо да се „пречиства“. По този начин, то престава да бъде опасно за човешкото здраве и става годно за консумация. На практика Исмаил Хакъ предлага нов начин на четене на самия Коран, който да съхрани хармонията между научните открития на модерното време, от една страна, и религията, от друга. Това е т. нар. модернистко ислямистко възприятие на секуларизма, целящо да се противипостави на една напълно радикална секуларизация, налагаща задължителен избор между „цивилизация“ (консумация на свинско) и религия (спазване на табуто). По този начин Хакъ смята, че демонстрира пълната съвместимост на Исляма с разума, науката и модерността.   Съществуват по-късно дори и такива писания, – дело отново на турски интелектуалци – които в дадени моменти почти ни приближават пред легитимацията на повсеместната консумация на свинско в турска среда. Например през 1927 г. Тевфик Рюштю, в продължение на 13 години външен министър на кемалистка Турция, публикува статията „Умиращи вярвания“. В нея можем да прочетем и следното: „ “ Констатацията явно преувеличава консумацията сред турците и е твърде оптимистична, ала отбелязва съществуваща тенденция и очаквания сред определени среди на турския елит. В случая яденето на свинско е равносилно на това да бъдеш „цивилизован“, като съпричастните към европейската Коледа.   Срещат се и други представители на турската интелигенция, които по въпросите за консумацията на свинско месо се разполагат между горните две умерена и по-радикална позиция. През 1925 г., Ахмед Невзат, бивш ветеринарен лекар в кланница в Истанбул, след като обяснява как Мойсей и Мохамед са наложили забраната върху свинското месо единствено поради опасност от   и  , добавя: „ “    Всъщност, научното откритие на   е осъществено едва в средата на 19 в. Този факт неслучайно се използва от ислямски традиционалисти за да подчертаят божествената мъдрост и прецизността на Исляма. Но споменатите сторонници на позволяването на свинското използват научната аргументация в обратна посока. Те поставят ударение върху обстоятелството, че същата наука, която е открила  , може и да я изолира и „пречисти“ месото на прасето.   Ето защо Исмаил Хакъ е някак абониран и за двете мнения и се опитва да примири позициите им. От една страна, поради своята адмирация на „цивилизованите страни“, той смята, че те не биха разбрали забраната на нещо носещо здраве и богатство и биха я възприели единствено като знак за назадничавост. От друга обаче, Хакъ не може да се разглежда и като антиислямски автор. За него избягването на свинското е резултат единствено от невежество и предразсъдък, а не произтича пряко от Исляма.    Освен, че тълкува изразът в Корана „свинска плът“, като не отнасящ се сякаш изрично до сланината, за Хакъ самия Ислям дори се е показал като религия стояща над Юдаизма и Християнството. Юдаизмът е забранил свинското месо завинаги, а Християнството е пропуснало да го забрани и по този начин е изложило своите последователи в продължение на цели столетия на риск от  , преди науката да изнамери начин да я игнорира. Следователно, Ислямът е поставил запрещение върху свинското месо и производните му продукти единствено когато това е било необходимо. По този начин, религията на Мохамед е демонстрирала своето онтологичното превъзходство, което вече може да се смята и за научно доказано. Трябва да кажем, че подобно мислене в определен период (първите няколко десетилетия на 20 в. и особено времето между 20-те и 40-те години) е дори типично за османските турски интелектуалци и официалния дискурс в Република Турция.   И все пак, яденето на свинско е било и си остава и до днес една от най-широко и най-стриктно практикуваните забрани от Исляма. Налице са и социални функции свързани с религиозната и националната идентичност днес. Горните мнения обаче илюстрират, че макар и неслучило се, културното преплитане между свинското месо, производните му продукти и турската и мюсюлманска среда, поне като интензивен дебат и аргументация – има своите ярки защитници и върхови моменти. Цитираните дебати в късната османска и кемалистка Турция най-малкото демонстрират потенциални – макар и пропаднали – посоки на бъдещо развитие и културен пренос, подобен на коледната елха. Поне за определен брой турски интелектуалци и държавници в началото на модерната турска република това е била реална перспектива. Тя пък би отворила и пътя за допълнително взаимно проникване между християни и мюсюлмани около отбелязването на Коледата. Поне до момента Историята е пожелала друго и е направила проникването твърде ограничено.   * * *  ", "date": "2017.12.21", "title": "За коледната елха, сармите и свинското"}
{"url": "http://www.classa.bg/%D1%81%D0%B2%D1%8F%D1%82/item/376560-%D0%BD%D0%B0%D0%B9-%D0%B4%D0%BE%D0%B1%D1%80%D0%B8%D1%82%D0%B5-%D0%B4%D1%8A%D1%80%D0%B6%D0%B0%D0%B2%D0%B8-%D0%B7%D0%B0-%D1%83%D0%B1%D0%B5%D0%B6%D0%B8%D1%89%D0%B5,-%D0%B0%D0%BA%D0%BE-%D0%B8%D0%B7%D0%B1%D1%83%D1%85%D0%BD%D0%B5-%D1%82%D1%80%D0%B5%D1%82%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B0-%D0%B2%D0%BE%D0%B9%D0%BD%D0%B0", "text": "Ситуацията около Ерусалим, пред която е изправен Доналд Тръмп с някои мюсюлмански страни или напрежението на Корейския полуостров, са някои от сценариите, които захранват страха, че планетата може да пострада в бъдеща Трета световна война. Въпреки че не е ясно какво би могло да бъде естеството на този хипотетичен конфликт, било той икономически, ядрен или кибер, това, което е сигурно, е, че във всичките му варианти, резултатът би бил катастрофален за всички. Ето защо, портал Indy 100 публикува въз основа на Глобален индекс на мира 2017 списък на страните, които могат да предложат най-добрите условия за живот при евентуална мащабна военна конфронтация. 10) Ирландия Военен неутралитет е една от характеристиките на тази страна, която поддържа този международен профил от 1930 г. насам. Ето защо, ако избухне война, най-вероятно, Ирландия ще се избегне участие в конфликта. 9) Швейцария От подписването на Парижкия договор през 1815 г. Швейцария ратифицира своята история на неутралитет, без да е участвала в международни конфронтации. Дори и планините, които я обграждат, служат като естествена защита срещу всяко външно нашествие, което прави страната идеално място за мир. 8) Словения Неутралността на тази държава е нещо, което вече беше демонстрирано по време на двете световни войни, затова се предполага, че тяхното поведение няма да се промени. Това, в добавка към развитието на топлинната, слънчева и водноелектрическа енергия, означава, че не зависи от други страни за доставките. 7) Фиджи Неговата географска изолация в Тихия океан и правителствената традиция да остава настрана от глобалните конфликти правят Република Фиджи страна, която може да остане в мир. 6) Дания Макар че членството й в НАТО ще привлече Дания в евентуална война, тя има регион, където може да се гарантира мир: отдалечената и изолирана Гренландия. 5) Австрия Тази страна заема привилегировано място сред 163-те, оценени от Глобалния индекс на мира 2017 г., а рейтингите й също са сред най-високите в социалните и охранителните оценки. 4) Португалия Въпреки тежката икономическа криза, която претърпя, Португалия остана настрана от възхода на крайно десните популистки движения, които преживяват други части на Европа. Също така отсъстваше от повечето международни конфликти след Втората световна война, което прави страната стабилна територия вътрешно и външно. 3) Нова Зеландия Нейната способност да произвежда водноелектрическа енергия и нейните плодородни полета правят жителите й самодостатъчни, ако доставките бъдат прекъснати от войната. Ако това се прибави към местоположението й, далеч от големите центрове на властта, тази страна се превръща в безопасно място пред лицето на глобален конфликт. 2) Канада Оценката за възможността да бъде страна във вътрешни или международни конфликти е много ниска, което прави Канада една от страните, които имат най-малък шанс да се включат в световна война. 1) Исландия Според позициите, оценени от Глобалния индекс на мира 2017, Исландия се смята за най-мирната страна на планетата, което се благоприятства и от нейната географска изолация.", "date": "2017.12.21", "title": "Най-добрите държави за убежище, ако избухне Трета световна война"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/376565-%D0%BF%D0%BE%D0%B4%D1%85%D0%B2%D0%B0%D0%BD%D0%B0%D1%85%D0%B0-%D0%B3%D0%BE%D1%80%D0%B5%D0%BD%D0%B5%D1%82%D0%BE-%D0%BD%D0%B0-%D0%BE%D1%82%D0%BF%D0%B0%D0%B4%D1%8A%D1%86%D0%B8", "text": "Съвместни екипи на Регионалната инспекция по околната среда и водите в София, Столичната община и Столичната дирекция на вътрешните работи започват засилен контрол върху горенето на отпадъчни материали, които замърсяват въздуха в София, съобщиха от пресцентъра на МОСВ. За това са се договорили днес на среща министърът на околната среда и водите Нено Димов, кметът на Столичната община Йорданка Фандъкова и главният секретар на МВР Младен Маринов. В междуинституционалния екип ще бъдат включени и представители на столичната пожарна, които заедно със Столичния инспекторат имат правомощия да проверяват горенето на открити площи. Министър Нено Димов е информирал кмета, че в момента се изработват стандарти за твърдите горива за битово отопление. Целта е от следващия отоплителен сезон горивата, които достигат до крайния потребител, да са с по-ниско съдържание на сяра и пепел. Съвместните проверки със Столичната община ще обхванат сервизите за ремонт на автомобили, за използване на отработени масла за отопление, както и предаването на излезлите от употреба гуми на оторизирани за оползотворяването им фирми. Столичният инспекторат продължава кампанията за събиране на излезли от употреба гуми. До момента са събрани над 2500 гуми и акцията продължава. Столичната община засили и честотата на събиране на едрогабаритни отпадъци от домакинствата.", "date": "2017.12.21", "title": "Подхванаха горенето на отпадъци"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/376561-%D0%B1%D1%8A%D0%BB%D0%B3%D0%B0%D1%80%D0%B8%D0%BD%D0%BE,-%D1%82%D0%B8-%D1%81%D0%BF%D0%B5%D1%81%D1%82%D0%B8-%D0%BB%D0%B8-%D0%B7%D0%B0-%D0%B4%D0%BE%D0%BC-%D0%BE%D1%82-2-%D0%BC%D0%B8%D0%BB%D0%B8%D0%BE%D0%BD%D0%B0-%D0%BB%D0%B5%D0%B2%D0%B0", "text": "България е в дъното на всички класации, но това не пречи на някои хора, като Екатерина Захариева и Владислав Горанов да вдигат палати за милиони покрай София. Естествено всичките им пари за строежите са с доказан произход, а фирмите които ги строят никога не са печелили обществени поръчки от държавата. Все пак българските политици и министри се славят като едни от най – честните в света, а прокуратурата и съда в България са достатъчно строги, за да наказват поизкушилите се с огромни присъди. В началото на Европредседателството външната ни министърка ще се нанесе в новият си дом за два милиона лева, ни информират наши източници и ни припомнят, че тези дни г-жа Захариева се поразходи и до Малдивите в компанията на мъжа си и още няколко семейни приятели, за да уточняват с едни руски граждани бъдещи политически решения на правителството в България, което пък от своя страна всеки ден ни убеждава, че борбата с корупцията му е приоритет и всеки министър е стожер на честността и принципността. Колкото до хората в България, явно получават огромни заплати, след като една външна министърка за по – малко от два преждевременно приключили мандата успя да спести два милиона за дом в околностите на София, колкото се твърди че дал за подобен дом и финансовият министър Владислав Горанов. И се чудим дали да не ви попитаме – Вие спестихте ли, два милиона лева през последните десет години или поне един ако не сте били министри?", "date": "2017.12.21", "title": "Българино, Ти спести ли за дом от 2 милиона лева?!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/376562-%D0%B7%D0%B0-%D0%BC%D0%B0%D1%85%D0%BB%D0%B5%D0%BD%D1%81%D0%BA%D0%B0%D1%82%D0%B0-%D0%BA%D0%BE%D0%BB%D0%B5%D0%B4%D0%B0-%D0%B8%E2%80%A6-%E2%80%9C%D0%BF%D0%BE%D0%B4%D0%B0%D1%80%D1%8A%D1%86%D0%B8%D1%82%D0%B5%E2%80%9D-%D0%BF%D0%BE%D0%B4-%D0%B5%D0%BB%D1%85%D0%B0%D1%82%D0%B0-%D0%BE%D1%82-%D0%BC%D0%B0%D1%85%D0%BB%D0%B5%D0%BD%D1%81%D0%BA%D0%B8%D1%82%D0%B5-%D1%83%D0%BF%D1%80%D0%B0%D0%B2%D0%BD%D0%B8%D1%86%D0%B8%E2%80%A6-%D0%B2%D0%B8%D0%B4%D0%B5%D0%BE", "text": " е висш масон, посветен в на масонството и член на международната академия на илюминатите в Рим. \r\n    ", "date": "2017.12.21", "title": "За махленската Коледа и… “подаръците” под елхата от махленските управници… (ВИДЕО)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/376563-%D0%BD%D0%B8%D0%BA%D0%BE%D0%BB%D0%B0-%D1%84%D0%B8%D0%BB%D1%87%D0%B5%D0%B2-%E2%80%93-%D0%BA%D0%BE%D0%B9-%D0%B5-%D0%B2%D0%B8%D0%BD%D0%BE%D0%B2%D0%B5%D0%BD-%D0%B7%D0%B0-%D0%BE%D0%B3%D1%80%D0%B0%D0%B1%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-%D0%B8-%D0%BA%D0%BE%D0%B9-%D0%BD%D0%B0-%D0%BA%D0%BE%D0%B3%D0%BE-%D0%B5-%D0%BD%D0%BE%D1%81%D0%B8%D0%BB-%D0%BA%D1%83%D1%84%D0%B0%D1%80%D1%87%D0%B5%D1%82%D0%B0-%D1%81-%D0%BF%D0%B0%D1%80%D0%B8-%D0%B2%D0%B8%D0%B4%D0%B5%D0%BE", "text": "\r\n\t \r\n \r\n\t \r\n \r\n\t \r\n \r\n\t \r\n \r\n\t \r\n \r\n\t \r\n \r\n\t \r\n \r\n\t \r\n Проф. Никола Филчев е Главен прокурор на България от 1999 до 2006 г. Преди това е последователно съдия във Върховния съд и заместник-министър на правосъдието в кабинета на Иван Костов /1997 – 1999/. В момента преподава „Наказателноправни науки“ в Юридическия факултет на УНСС. \r\n   \r\n   : Г-н Филчев, за хората, живели през 90-те, има нужда от разяснения за това какво се случи тогава, за да продължим напред. Кажете ми, какво е важното между разграбването на предприятията, фалирането на банките и приватизацията? Това един общ процес ли е, или бяха отделни, за да се стигне до обедняването, което започна от тогава и продължи до днес? \r\n   : Източването на банките, което стана през периода 93-та и 96-та година, източиха се 7 милиарда, тогава немски марки. С тези пари всъщност бяха закупени след това материалните активи на държавата – приватизацията се случи с тях. \r\n   Източването на банките е приватизация на финансовия капитал, а след това материалните активи – заводи, фабрики и други, бяха закупени с тези откраднати пари. \r\n   \r\n   Има връзка, безусловно има връзка. Парите, с които бяха купени на безценица държавните предприятия, заводи и фабрики, са именно тези пари – от банките. Откраднатите от банките пари. \r\n   \r\n   В такива случаи сме склонни да се ориентираме към една или друга партия. Трудно е да се каже, че всички политически сили у нас са изпълнявали единен сценарий, но за мен това е интерес на соросоидите. Тези, които идваха да ни дават акъл. \r\n   \r\n   Те го направиха. Техни са съветите. Казаха – така трябва да се приватизира и това е резултатът. Няма по-беден, по-болен и по-необразован народ в Европа от българския. Последиците на всичко това и на този преход е опустошаване. Това никога не е било, от създаването на българската държава, тя никога не е била такава опустошена и в икономиката, и в духовната сфера. \r\n   \r\n   На народа му казваха – демокрация, свобода, плурализъм, многопартийна система, ще може да пътува свободно. Това е хубаво, даже много хубаво и е политическата страна. Но преходът има и икономическа основа и тя се изразява в това, че държавното имущество стана частно. То беше разпределено несправедливо, по престъпен начин между стотина души. Така днес се създаде този олигархичен кръг. Те от своя страна, днес те придобиха държавното имущество и са не само собственици, но успяват да влияят и върху държавата и политическите решения. Ето това е олигархията, срастването на икономическата власт с политическата. С медии и пари, чрез които се манипулира общественото мнение и се влияе на общественото мнение. \r\n   \r\n   Решението е на външни сили, а ние изпълняваме. Малка страна сме и това ни е съдбата – да изпълняваме. \r\n   \r\n   Западна Европа и САЩ. Това са външните сили. Там от компютрите решават. България какво има? Има хубави жени – значи ще ги превърне в обслужващ персонал, мъжете също и това е. И то така и стана. Вие всеки ден се сблъсквате с тази агресия, с тази несправедливост, заплатите са ниски, пенсиите също, здравеопазването е в тежко поожение, образованието също. На практика в България 1/3 я няма вече. Бяхме 9 милиона, сега сме 6. Къде са тези 3 милиона? Най-хубавото – цветът, младите, хубавите, силните, умните – бъдещето на този народ го няма. \r\n   \r\n   Искаха просто да бъде смачкана България. Никой няма интерес страната ни да е силна, заради значимото и геостратегическо значение. Както нямаха интерес от силна Югославия. Ето – разкъсаха я на шест, седем държави, подпалиха огъня между исляма и православието. Така винаги ще има нужда от арбитър и кой ще е той? Големият Чичко Сам. И това става от компютрите. Да не говорим, че България традиционно се смята и естествено, за русофилска страна, защото 80% от хората са русофили.  \r\n   Това само е достатъчно страната да бъде ударена, за да се ограничи влиянието на Русия. Ние сме част от една геополитическа битка на големите и нашето място е определено от по-силния. Който е бил по-силен през 90-те години, при разпадането на Съветския съюз, когато светът стана еднополюсен, той реши и съдбата на България. \r\n   \r\n   Всички чакаха да получат покана. Представете си, да Ви поканят на някой прием в посолство, значи сте оценен там – горе, където трябва. Това е ясно на грамотните хора и не е темата на разговора. \r\n   \r\n   На практика цялата икономика беше ликвидирана. Около 1110 обекта – металургични, машиностроителни, химически, оръжейни заводи, нефтопреработвателни комбинати, електрически централи, пристанища, летища, туристически комплекси. Всичко беше приватизирано по време на управлението на Иван Костов в периода 1997-2001 година. Държавата продаде имущество на стйност над 30 милиарда на цена от… 3 милиарда. \r\n   \r\n   Обяснението е, че приятелите на управляващите тогава, кръгът около Иван Костов, трябваше да забогатее и да се награби. Това е обяснението. \r\n   \r\n   Той няма какво друго да обясни. Лъже, бе! Всичко е просто. Няма да каже „окрадохме държавата, ликвидирахме държавата“. \r\n   \r\n   Ами ето, то се вижда. Къде са парите? Сега сме най-бедната държава, а имаше пари за образование, за медицина, за пенсии. Къде са парите? Парите са в 10 души – свръхбогаташи. \r\n   \r\n   Не съм стигнал дотам – да общувам с историята. \r\n   \r\n   Само 2002 година са образувани, за престъпления по служба, свързани с приватизацията – 1577 дела, но Върховният съд по това време се ръководеше от Иван Григоров. Като председател тогава той каза „аз съм костовист”. Можете да си представите, по психологията на тези хора, как той ще съди, как един костовистки съд ще съди?! Ако става дума за премиера Иван Костов, защото все ме питат защо не съм го дал на съд. Първо премиер лесно не се дава на съд – той нищо не подписва. Решенията се вземат колективно от Министерския съвет. Най-важните решения се вземат от Парламента. Ако става дума за дадени приватизационни сделки, винаги има решение на цялото правителство. Следователно, не може да се търси лична отговорност на премиера. \r\n   Много от сделките са извършени от няколко министерства заедно, които си подават топката, за да не може да се разбере чия е отговорността. Например, продажбата на БГА „Балкан”. Компанията имаше 60-70 самолета, между 70 и 100 милиона долара е цената на БГА „Балкан”. Беше продаден на цената на един апартамент – за 150 000 $. Когато поискахме документите – Министерството на транспорта каза питайте Министерството на финансите, те пък казаха – Агенцията по приватизацията, тя пак ни върна обратно.  \r\n   Подават си топката и документите не могат да се намерят. „Кремиковци“ – продаден за 1 лев, но няколко години след това купувачът продаде 60% от Комбината за 600 милиона. Следователно 100% колко са – 1 милиард. Това е. Цената на „Кремиковци“ е 1 милиард. Абе от шлаката, от това, което се събира най-отгоре, мръсната пяна, сгурията, само от това някои момчета станаха мултимилионери. \r\n   \r\n   Вижте, ние с шлаката не сме се борили. А г-н Костов, той затова е голям организатор на грабежа, защото не е джебчия от улицата, дето гледа да ти бръкне в джоба. Всичко е направено по един толкова рафиниран, перфиден, коварен, обмислен  начин, така че да не можем да ги хванем. \r\n   \r\n   Той! \r\n   \r\n   Ами кой ги промени законите? Когато встъпва в длъжност, първата му работа е да измени законите за приватизация. Точно както го каза Румен Гечев. Да ги направи така, че да може да контролира процеса. Всичките му съветници бяха криминално проявени. До един. \r\n   \r\n   Маринов, дадохме го на съд и го отстранихме. Беше заместник-министър или негов съветник. Главният прокурор не е слънце да огрее навсякъде. Той разнасяше подкупите, но това са малки пари. Големите пари отиваха в Италия. \r\n   \r\n   При дъщерята, при дъщерята на Иван Костов. Марчигалия фирмата и т.н. Как става? ами как? Ако аз Ви давам нещо евтино за 10 лева, а то струва 1000, Вие публично ми давате 10, а под масата ми дават половината и така. Пито-платено! Това беше направено. \r\n   \r\n   Но това е премиер – ти не можеш да го съдиш. Той е премиер и нищо не подписва. \r\n   \r\n   Вижте – цялата пирамида от държавни органи работи за премиера. По негови указания, но той нищичко не подписва. Подписва само поздравителни адреси, даже и на ведомост не се разписва, защото по банков път му превеждат жалките пари. А що се отнася до вашето питане за „цялостно творчество” – наказателна отговорност не може да се търси за това. По Наказателен кодекс се отговаря за конкретно деяние, извършено от конкретно лице, на дадено място и установено време. Това от една страна. Има обективни причини да не може да се търси отговорност. Кой министър-председател е бил обвинен и съден, затова че е министър-председател?  \r\n   Има обвинени премиери, но за действия, извършени преди да са премиери. Както е в Румъния и на други места. Втората причина е, че държава така не се управлява. Костов мен ме подслушваше, проследяваше, чрез МВР, НСО, чрез клевети. Плащал е за компромати срещу мен в чужбина. А посланикът на една голяма западноевропейска държава ме покани и ми ги показа. \r\n   \r\n   Е, компромати. Това не искам да го коментирам. Друго, плащаше на чужденци от САЩ да дойдат тук за два часа и да говорят срещу мен, че докато Филчев е главен прокурор, България нямало да влезе в НАТО, докато аз съм начело на обвинението. Парите знам в кой хотел са платени – Мюнхен и кои са присъствали там. За 50 000 $. Лобисти – платени. И при цялата тази работа, ако аз се опитам на границата на закона да му повдигна обвинение, това какво означава? Повдигаш обвинение на премиер или го арестуваш, правителството пада, нови избори. Така не се прави. С този личен мотив – аз едновременно съм и пострадал, и държавен обвинител. Не можех да си позволя да дестабилизирам държавата и да дам воля на лошите си чувства, като предприемам крайни действия. \r\n   \r\n   Той е дребна риба. Мисля, че жена си е пожелал. Не съм чувал да има слабост към мъже. ВСС се състоеше от 25 души и те гласуваха за мен – преди всичко прокурорите. \r\n   \r\n   Минаха тези работи. Вкъщи слушаха, но и в кабинета. Отдолу, в Съдебната палата. Иначе плака много, когато избухна „Бръмбаргейт”. Моля ти се, изоставен съм, кажи нещо по ТВ да ме спасиш. Тогава имаше думи правителството да си подаде оставката, за това, което е направил срещу главния прокурор. Мръсник! Всяка сутрин му докладват за това какво съм говорил с 5-годишния ми син. Той получава и чете доклади. И след това ме кани. Това е известната среща, дето влязохме със столове във водата, за да говорим. Бях с една риза отгоре и веднага ме попита защо съм с нея, да не би да го подслушвам. Аз да не съм като него. \r\n   \r\n    Вижте, не е редно… \r\n   \r\n    Ти какво каза, той какво ти каза… Може ли така, бе? Народът няма нужда от това. \r\n   \r\n    Да обслужвам него и групичката му. \r\n   \r\n    Приятелчетата му там. На всичките, на които раздаде имотите. Това са му приятелите. И като отказах да го обслужвам – като един нормален човек смятам, че милиони българи биха постъпили като мен – когато реших да приложа закона, организира една мръсна клеветническа кампания срещу мен. \r\n   \r\n    Много добре. \r\n   \r\n    Ами сега, ние не можем да ставаме съдници на вкусовете на хората. Обичат агнешки главички, ядяха ги там в стола на ЦКС-то. Това не е чак толкова престъпно, нали. \r\n   \r\n    Е, негови другари сега. Как се събраха – какъв интерес представлява това… \r\n   \r\n    Общественият интерес? Ако става дума за Прокопов – негово създание, негово творение е. Даде му без пари една „златна копошка” – „Каолин“. \r\n   \r\n    Да, даде му „Каолин“ и ето го резултата. Като вземеш дефиницията на „олигарх” и го сравниш, поставиш го в този модел, в този юрнек, ще се окаже, че той точно съвпада с определението на „олигарх”. Кои са му приятелите? Президенти и премиери. Какво прави? Назначава министри, уволнява министри, влияе на политическите ина държавните решения. Добре, пита се – кой е той? Да не би да е някой много умен човек, някой академик, някое откритие да е направил? \r\n   \r\n    Или е много трудолюбив, или има някакви заслуги за развитието на българската икономика, на българската духовна култура? С какво е толкова чаровен, с какво ги очарова големците този Прокопов? \r\n   \r\n    Костов да се обяснява. За мен не е чаровник, не е такъв. Според мен с едно нещо – дума с 4 букви „ПАРИ”. Близък на всички президенти и премиери. Я направете сметка – един премиер без пари му дава „Каолин“, с който да дои. Там, вместо държавата да вземе тази печалба, тя отива в джоба на някой си Прокопов – разградският гризач! \r\n    За да може да се превърне собствеността от държавна в частна – това обяснява г-н Костов. \r\n    Ние ще правим демокрация. Ако това е демокрацията, значи аз съм против. Второ, когато започнахме проверки преди 15-20 години, млад прокурор, президентът ме извика. Ами аз уважавам държавата, а това бяха държавата – Костов, Соколов и Петър Стоянов, това са държавата за мен – президент, председател на Народното събрание и премиер. Президентът ме помоли да приема Прокопов /б.р. – така Филчев нарича Иво Прокопиев/ и неговия другар там. \r\n   \r\n    Е, да. Отказах естествено, казах че мога да му ходатайствам пред районния прокурор г-н Кържев, който е много строг. Той да го приеме, ако прецени. Не, моля те, приеми го ти. Какво говорихме по-нататък, няма да говоря, за да не излагам Петър Стоянов. \r\n   \r\n    Ами казвам това, което казвам. Това искам да кажа, което казах. \r\n   \r\n    Ами какъв президент е той да се разправя с този и да му обслужва интереса?! Той да обяснява, аз нямам какво да обяснявам. \r\n   \r\n    Отказах, не съм се занимавал. Ще ви кажа и защо – какво има да говори Прокопов на главния прокурор. Да дойде и да ме включи и мен на заплата – да стана главен прокурор не на България, а на Прокопов. Както и впрочем, така… Един президент, един премиер, друг президент – Плевнелиев. Първи приятели, хубаво, имат обща ценностна система, заедно почиват, значи и заедно работят. Нали? Заедно си пият ракията в Гърция. С какво ги е очаровал – те да обясняват, аз само поставям въпроси. \r\n   \r\n    Ами разбира се. \r\n   \r\n    Ами това ми дойде. \r\n   \r\n    Не съм ги броил. Извикали го от комисията, конфискували му 200 млн., но какво са 200 млн. за Прокопов? За него, бълха го ухапала, за неговото имане от милиарди. Тича при премиера Борисов, като ударил на камък, оттам тича в телевизията да се оплаква и да поставя условия на министър-председателя. Кой е този Прокопов да поставя условия, да казва: „Вземи страна!”. И какво ще стане, ако не вземе страна? Ето, три дни вече не взема страна, изгонил го е, какво ще стане? \r\n   \r\n    Навсякъде, купуваха навсякъде, където може. \r\n   \r\n    Не съм политик, а той ходи да учи за министър-председател. Този Прокопов ходи в Америка и сега има образование и е готов и за премиер. Но вижте какво му е правосъзнанието, каква е неговата представа за правовата държава. \r\n    Защото, като го слушаш, се бори само за правовата държава, за правата на гражданите и за свободата на словото, а всъщност се бори само за парите, които е откраднал. Но излиза от премиера, след като удря на какък там – тича в телевизията да се оплаква и да поставя условия на министър-председателя Борисов. Следователно, в неговите представи правовата държава е разправия между две групи и премиерът да вземел отношение кого подкрепя и кого не подкрепя.  \r\n   Е, нали има закони, има органи! Държавната машина си е такава, а той се опитва да я спре – да спре правосъдието. Когато Велчев стана главен прокурор, първото нещо, което направи, е да иде на крака на Прокопов да му се извини. Да му каже, че вече Филчев го няма и спокойно ще си дружат, ще си работят. Това направи, вземете интернет-архивите и ще видите. Те да се обясняват. \r\n   \r\n    А, защо? Да не са на луната? \r\n   \r\n    Те много си мерят приказките. Те направо са „злато” приказките им. „Мълчанието е злато”, така ли? \r\n   \r\n    И държавата, и прокуратурата, и тази Комисия – дори не знам чий орган е… \r\n   \r\n   Те трябва да бъдат поздравени – най-сетне! Аз Ви казвам, кой е този Прокопов – да не е някакъв учен или голям създател на държавни блага, че днес да притежава милиарди и да рекетира президенти, премиери и да го обслужват главни прокурори?! Кой е той? Унищожил там Меричлери, Ветово, изтровил хората, направил кариери, колко хора са умрели от рак вследствие на тази експлоатация с арсен и така нататък. Аз се учудвам, той трябва да си увеличи охраната. Гледам, дават го по телевизията с охрана, при положение, че е уморил толкова хора и сега цялата държава трябва да му се кланя. Затова днес Прокуратурата и тази комисия трябва да бъдат поздравени за това, което правят. Прокопиев отдавна трябваше да е в затвора. \r\n    И моят съвет към него е да върне всички пари, които е откраднал на държавата, и сам да влезе в затвора да изтърпи максималното наказание. Като се покае за това, че е уморил, унищожил е толкова селища и толкова хора са починали от рак. \r\n   \r\n    Жестоки, нежни… Това мисля, това казвам. \r\n   \r\n    Сложен въпрос и аз не искам да го коментирам. Ясно е, че противоречи на основни принципи на правото и аз не искам да се създава един по тежък наказателен закон, защото, когато се предвиди по-дълга давност или изобщо се премахне дваността, се създава по-тежък закон. И после на този по-тежък закон трябва да се приложи обратно действие. Това противоречи на някои общи представи за правовата държава. Няма смисъл да занимаваме широкия кръг от хора, те не очакват да чуят това. Стриктно погледнато – не е забранено. Конституцията забранява да се прилага обратно действие само на закон, който обявява дадено действие за престъпление. С други думи – ако си извършил нещо и днес то не е престъпление, а утре бъде обявено, този закон няма обратно действие. Няма да ти бъде търсена наказателна отговорност, за това че докато нещо е било законно, ти си го извършил. Това забранява конституцията и международните договори. Така че най-вероятно няма да го приемат, понеже виждат че има серизони недостатъци. \r\n   \r\n    Кой харесва обвинителите? Това му е работата, взима заплата, за да обвинява. И е държавен, не служи на частници. Аз съм казвал – главният прокурор е гръмоотводът – където и да гръмне, минава през него. Неговата роля е като на кучето, което пази стадото. \r\n    Но той пази народното, държавното. Кой може да обича един главен прокурор? Аз ще ви разкажа един случай. В началото всеки главен прокурор има висок рейтинг – моят беше над 50%. Един ден специално поиска да се видим в стола на Министерския съвет – а аз не ходя там, аз агнешко и агнешки главички не ям. И доста безцеремонно му каза: „Какви са тези рейтинги бе, цял свят мрази главните прокурори, само у нас обичат. Върнах се и казах на пресслъждата да се обадят на всички агенции и медии, за да не ме включват повече. Мир да има, да не се дразнят политиците, че главният прокурор е толкова харесван. Та сега и за главния прокурор Цацаров – естветвено е всички засегнати да насочват стрелите си към него. Представете си, че ви вземат жилището. Но той един главен прокурор е взел много жилища. Представете си един 12-етажен блок от тези, които приватизираха на безценица в Албена и Златни пясъци как някой иска да ви го вземе. \r\n    Те трябва да бъдат поздравени – и главния прокурор, и прокуратурата и тази комисия /б.р – КОНПИ/. Аз го помня това момче председателят. Беше прокурор – сериозен, работлив и отговорен човек. И така трябва да бъде – аз очаквам обществото да им ръкопляска. За да има справедливост, трябва да се търси отговорност. \r\n   \r\n    Ама какви медии! Взели му 200 млн. Аз пак казвам, бълха го ухапала. Той да обясни откъде са. \r\n   \r\n    Аз не познавам този закон, нито конкретните идеи на законодателя, така че не бих могъл да го обсъждам и да участвам в дискусии. \r\n   \r\n   Нещата в България, винаги са зависели отвън. Какво ще каже една или друга Велика сила. Що се отнася до това дали само при Иван Костов ли беше приватизацията – не. Първо той като дойде промени законите, а на прокуратурата отне възможността да иска разваляне на една сделка, която уврежда интересите на държавата. Съдът ще реши. \r\n   Но прокурора, който защитава обществения интерес, вече нямаше право на това – Костов му го отне! Да не се меси прокуратурата в приватизацията, да не може да поставя сделките пред съда. Освен това ето Ви няколко примера за това, какво представляват нашите ,правляващи, които вече тънат в лукс, но всеки ден обясняват как са загрижени за народа. \r\n   Например – банкерите. Дадохме ги на съд за източването на банките – 7 милиарда, народни пари. Веднага лобито им в парламента, като дойде правителството на Симеон Сакскобургготски, промениха Наказателния кодекси и отмени разпоредбата на чл. 220, ал. 3 от НК, която предвиждаше отговорност за отпускане на необезпечени кредити. В резултат на това обвиненията на прокуратурата пред съда увиснаха, те останаха без правно основание. Делата се върнаха от съда в прокуратурата. Някои научни работници обаче, в това число и асистента тогава Борис Велчев дадоха писмено становище, че  това обвинение не било прецизно. \r\n   Професорът, който с него също даде подобно становище, преди да почине ми се извини. Каза, че за 200 лева е дал това, което са му поискали. Тези становища са дадени за пари и съдиите, срещу същите пари, приеха становището им и оправдаха банкерите. Второ – продажбата на БТК – всички скачате, защо не съм спрял сделката. А я спрях. Дойде премиера Симеон Сакскобургготски да говори с мен и ме пита – може ли всеки прокурор, чух че е спряна. Казах му – да и аз така чух. \r\n   След един месец какво стана – внесоха закон в НС и отнеха правото на прокуратурата да спира такива сделки. Така нашето постановление, което отказах да отменя остана без законово основание. БТК струваше до 1.5 милиарда. Те я продадоха за 200 милиоа евро, до голяма степен на себе си със свързани лица. И ето почерпи ме премиера с лукчета, на пръв поглед небрежен разговор, не се почерпих с лукчетата, но…това е премиер, зад него е цялата държава, правителството, парламента и президента, често. Аз питам, къде са тези хора, моралните съдници, които не поставят въпроса. \r\n   Защо премиер се среща с главен прокурор. Казах – когато корупцията е държавна политика, никаква прокуратура не може да я спре. Костов искаше да закрие прокуратурата, да я прави агенция към МС – Конституционният съд му каза, че това променя устройството на държавата и може да стане само с ВНС. Така че Вие трябва да видите къде са усилите на прокурора. Сума време съм загубил да запазя следствието и прокуратурата, да им вдъхна живот, да си вършат работата и да спазват закона. \r\n   \r\n   Такива специални прокурори са пак такива соросоидни измишльотини на една групичка там – Съюза на съдиите – някаква Куцкова. Измислят си. Той хем ще е прокурор, хем е наш човек и няма да се подчинява на главния прокурор. Ясно е казано в Конституцията – всеки прокурор е подчинен на по-горния, а всички на главния. \r\n   \r\n    Този, който като мишка тогава се криеше там зад драките на басейна на Правителствена болница, за да ми говори на ухото и правехме срещи в някакви тайни апартаменти, няма сега вече какво като не съм главен прокурор да ме вика на дискусии с него и да си придава собствено значение. Никой не му говори, а той ще ходи по телевизиите да прави циркове, да влиза в дискусии с Филчев, който е вече един скромен пенсионер. Аз вече сутрин като излизам си слагам в джоба картончето с адреса и 5 лева. Ако се изгубя някой добър човек да ме качи в някое такси и да ме приберат. Но понеже Костов се прави на голям юнак, иска да прави пехливанлък да прави по телевизията, аз ще му отговоря със следното – да бе, ще се срещнем, аз обаче го каня първо на една среща на боксовия ринг на среща по бокс. \r\n   \r\n   Не съм добър, но ще го смачкам! Една минута ми трябва. От сън да стана, ще го смачкам. Когато иска, на който ринг каже. После ще идем на другата среща. Сигурен съм, че това ще му бъде последната изява. След това ще се занимава само с ръчно плетиво, с ръкоделие, с шевици – ей с такава дейност. \r\n     \r\n", "date": "2017.12.21", "title": "Никола Филчев – кой е виновен за ограбването на държавата и кой на кого е носил куфарчета с пари (ВИДЕО)"}
{"url": "http://www.classa.bg/%D1%81%D0%B2%D1%8F%D1%82/item/376558-%D0%BE%D0%B1%D0%B5%D0%B4%D0%B8%D0%BD%D0%B5%D0%BD%D0%BE%D1%82%D0%BE-%D0%BA%D1%80%D0%B0%D0%BB%D1%81%D1%82%D0%B2%D0%BE-%D0%BD%D0%B5-%D0%BD%D0%B0%D0%BC%D0%B5%D1%80%D0%B8-%D0%B4%D0%BE%D0%BA%D0%B0%D0%B7%D0%B0%D1%82%D0%B5%D0%BB%D1%81%D1%82%D0%B2%D0%B0-%D0%B7%D0%B0-%D0%BF%D1%80%D0%B5%D0%B4%D0%BF%D0%BE%D0%BB%D0%B0%D0%B3%D0%B0%D0%B5%D0%BC%D0%B0%D1%82%D0%B0-%D0%BD%D0%B0%D0%BC%D0%B5%D1%81%D0%B0-%D0%BD%D0%B0-%D1%80%D1%83%D1%81%D0%B8%D1%8F-%D0%B2-%D0%BA%D0%B0%D1%82%D0%B0%D0%BB%D1%83%D0%BD%D1%81%D0%BA%D0%B8%D1%8F-%D1%80%D0%B5%D1%84%D0%B5%D1%80%D0%B5%D0%BD%D0%B4%D1%83%D0%BC", "text": "Във вторник Дигиталният комитет за култура, медии и спорт на британския парламент проведе среща, за да разследва предполагаемата намеса на Русия в референдума за независимостта на Каталуния, който този регион на Испания проведе незаконно на 1 на октомври. Това бе първата публична сесия на официално разследване, включващо анализ на предполагаеми фалшиви новини и границите между тази информация и \"тенденциозни, но легитимни коментари\". Свидетелствата на няколко журналисти и специалисти по масови данни разкриха, че нямат доказателства, че руското правителство се е опитало да се намеси в резултат на тази каталунска избирателна инициатива. Също така, тези експерти потвърдиха, че след анализ на активните акаунти в Twitter по време на това събитие, в споделеното от потребителите съдържание и количеството коментари по темата, също няма \"конкретни доказателства\" в това отношение. В допълнение към социалните мрежи, интересът на правителството на Обединеното кралство се фокусира и върху руските медии, особено веригата RT и агенцията Sputnik. Но те дори объркаха фамилното име на директора на групата RT, Маргарита Симонян, и казаха, че директорът на WikiLeaks, Джулиан Асанж, е намерил убежище в посолството на Венецуела, въпреки че става дума за Еквадор.", "date": "2017.12.21", "title": "Обединеното кралство не намери доказателства за предполагаемата намеса на Русия в каталунския референдум"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/376553-21-%D0%B4%D0%B5%D0%BA%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1196 г. - Папа Целестин III дава на Тевтонския орден привилегии, подобни на другите ордени.     1266 г. - След шестмесечна обсада, английската кралска войска влиза в замъка Кенилворт и разгромява първия парламент в историята на Англия.     1719 г. - Излиза от печат първият вестник в САЩ (Boston Gazette).   1846 г. - Робърт Листън провежда първата хирургическа операция с анестезия в Европа.   1860 г. - Южна Каролина става първият щат, отделил се от САЩ - процесът на отделяне на 11 щата, несъгласни с премахването на робството, става причина за избухването на гражданската война (1861-1865).   1880 г. - Остров Ман става първата политическа единица, която позволява на жените да гласуват.   1891 г. - Изиграна е първата игра по баскетбол в Спрингфилдския колеж (САЩ).   1894 г. - Съставено е седемнадесетото правителство на България, начело с Константин Стоилов.   1898 г. - Мари Кюри и Пиер Кюри откриват нов химичен елемент - радий.   1898 г. - САЩ установяват военно управление на Филипините.   1899 г. - В Русия излиза първият брой на списание Огонёк.   1901 г. - Италианският радиотехник Гулиелмо Маркони предава радиовълни от Великобритания до Нюфаундленд (Северна Америка). Така радиото за първи път е използвано като средство за връзка.   1901 г. - Съставено е правителство на Прогресивнолибералната партия с премиер Стоян Данев.   1913 г. - Публикувана е първата кръстословица в света - от англичанина Артър Уайн в неделното издание на Ню Йорк Уърлд.   1923 г. - От британски протекторат,Непал става независима държава.     1923 г. - В София е създаден Македонски научен институт.   1935 г. - За първи път е прожектиран филмът Снежанка и седемте джуджета.   1958 г. - Шарл дьо Гол е избран за президент на Франция.   1967 г. - Премиерата на филма Абсолвентът с Дъстин Хофман и Ан Банкрофт.   1968 г. - Програма Аполо: Изстрелян е Аполо 8 - първият пилотиран космическият кораб, който достига друго космическо тяло.     1971 г. - Самолет на БГА Балкан Ил-18 катастрофира при излитането на летище София - загиват 30 души, сред които естрадната певица Паша Христова.   1972 г. - Двете германски републики - ГДР и ФРГ, подписват спогодба за взаимоотношения, с която взаимно се признават като отделни държави.   1974 г. - След държавен преврат в Етиопия Менгисту Хайле Мариам обявява, че държавата ще се развива по социалистически път.   1975 г. - Терористи нахлуват в седалището на ОПЕК във Виена и взимат за заложници 11 политици и висши чиновници.   1978 г. - Спускаемият модул на съветския космически апарат Венера 11 достига повърхността на Венера.   1988 г. - Атентатът над Локърби: либийски терористи взривяват бомба на борда американския самолет Боинг 747, в резултат на което загиват 270 души, включително 11 на земята.   1991 г. - Към Общността на независимите държави, създадена между Русия, Украйна и Беларус, се присъединяват Азербайджан, Армения, Казахстан, Киргизия, Молдова, Таджикистан, Туркменистан и Узбекистан.   1991 г. - Парламентът на Южна Осетия обявява независимост от Грузия.   1996 г. - На XLII извънреден Конгрес на БСП Жан Виденов обявява, че подава оставка като министър-председател на България.   2001 г. - В софийската дискотека Индиго загиват седем деца   2012 г. - Завършва поредният пълен цикъл на календара на маите.      ", "date": "2017.12.21", "title": "21 декември, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/376559-%D0%B5%D0%BA%D0%B7%D0%B0%D0%BA%D1%82%D0%B0-%D1%81%D1%82%D0%B0%D1%80%D0%B8%D1%82%D0%B5,-%D0%B1%D0%B5%D0%B4%D0%BD%D0%B8%D1%82%D0%B5,-%D0%BD%D0%B5%D0%BE%D0%B1%D1%80%D0%B0%D0%B7%D0%BE%D0%B2%D0%B0%D0%BD%D0%B8%D1%82%D0%B5-%D0%B8-%D1%81%D0%B5%D0%BB%D1%8F%D0%BD%D0%B8%D1%82%D0%B5-%D0%BD%D0%B5-%D1%85%D0%B0%D1%80%D0%B5%D1%81%D0%B2%D0%B0%D1%82-%D0%B1%D0%BE%D1%80%D0%B8%D1%81%D0%BE%D0%B2", "text": "\r\n \r\n   54% от българите одобряват работата на Патриарх Неофит. Високообразованите българи, жителите на столицата и на малките градове в страната, както и симпатизиращите на Обединени патриоти по-често от останалите одобряват работата на главата на БПЦ. \r\n       За последните шест месеца премиерът Бойко Борисов печели 8% одобрение. През декември положителни оценки за работата му дават 45% от българите. Критично настроените са 48%. \r\n   Премиерът получава безусловна подкрепа от избирателите на ГЕРБ – одобряват го 95% от тях. Работата му се приема добре от жители на градовете, от високообразовани и заможни респонденти, както и от хора на възраст между 30 и 60 години. \r\n   Силно критични към работата на премиера са хора на възраст над 60 години, нискообразовани и бедни респонденти, както и жители на селата, уточняват от социологическата агенция. \r\n   Новоизбраният председател на Народното събрание Цвета Караянчева е одобрявана от 29% от българите, като неодобрението към нея през декември възлиза на 32%. \r\n   Проучването на социологическата агенция е национално представително, проведено в периода 7-13 декември 2017 г. Интервюирани са 1000 пълнолетни българи в 92 населени места чрез пряко интервю по домовете. \r\n  ", "date": "2017.12.21", "title": "Екзакта: Старите, бедните, необразованите и селяните не харесват Борисов"}
{"url": "http://www.classa.bg/%D1%81%D0%B2%D1%8F%D1%82/item/376554-%D0%B8%D0%BB%D1%8A%D0%BD-%D0%BC%D1%8A%D1%81%D0%BA-%D0%BF%D0%BE%D0%B3%D1%80%D0%B5%D1%88%D0%BA%D0%B0-%D0%BD%D0%B0%D1%80%D1%83%D1%88%D0%B8-%D0%B5%D0%B4%D0%BD%D0%BE-%D0%BE%D1%82-%D0%B4%D0%B2%D0%B5%D1%82%D0%B5-%D1%81%D0%B2%D0%B5%D1%89%D0%B5%D0%BD%D0%B8-%D0%BF%D1%80%D0%B0%D0%B2%D0%B8%D0%BB%D0%B0-%D0%B7%D0%B0-%D0%BD%D0%B5%D0%BF%D1%80%D0%B8%D0%BA%D0%BE%D1%81%D0%BD%D0%BE%D0%B2%D0%B5%D0%BD%D0%BE%D1%81%D1%82-%D0%BD%D0%B0-%D0%BB%D0%B8%D1%87%D0%BD%D0%B8%D1%8F-%D0%B6%D0%B8%D0%B2%D0%BE%D1%82-%D0%B2-%D0%BC%D1%80%D0%B5%D0%B6%D0%B8%D1%82%D0%B5", "text": "Инвеститорът, изобретателят и бизнесменът Илън Мъск направи сериозна грешка и публикува своя личен телефонен номер в Twitter. Това се случи, когато размени съобщения с Джон Кармак, директор на технологията в Oculus VR. Туитът бе бързо елиминиран, но 16,7 милиона последователи на Musk в Twitter осъзнаха всичко, което се случи, съобщи портал The Next Web. От своя страна CNBC посочи, че са звъняли на номера на Муск, но той не отговорил. Вместо него се чувало съобщение, записано от Дейвид Джафи, създател на класическата PlayStation видеоигра \"God of War\". \"За бога, ти го направи\", започва съобщението. \"Някак си си намерил пътя към мен, предлагам ти моите поздравления и уважение\", казва той. Със своята небрежност, Мъск престъпи едно от двете свещени правила за поверителност в социалните мрежи: да не сложиш случайно паролата си в публично съобщение, да не споделяш своя мобилен номер, ако си в позиция на известност, заключава порталът.", "date": "2017.12.21", "title": "Илън Мъск погрешка наруши \"едно от двете свещени правила за неприкосновеност на личния живот в мрежите\""}
{"url": "http://www.classa.bg/%D1%81%D0%B2%D1%8F%D1%82/item/376555-%D0%BA%D0%BE%D0%B3%D0%B0-%D0%B8-%D0%B7%D0%B0%D1%89%D0%BE-%D1%89%D0%B5-%D1%83%D0%BC%D1%80%D0%B5-bitcoin", "text": "От началото на 2017 г. цената на биткоин се е увеличила с 1800%. Въпреки това, различни експерти във финансовия свят прогнозират края на епохата на тази криптовалута. Дмитри Голубовскиi, анализатор на финансовата компания Kalita-Finance, не е съгласен, че виртуалната валута предполага началото на нова финансова система, която ще замени съществуващата. Той счита, че въпреки че биткоин \"няма да замени класическата финанси, blockchain технологията ще бъде възприета и когато това се случи, значението на криптовалутата ще започне да намалява\". С легализацията си, биткоин ще загуби анонимността и неконтролираните сделки - основните качества за популярността му, с което легендата, че биткоин ще замени съществуващите финансови пазари ще приключи, каза анализаторът. Според него огромният ръст на биткоин прави доста трудно да се правят прогнози за бъдещето му, но той може да се срине по всяко време и по десетки поводи. Фиаското на финансовите теории е причинено от ирационалното поведение на инвеститорите на пазара, на които влияят няколко психологически и характерни черти. Към тях се добавя фактът, че цифровата валута няма никаква справедлива стойност, ценови диапазон или истинска стойност. Днес никой не смее да прогнозира точната дата на смъртта на биткоин. Предсказване хода на биткоин е като да се познае кого ще избере журито на конкурс за красота в лудница. Невъзможна задача. Но специалистите са сигурни, че въпросът не е „Дали?\", а само „Кога?\"", "date": "2017.12.21", "title": "Кога и защо ще умре bitcoin?"}
{"url": "http://www.classa.bg/%D1%81%D0%B2%D1%8F%D1%82/item/376556-%D1%81%D0%B0%D1%89-%D1%83%D1%87%D0%B0%D1%81%D1%82%D0%B2%D0%B0%D1%82-%D0%B2-%D0%BD%D0%B5%D0%B4%D0%B5%D0%BA%D0%BB%D0%B0%D1%80%D0%B8%D1%80%D0%B0%D0%BD%D0%B0-%D1%85%D0%B8%D0%B1%D1%80%D0%B8%D0%B4%D0%BD%D0%B0-%D0%B2%D0%BE%D0%B9%D0%BD%D0%B0-%D1%81-%D1%80%D1%83%D1%81%D0%B8%D1%8F", "text": "Натискът от страна на САЩ и други западни страни, упражняван върху Русия и нейните съседи - членове на Общността на независимите държави (ОНД), позволява да се говори за \"недекларирана хибридна война\". Това е мнението на директора на Службата за външно разузнаване и бившия председател на руския парламент Сергей Наришкин. Група западни държави е предприела политически курс, който се стреми да прекъсне \"близките отношения\" между тези, които формират ОНД. \"В центъра на усилията за превръщане на имигрантски организации в така наречените революционни клетки са Швеция и Обединеното кралство, Полша и балтийските страни\", каза той по време на реч. Само общите усилия на държавите от ОНД ще направят възможно \"ефективното справяне\" с този стремеж, каза той. В същото време, Наришкин призна, че опитите за защита суверенитета на информацията, се препъват от една \"непропорционална агресия\", като се стига до \"намеса в демократичните процеси и вътрешните работи на суверенни държави.\" При стабилизиране на ситуацията в Сирия, се увеличава опасността разрушителната дейност на терористични групи да се пренасочи от Близкия изток към републики от Централна Азия и части от Русия, предупреди ръководителят на руското външно разузнаване. В САЩ военните не крият, че се готвят да водят хибридни войни с Русия. Преди няколко месеца уебсайтът \"Обществено разузнаване\" изложи \"Ръководството за руската война от ново поколение\" на т.н. Група за асиметрична война. Книгата съдържа указания за противодействие на руската тактика на ниво батальони и бригади на американската армия.", "date": "2017.12.21", "title": "САЩ участват в \"недекларирана хибридна война\" с Русия"}
{"url": "http://www.classa.bg/%D1%81%D0%B2%D1%8F%D1%82/item/376557-%D0%BA%D0%B8%D1%82%D0%B0%D0%B9-%D0%BD%D0%B0%D1%81%D1%82%D0%BE%D1%8F%D0%B2%D0%B0-%D1%81%D0%B0%D1%89-%D0%B4%D0%B0-%D0%B8%D0%B7%D0%BE%D1%81%D1%82%D0%B0%D0%B2%D1%8F%D1%82-%D0%BE%D1%81%D1%82%D0%B0%D1%80%D0%B5%D0%BB%D0%B8%D1%8F-%D1%81%D0%B8-%D0%BC%D0%B0%D0%BD%D1%82%D0%B0%D0%BB%D0%B8%D1%82%D0%B5%D1%82-%D0%BE%D1%82-%D1%81%D1%82%D1%83%D0%B4%D0%B5%D0%BD%D0%B0%D1%82%D0%B0-%D0%B2%D0%BE%D0%B9%D0%BD%D0%B0", "text": "Външното министерство на Китай призова САЩ да се откажат от реториката си от Студената война и да изоставят остарялата игра, която вреди на световния мир. Пекин \"остава ангажиран с пътя на мирното развитие и категорично ще се придържа към стратегията за отваряне към взаимна изгода и резултати, в които всеки печели\", заяви говорителят на това министерство Хуа Чунинг в отговор на новата версия на Стратегията за национална сигурност на САЩ, представена в понеделник от правителството на Северна Америка. В тази нова стратегия Вашингтон отбелязва Русия и Китай като \"ревизионистични сили\" и като най-големи заплахи, които \"се опитват да разрушат американската сигурност и просперитет\". \"Настояваме САЩ да спрат умишленото изкривяване на стратегическите намерения на Китай, да се откажат от играта с нулев резултат и остарелите концепции, като манталитета на Студената война\", настоя Чунинг. Той също така подчерта, че Пекин \"никога няма да търси развитие за сметка на интересите на други страни, но няма да се откаже от своите права и законни интереси\". \"Сътрудничеството за взаимна изгода е единственият жизнеспособен вариант за двете страни\", добави той, подчертавайки, че външната политика на азиатския гигант се състои в мирно развитие чрез по-голямо сътрудничество и разбирателство с други народи и призова САЩ да допринесат за световния мир.", "date": "2017.12.21", "title": "Китай настоява САЩ да изоставят \"остарелия си манталитет от Студената война\""}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/376550-%D0%B2%D1%81%D0%B8%D1%87%D0%BA%D0%B8-%D0%BC%D1%8A%D0%B6%D0%B5-%D0%BF%D0%BE%D0%B4%D1%86%D0%B5%D0%BD%D1%8F%D0%B2%D0%B0%D1%82-%D1%82%D0%BE%D0%B2%D0%B0,-%D0%BD%D0%BE", "text": "Болести, лоша хигиена на живот, електромагнитни излъчвания... кои са факторите, които лишават мъжа от щастието да стане татко Канадско проучване доказа, че мъжете подценяват рисковете, защото не познават причините, които водят до безплодие, пише noviteroditeli.bg, позовавайки се на parents.fr.      Анкетата е проведена от Института Lady Davis в Квебек и обхваща 701 мъже. Резултатите ясно сочат, че те нямат представа за рисковите фактори, без значение на каква възраст са, нивото им на образование и приходите.    Мъжете успели да назоват едва половината от рисковите фактори и болестите, които се отразяват на броя и на качеството на сперматозоидите.    Сред рисковете, които познават са: ракът, тютюнопушенето и употребата на стероиди. Неизвестни и силно подценени за тях обаче остават – сърдечносъдовите болести, диабетът, честото каране на велосипед, както и постоянната употреба на лаптопа, който седи в скута или на коленете.    „Мъжете не са склонни да задават въпроси, свързани със здравето си, вероятно затова не са добре информирани и за безплодието\", обяснява д-р Зелкович, ръководител на проучването. Добрата новина е, че близо 60 % искат да научат повече по темата, а една трета от анкетираните имат тревоги за плодовитостта си.    Според експерти доброто информиране е наложително, защото през последните 20 години броят на мъжете, които имат репродуктивни проблеми, нараства с бързи темпове.", "date": "2017.12.21", "title": "Всички мъже подценяват това, но..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/376551-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-21-%D0%B4%D0%B5%D0%BA%D0%B5%D0%BC%D0%B2%D1%80%D0%B8", "text": "Очаква ви един натоварен ден. Но повечето от тревогите, ще бъдат приятни, така че не трябва да се притеснявате за резултатите от случващите се събития. Ако решите да направите нещо полезно, включете и по-младите членове на семейството. Благоприятно, ще се развиват сделки, преговори и командировки и ще постигнете необходимите високи резултати. Препоръчително е днес, с ентусиазъм да се захванете за работа, а също и да покажете усърдие в новите проекти. С шефовете бързо ще постигнете разбирателство, но с приятелите се очакват спорове по различни теми. В личния ви живот, няма да бъдете много щастливи. Избраникът ви, ще реши да тества вашите чувства, така че бъдете внимателни. Тези, които имате бизнес, ще придобият надеждни съюзници, но не трябва да губите от погледа си конкурентите. Не се опитвайте да бъдете лидери във всичко, особено във взаимоотношенията с близките. На работа, е полезно да покажете инициатива, но в личната сфера е по-добре да мълчите. По-често слушайте гласа на интуицията си, така че да не грешите. Добре е, да зачитате интересите на хората около вас. Скрийте днес желанията си, за да не разваляте чувствителната атмосфера в семейния кръг. През деня е възможно бизнес пътуване, което ще укрепи позицията ви в колектива. По не най-добрият начин, ще се развиват нещата свързани с финансите, въпреки че няма да се наложи да се ограничавате. Днес, трябва повече да слушате, отколкото да спорите с другите. Това не само ще ви бъде от полза, но също така, ще ви позволи да разгледате много ситуации от различен ъгъл. Правете всичко сами, така никой няма да се меси във вашата работа. В семейния живот, ще искате да наложите своето мнение, което може да доведе, до конфликт с близките. Препоръчително е, да не разчитате на подкрепата на някого, ако сте в състояние да разрешите всички неотложни проблеми сами. Добри резултати се очакват тези, които вече са изготвили ясен план за действие. Пътуванията ще бъдат успешни, но вниманието на пътя, трябва да бъде приоритет. Очертава се също успех, в творческите проекти. Трябва да завършите старите проекти, за да се заемете с нещо голямо и печелившо. От развлеченията с приятели, трябва да се откажете, за да имате време за големи постижения. В личния си живот, ще имат всичко, като на филм, красиво и романтично. Но имайте предвид, че тази приказка може да свърши, ако \"включите\" ревността. Не е препоръчително да действате, само според плана си във всичко. В противен случай, ще се превърнете в истински роботи - без чувства и емоции. Внимавайте да не разклатите финансовото си положение. Това е възможно само за онези, които харчат неистови суми за скъпи покупки. Тихата среда в къщи, ще ви помогне пълноценно да си починете.   Трябва да внесете ред по много въпроси, особено тези, за които сте нямали време преди. Възможно е днес, един сериозен разговор, да промени плановете ви. Ако получите пари, ги отделете настрана за предстоящите празници. В любовта, трябва по-ярко да изразявате чувствата си, така че избраникът да ви повярва. Денят не обещава да е особено успешен и лесен, така че, още от сутринта, съберете мислите си и се стегнете. Ако има забавяне в бизнеса, свържете се с подходящите хора. Информацията в работата ви, ще бъде толкова, че ще се зариете в нея, както в купчина есенни листа. Обърнете внимание на вашето здраве, особено ако имате хронични сърдечни, чернодробни или бъбречни проблеми. Още от рано сутринта, ще бъдете в бодро и добро настроение. Дори малките престрелки с роднини, няма да ви изкарат от тава прекрасно състояние. Добра новина ви очаква, във финансовата и професионалната сфера. Вечерта, са възможни такива интересни съвпадения и събития, че неволно ще повярвате в чудеса. Днес, лесно, ще успеете да намерите отговорите на всички трудни въпроси. Ако нещо ви е измъчвало дълго време, то ще бъде решено в един миг. Много от вас, ще могат да направят силен пробив в кариерата си, а на някой им предстои отпуска и щастливо пътуване.", "date": "2017.12.21", "title": "Дневен хороскоп 21 декември"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/376552-%D1%81%D0%B2-%D0%BC%D1%8A%D1%87%D0%B5%D0%BD%D0%B8%D1%86%D0%B0-%D1%8E%D0%BB%D0%B8%D1%8F%D0%BD%D0%B8%D1%8F", "text": "  По традиция на 21 декември отбелязваме празника на Света Юлиания, която е била християнска мъченица, живяла през III век във Витиния (Мала Азия). Според нейно житие тя била дъщеря на знатни и богати родители езичници и била сгодена за момък на име Елевсий, който също бил езичник от знатен род.  Отказала обаче да се омъжи за него, тъй като била християнка и не искала да свърже живота си с идолопоклонник. Елевсий се опитал да я убеди да се отрече от вярата си, но молбите му останали безуспешни.  Когато научил за случилото се, бащата на Юлиания се отнесъл към нея с голяма жестокост и след като безпощадно я бил, я дал да я съди Елевсий, който по онова време бил управител. По негово нареждане Юлиания била подложена на многобройни мъчения, но не се отрекла от вярата си.  Мнозина (според житието - 630 души) от свидетелите на изтезанията също приели християнството, впечатлени от духовната сила на Юлиания, която оставала непреклонна пред своите мъчители. Всички те били посечени с меч.  Накрая самата Юлиания също била обезглавена. Това станало около 290 г. Тялото й било погребано от християните, а над гроба й била построена църква.  Честит празник на всички, носещи имената Юлиан, Юлиана, Юлиян, Юлияна! Бъдете здрави и щастливи!", "date": "2017.12.21", "title": "Св. мъченица Юлияния"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/376549-%D1%86%D0%B5%D1%86%D0%B0-%D0%B2%D0%B5%D0%BB%D0%B8%D1%87%D0%BA%D0%BE%D0%B2%D0%B8%D1%87-%D1%88%D0%B0%D1%88%D0%BD%D0%B0-%D0%B2%D1%81%D0%B8%D1%87%D0%BA%D0%B8", "text": "Цеца Величкович -Ражнатович празнува отминалия Никулден в дома си. До тук нищо интересно, но няма да мислите така след малко. Певицата реши да се похвали с празничната си маса. Преди всичко, става дума за храна, която е изобилна.      На масата има всичко - от различни салати, плодове, специалитети от морски дарове. Уверете се сами:  ", "date": "2017.12.21", "title": "Цеца Величкович шашна всички"}
{"url": "http://www.classa.bg/%D1%81%D0%B2%D1%8F%D1%82/item/376544-%D0%BA%D0%B0%D0%BD%D0%B0%D0%B4%D0%B0-%D1%81%D0%B5-%D0%BF%D1%80%D0%B5%D0%B2%D1%80%D1%8A%D1%89%D0%B0-%D0%B2-%D1%81%D1%82%D1%80%D0%B0%D0%BD%D0%B0-%D0%B2-%D1%83%D0%BA%D1%80%D0%B0%D0%B8%D0%BD%D1%81%D0%BA%D0%B8%D1%8F-%D0%BA%D0%BE%D0%BD%D1%84%D0%BB%D0%B8%D0%BA%D1%82", "text": "Канадското правителство даде зелена светлина на доставчиците на оръжие, които отговарят за националната отбрана, да продават оръжия на Украйна.    .      То беше взето въпреки факта, че Project Ploughshare и клонът на Amnesty International в Канада се противопоставиха на плана, заявявайки, че Киев досега не е имал успех в подобряването на състоянието на правата на човека.     .    Препоръките включват предоставяне на смъртоносно оръжие, обмен на разузнавателни данни, сътрудничество в отбранителната индустрия, подкрепа при противодействие на киберкризи и при противодействие на разпространението на чужда пропаганда и дезинформация чрез медиите. В списъка с препоръки е и безвизово пътуване до Канада за украинци и популяризирането на украинските интереси в Г-7.   Канадският кабинет се надява неговото решение да повлияе върху американската администрация, която да последва неговия пример.    .     На 12 декември американският президент Доналд Тръмп положи подписа си върху бюджета за отбрана за 2018 г., който включва възможността на Украйна да бъде предложено смъртоносно оръжие с „отбранителен характер”. Конгресът одобри отпускането на общо 500 милиона долара за такъв тип помощ за Украйна. (Конгресът одобри още 350 милиона долара, освен първоначално предложените от администрацията 150 милиона долара.) Сега президентът може да стартира доставките на оръжие, когато пожелае. Бившият президент Барак Обама не беше убеден, че това да предостави смъртоносни оръжия на Украйна ще бъде правилно решение с оглед на огромната корупция в страната.   Двете събития – решението на Канада и влизането в сила на Закона за американския бюджет в областта на отбраната – идват на фона на провалените разговори между САЩ и Русия относно наскоро предложената мироопазваща мисия на ООН в Донбас.      „След това правителствено постановление, Канада може да продаде или да прехвърли Javelin в Украйна”, заяви Джеймс Безан, канадски депутат от Консервативната партия. САЩ изпращат на Украйна множество несмъртоносни военни средства, включително съоръжения като Humvee, медицински консумативи, бронежилетки и радари за проследяване на стотици артилерийски снаряди.   Помощта на Северна Америка за Украйна не се ограничава само до предоставянето на оръжия; тя обхваща и други области. Украинският Закон за сътрудничество в областта на кибернетичната сигурност (Ukraine Cybersecurity Cooperation Act) – прокаран от две партии и внесен от конгресмените Брайън Фицпатрик и Брендън Ф. Бойл, беше приет единодушно от Комисията по външните работи на 14 декември.         „Това да се помогне на Украйна да подсили своята киберзащита, ще помогне и на САЩ да разработят нови и по-ефективни технологии и стратегии за киберсигурността на съвременното бойно поле”, заяви Бойл, обяснявайки целта, която трябва да бъде постигната. Това ще превърне Украйна в част от усилията на НАТО при воденето на кибервойна. Блокът цели до 2024 г. да финансира всичко – от криптиране за тактически радиостанции до интегрирано в облак хранилище за милиони киберпрограми. Рано или късно НАТО ще пренесе всичките си дейности като съюз на облачна платформа.   .    На всеки 55 дни идва нов украински батальон, който преминава през курс на обучение в тренировъчния център „Яворив” в Западна Украйна. От 2014 г. насам войските на САЩ и на техните партньори са помогнали за нарастването на силите на Украйна от малко над 100 000 войници до почти 250 000. Центърът за морски операции във военноморската база „Очаков” в Украйна, ръководен от САЩ, започна да функционира през юли, за да служи като основен планов и оперативен център по време на бъдещите военни учения, организирани от Украйна   .    Неговото присъствие превръща Черно море в гореща точка. Американските бойни кораби редовно плават в морето, за да осигурят на НАТО възможност първи да направи удар. Системата Aegis Ashore в Румъния използва Мк-41, които изстрелват ракети Tomahawk за поразяване на наземни цели.   Освен това през юли два военни кораба на американския военноморски флот на САЩ, патрулен самолет P-8A Poseidon и екип от морски тюлени взеха участие в 12-дневното съвместно военно учение на НАТО „Морски бриз – 2017” в Украйна. Мултинационалните военни занимания се проведоха в северозападната част на Черно море, в близост до украинския пристанищен град Одеса. В обучението се включиха 17 държави. Предстои подготовката и на учение „Морски бриз” през 2018 г.    ", "date": "2017.12.21", "title": "Канада се превръща в страна в украинския конфликт"}
{"url": "http://www.classa.bg/%D1%81%D0%B2%D1%8F%D1%82/item/376545-%D0%BC%D0%B0%D0%BA%D1%80%D0%BE%D0%BD-%D1%81%D1%82%D0%B0%D0%B2%D0%B0-%D0%BD%D0%B0-40-%D1%81-%D0%BD%D0%B0%D1%80%D0%B0%D1%81%D0%BD%D0%B0%D0%BB%D0%B0-%D0%BF%D0%BE%D0%BF%D1%83%D0%BB%D1%8F%D1%80%D0%BD%D0%BE%D1%81%D1%82-%D0%B8-%D0%BC%D0%B5%D0%B6%D0%B4%D1%83%D0%BD%D0%B0%D1%80%D0%BE%D0%B4%D0%B5%D0%BD-%D0%B0%D0%B2%D1%82%D0%BE%D1%80%D0%B8%D1%82%D0%B5%D1%82", "text": "След устремното начало на мандата си френският президент Еманюел Макрон ще празнува утре 40-ия си рожден ден, окуражен от видимо по-голямата подкрепа в допитванията и от укрепналите си международни позиции.   Седем месеца след мълниеносното си възход до Елисейския дворец най-младият държавен глава на Франция от Наполеон има пълно право да празнува влизането си в клуба на четиридесетгодишните лидери.   Огласено вчера допитване на института “Одокса” потвърждава стремителното нарастване на популярността му: 54 процента от анкетираните французи смятат, че Еманюел Макрон е “добър президент”, при 46 процента на обратното мнение, което е внушителен скок от 9 пункта в одобрението в сравнение с предишния сондаж месец по-рано.   Институтът описва това като “необичайно завръщане” и говори за “подвига” на “първия президент, възвърнал популярността си след категоричен спад в рейтинга” в края на лятото.   “Той си върна преобладаващото доверие, което не се е случвало никога преди, обичайно тръгнеш ли надолу, накрая отпадаш”, казва политологът Паскал Перино.   В началото президентското управление на Макрон, избран през май, след като създаде от нищото своето центристко движение “Напред!”, бе следено с известен скептицизъм от французите.   Оттогава обаче бившият инвестиционен банкер успя да прокара почти без сътресения амбициозния си дневен ред за икономически реформи, като същевременно се грижи за авторитета си на държавен глава.   Откровен и непринуден   В национален план “хората признават, че той изпълнява своите ангажименти, прави това, което каза по време на кампанията си”, отбелязва Клое Морен, специалистка в областта на социологическите проучвания към фондация “Жан Жорес”.   В международен аспект, независимо дали става въпрос за Европа, за климата или за Близкия изток, младият президент излезе с множество инициативи, запълвайки вакуума, оставен от други лидери като Доналд Тръмп или Ангела Меркел.   “Французите отново заобичват Франция, върнала се на първия ред в международната политика”, подчертава Паскал Перино.   Колкото до младата си възраст, която той не престава да изтъква, Макрон “я превръща в коз, яхнал вълната на предимствата на младостта си, залагайки на понятия като иновация, динамичност или обновление, пораждащи асоциации за пролетта след един мъртъв сезон”, отбелязва езиковедът професор Жулиен Лонги.   Вписвайки се в глобална тенденция, изпратила на върха на управлението Матео Ренци в Италия, Джъстин Трюдо в Канада или съвсем наскоро Себастиан Курц в Австрия, Еманюел Макрон иска “да бъде един от водачите на това ново поколение лидери”, както заяви наскоро пред сп. “Тайм”.   Той използва младостта си също, за да разговаря с младите хора с необичайна откровеност, от позицията на един от тях. Макрон демонстрира това в началото на ноември в речта си “към африканската младеж”, която произнесе пред 800 студенти в Уагадугу. Тогава той каза: “И аз като вас съм от поколение, което не познава колонизирана Африка”.   Поколението на новото хилядолетие   Младостта му пролича и когато в Гвиана разпозна мирис на канабис и възкликна: “Деца, тук се пушат не само цигари. Носът ми още работи”.   Според социолога Реми Удгири този ръководител, който позира за официална снимка с два смартфона и работи “в режим проект” като в стартъп-компания, носи всички черти на човек на новото хилядолетие - поколението, родено между 1980 и 2000 г.   “В същото време” обаче, ако използваме един от емблематичните му изрази, Еманюел Макрон си служи с “един изтънчен, дори остарял език, включващ латински изрази и подхождащ повече на по-възрастни хора, което го прави да изглежда едновременно млад и зрял”, така че “да не попадне в графата на неопитните”, подчертава Жулиен Лонги. Той отбелязва, че съпругата на Макрон, Брижит, която е по-възрастна, “допринася за поддържането на това впечатление за зрялост”.   Еманюел Макрон впрочем призна, че не споделя “непременно вкусовете на своето поколение”. Той каза след кончината на Джони Холидей, че обича песните на звездата, и засвидетелства вдъхновено почитта си към писателя Жан д’Омерсон, починал на 92 години.   Между другото допитванията показват, че Макрон е най-популярен сред хората на възраст над 65 години.", "date": "2017.12.21", "title": "Макрон става на 40 с нараснала популярност и международен авторитет"}
{"url": "http://www.classa.bg/%D1%81%D0%B2%D1%8F%D1%82/item/376546-%D0%BF%D1%80%D0%B5%D0%BE%D1%82%D0%BA%D1%80%D0%B8%D1%82%D0%B0-%D0%B3%D0%BE%D1%80%D0%B4%D0%BE%D1%81%D1%82-%D0%B4%D0%B0-%D1%81%D0%B8-%D0%B8%D1%81%D0%BF%D0%B0%D0%BD%D0%B5%D1%86-%D0%B2-%D0%BA%D0%B0%D1%82%D0%B0%D0%BB%D1%83%D0%BD%D0%B8%D1%8F", "text": "Не бил гласувал никога досега, нито участвал в демонстрации. Нещата обаче се променили за Франсиско Алфонсо, щом каталунските управници се опитали да го разделят от Испания, събуждайки у него и още мнозина в Каталуня гордостта, че са испанци.   “Преди си траехме, смятахме, че всичко това е несериозно. Но когато станаха тези неща, референдумът, обявяването на независимост, си дадохме сметка, че трябва да надигнем глас”, обяснява Франсиско, 37-годишен водопроводчик.   “Ако не бяхме излезли на демонстрация, отивахме право в джунглата. Щяха да ни отрежат от Испания, заводите щяха да си заминат, икономиката да се срути”, додава този жител на Санта Колома де Граменет в околностите на Барселона.   Години наред сепаратистите бяха на преден план в региона, организираха гигантски демонстрации. Знамената им висяха от балконите, вееха се дори над местните кметства. След забранения референдум за самоопределение от 1 октомври и провъзгласяването на независимост на 27-и същия месец обаче опонентите им също взеха да слагат по фасадите испански знамена и минаха в масово шествие през Барселона.   “Никога не бях държала испанско знаме у нас”, признава 63-годишната Мария Хосе Гонсалес, приятелка на Франсиско.   “След първата демонстрация за единна Испания на 8 октомври обаче реших да си намеря едно и да го закача. През първия ден се страхувах, но на втория се почувствах сякаш освободена”, казва тя.   Франсиско, Мария Хосе и нейният мъж Хосе Антонио отишли на митинг, организиран от “Сиудаданос” - партия, привличаща повечето избиратели, настроени срещу отцепването на областта, в навечерието на регионалните избори на 21 декември.   Анкетите предричат масово участие и силна мобилизация на несклонните към сепаратизъм. Основана през 2006 г. с идеята за борба срещу каталунския национализъм, “Сиудаданос” днес е единствената партия, оспорваща челните позиции на сепаратистките листи.   Симпатизантите й гордо се закичват с партийното лого - сърце, образувано от три знамена: испанското, каталунското и европейското.   “Да гласуваш за “Сиудаданос” значи да гласуваш без увъртания, без комплекси - да гласуваш за единство”, заявява Инес Аримадас, която е водач на листата.   Родом от Херес де ла Фронтера в южната област Андалусия, Аримадас говори безупречен каталунски и е омъжена за бивш депутат националист. Мнозина виждат в нея олицетворение на пъстрото каталунско общество.   “Тя ме представя най-добре”, обяснява 73-годишната Ана Мария Гонсалес, след като се снима с кандидатката, отбила се във Фигерас. Ана Мария е родена в Севиля, но от 20 години живее в тази община от Северна Каталуня. “Разбирах се добре с всички, но последните месеци не бяха леки”, споделя тя с насълзени очи.   Припомня си груби подмятания на нейни съграждани, които я упреквали, че не говори каталунски, “или защото носела това”, показва тя значката на “Сиудаданос” на палтото си.   “И аз съм каталунка като тях - казва жената. - Работя тук, откакто се помня. Ние също сме градили всичко това. Досега си мълчахме, но вече ни втръсна от нападки и обиди.”   Пенсионерката, а и други каталунци в последно време се чувстват изоставени, пренебрегнати от регионалното правителство на Карлес Пучдемон, хвърлило всичките си усилия, за да организира референдум, обявен за противоконституционен.   Говорителят на правителството намекна, че хората, които не гласуват, не са граждани, а “поданици”. Бивша председателка на каталунския парламент заръча на Аримадас да си ходи в Андалусия, а един писател нарече “заселници” местните жители, дошли от другаде. “От толкова пренебрежение наистина боли”, заключава Ана Мария.   В центъра на Барселона седемнайсетгодишният Рикардо Брау казва, че го нарекли фашист, защото носел испанско знаме. “Семейството ми е каталунско, аз съм каталунец, но заедно с това се чувствам испанец и се гордея с това. Писна ми да го крия”, добавя той.   Още преди да свърши, го блъска някакъв минувач, на чийто бадж се чете лозунг за освобождаване на задържаните сепаратисти. “Видяхте ли? Точно това ме вбесява. А после казват, че точно ние не сме били демократи!”", "date": "2017.12.21", "title": "Преоткрита гордост - да си испанец в Каталуния"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/376547-%D1%81%D0%BA%D0%B0%D0%BD%D0%B4%D0%B0%D0%BB-%D0%B8%D0%B7%D0%B1%D1%83%D1%85%D0%BD%D0%B0-%D0%B7%D0%B0%D1%80%D0%B0%D0%B4%D0%B8-%D0%BA%D0%B0%D0%BC%D0%B0%D1%81%D1%83%D1%82%D1%80%D0%B0", "text": "Представеното лого, което е разработено от московското дизайнерско бюро \"Щука\", предизвика вълна от критики от страна на спортистите и потребители в мрежата. На официалния сайт на ФИДЕ се появи логото на Световното първенство по шахмат, което ще се проведе през 2018 г. в Лондон.     На него са изобразени двама души, седнали един срещу друг, които държат в ръцете си шахматна дъска с преплетени крака.    Спортистите и любителите на шахмата останали недоволни от логото. В него те забелязали поза от \"Камасутра\". Австралийски гросмайстор също е реагирал на изображението и го е публикувал в социалните мрежи. \"Това е официално лого на световното първенство по шахмат. И не, това не е шега\", написа към туита си Дейвид Смердън.    Унгарската шахматистка Сюзън Полгар също коментира изображението в Туитър. \"Логото на Световното първенство - 2018, възможно ли е такива неща да се показват и на децата?\" От самата световна федерация твърдят, че логото се явява \"спортно и модно\".", "date": "2017.12.21", "title": "Скандал избухна заради \"Камасутра\""}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/376548-%D0%B8%D1%80%D0%B8%D0%BD%D0%B0-%D1%88%D0%B5%D0%B9%D0%BA-%D0%BD%D0%B0%D0%B3%D0%BE%D1%80%D0%B5%D1%89%D0%B8-%D0%BC%D1%80%D0%B5%D0%B6%D0%B0%D1%82%D0%B0", "text": "Супермоделът Ирина Шейк участва в заснемането на коледния календар LOVE advent 2017. Красавицата се появи в образа на секси каубойка, в компанията на жив кактус и не по-малко неустоим каубой. Потребителите в интернет не оцениха творческия импулс на фотографа и оставиха обезсърчителни коментари към него.  \r\n   \r\n   \"Ирина е абсолютно зашеметяваща, но видеото е твърде нелепо. Дори не разбирам какво гледам в момента\", пише една от коментиращите в мрежата \"Не съм сигурен, че целта на видеото е такава, но то се оказа смешно\", пише друг потребител.  \r\n   \r\n   Списание Love публикува видео от снимките и на страницата си в \"Инстаграм\", но и там коментарите на публиката не бяха по-положителни от тези в YouTube. \"Как успяхте да направите такъв лош видеоклип с богиня като Ирина?\"  \r\n   \r\n   Въпреки това повечето зрители отбелязаха, че дори странната идея на режисьора не успява да развали впечатлението от красотата на супермодела от Русия. \r\n \r\n \r\n", "date": "2017.12.21", "title": "Ирина Шейк нагорещи мрежата!"}
{"url": "http://www.classa.bg/%D1%81%D0%B2%D1%8F%D1%82/item/376540-%D0%BA%D0%B0%D1%82%D0%BE-%D0%BF%D0%BE-%D0%B2%D1%80%D0%B5%D0%BC%D0%B5%D1%82%D0%BE-%D0%BD%D0%B0-%D1%81%D1%8A%D0%B2%D0%B5%D1%82%D1%81%D0%BA%D0%B0%D1%82%D0%B0-%D0%B8%D0%BC%D0%BF%D0%B5%D1%80%D0%B8%D1%8F", "text": "          \"Партията винаги има право\", казва полският политолог Филип Паздерски, обобщавайки последните политически решения, взети в Полша. Става дума за изненадващите промени в ръководството на правителството, окончателното приемане на оспорваната съдебна реформа и провала на Варшава по време на заседанието на Европейския съвет в Брюксел. Там полските представители така и не успяха да убедят ЕС, че независимостта на полското правосъдие не е застрашено.     Затова Брюксел за първи път в историята на Общността завежда процедура за нарушаване на европейските договори по член 7 срещу страна-членка на ЕС. Това е прецедент, който ЕС дълго време се опитваше да предотврати. Условието беше - управляващата в Полша партия „Право и справедливост\" (ПиС) - да покаже готовност за отстъпки.   Партията обаче не желае никакви компромиси. „Управляващата партия – това всъщност е самият Ярослав Качински\", казва Паздерски, вътрешнополитически анализатор от независимия Институт за публична политика. Без значение в какви противоречия се забърква ПиС и дали се извърта на 180 градуса, тя винаги си остава на правилен път – такова е убеждението на полското държавно ръководство, казва още политологът.   „ПиС се ръководи с твърда ръка и само един-единствен човек знае кое е добре за партията и как тя функционира\", твърди Паздерски. Това правило се спазва както за прокарваните от партията реформи, така и за изненадващите кадрови промени.     Второто изпита на гърба си и самата Беата Шидло, която в продължение на две години вярно служи на Ярослав Качински като министър-председателка. Нека припомним: в края на ноември Шидло оцеля след вот на недоверие на опозиционната Гражданска платформа и то по блестящ начин. Независимо от това популярната министър-председателка, която обичаше да се застъпва за социалните права на гражданите, бе отстранена от поста. А на нейно място бе поставен един от най-богатите депутати, бивш банкер, който при това няма дългогодишна кариера в партията – бившият министър на икономиката Матеуш Моравецки.   \"Какво лошо съм сторила, че искате да ме свалите от поста?\", запита Шидло с треперещ от вълнение глас малко преди да се гласува вота на недоверие в парламента. И на всички стана ясно, че тя има предвид не само опозицията. Какво точно се е разиграло зад кулисите на партията, знае единствено партийният лидер Качински.   Ясно е само това, че е имало сбирка на политическия елит на ПиС, на който е била договорена новата кандидатура на Моравецки за премиерския пост – независимо, че Шидло тъкмо бе се справила по блестящ начин с вота на недоверие. Още същата вечер премиерката връчи своята оставка. Твърдеше се, че го е направила по „собствено желание\". Рокадата начело на правителството беше обида не само за Шидло, а и за целия Сейм, защото се оказа, че волята на партията в крайна сметка тежи повече от волята на парламента.   Рокада по волята на партията: Шидло си отива, Моравецки идва   Още от самолетната катастрофа край Смоленск през април 2010, в която загина Лех Качински, в ПиС думата има само един – неговият брат-близнак Ярослав. Двамата братя бяха и тези, които основаха ПиС през 2004 като дясноконсервативна формация. \"Партията от самото начало има авторитарен уклон\", казва политологът Александър Смолар. Според него, причината за това не бива да се търси в тоталитарното минало от времето на комунизма, а в големия образец за подражание, следван от Качински. Това е маршал Юзеф Пилсудски - фигура от периода между двете световни войни, който през 1926 година застава начело на извършения държавен преврат и управлява с подчертано авторитарен стил.   Независими полски политолози обаче са единодушни, че управленският стил на Качински в ПиС силно наподобява на поведението на представители на Съветската империя или на Русия при управлението на Путин. С внезапната замяна на Шидло с Моравецки Качински се бил показал като „непредвидим тиранин\", казва Александър Смолар. Този стил поражда страх в средите на ПиС и засилва партийната дисциплина. Това обяснява защо политическото ръководство на партията с толкова голямо единодушие одобри смяната на Шидло, обяснява Смолар.     Политическите наблюдатели обръщат внимание и на това, че смяната на премиера е дошла тъкмо в момента, когато в парламента се обсъждаше оспорваната съдебна реформа. „Качински умело отклони вниманието от това, защото всички журналисти се втурнаха да говорят за Моравецки. Това беше блестяща маневра за отвличане на вниманието, казва Паздерски.   Независимо от всички вътрешно-партийни недостатъци на демокрацията, за които част от заслугата е и на опозицията, Александър Смолар все пак смята, че има поводи и за оптимизъм.   Космополитът Моравецки, който свободно говори английски и немски, би могъл да се окаже човек, който да примири Варшава с Брюксел. Така смяната на Шидло може да доведе до прекратяване на дясно-националната революция в Полша и до настъпването на ера на малко по-голям прагматизъм, допускащ дори известни компромиси спрямо ЕС .   Не бива да се забравя обаче, че Моравецки ще остане на поста си само дотогава, докато е полезен за Качински. Защото всички привърженици на Качински отдавна са разбрали едно: „Партийният лидер има право да върши каквото си пожелае – дори и явни глупости\", обобщава Смолар.", "date": "2017.12.21", "title": "Като по времето на Съветската империя"}
{"url": "http://www.classa.bg/%D1%81%D0%B2%D1%8F%D1%82/item/376541-%D1%82%D0%B8%D0%B5%D1%80%D0%B8-%D0%BC%D0%B5%D0%B9%D1%81%D1%8A%D0%BD-%D0%B4%D0%B6%D0%B0%D1%80%D0%B5%D0%B4-%D0%BA%D1%8A%D1%88%D0%BD%D1%8A%D1%80-%D0%BF%D1%80%D0%B5%D0%BA%D1%80%D0%BE%D1%8F%D0%B2%D0%B0-%D0%B1%D0%BB%D0%B8%D0%B7%D0%BA%D0%B8%D1%8F-%D0%B8%D0%B7%D1%82%D0%BE%D0%BA", "text": "В администрацията на Тръмп се отнасят различно към Джаред Къшнър , но президентът му има пълно доверие. Къшнър е получил поръчка да разреши проблема в Близкия изток според “принципа на реалността”, въпреки позициите на страните. След осезаемия успех в Саудитска Арабия той отново атакува и има намерението да урегулира арабско-израелските отношения.     Джаред Къшнър е малко известна личност и никой не знае какво представлява той. Знае се само, че той има интерес към правосъдието и искал да стане прокурор. Но след като арестували и осъдили баща му за мошеничество, загубил доверието си в справедливостта на съда. След като разбира, че баща му е попаднал в юридически капан, Къшнър престава да изучава правото и се опитва да възроди семейната строителна компания и успява. По това време успява да спечели уважение и да се дистанцира от обвиненията срещу баща си.     Тъстът на Къшнър Доналд Тръмп му вярва до такава степен, че му възложи организирането на предизборната му кампания. След като Тръмп влезе в Белия дом, осигури на зетя си да участва във всички особено секретни съвещания, макар че няма допуск до тях и до ден-днешен няма такъв.     Тръмп желае да остане в историята и да разреши проблема, за който говореха неговите предшественици, но нищо не направиха. Тръмп възложи на Къшнър да се заеме с арабско-израелския конфликт и да успокои Близкия изток. Това е рисковано дело, още повече че младият Къшнър , който е на 36 години, преди това беше на страната на Израел, поддържаше финансирането на ЦАХАЛ и еврейските селища на палестинските земи.   Да назначиш на тази длъжност лице, на което вярваш, но което няма опит в дипломатическата работа, е най-малкото рискова крачка на Тръмп. Къшнър получи рядка привилегия – единствено неговите преговори с чуждестранни политици не подлежат на стенографиране, за разлика от други високопоставени чиновници. По този начин никой не може да го упрекне в грешка или да го критикува за това как решава конкретни въпроси.   Къшнър се ръководи от същите принципи, каквито ползва и тъстът му.   1. Признава реалната ситуация, ако е необходимо;  2. Отчита всичките предимства, които могат да бъдат извлечени от по-рано сключени договори;  3. Спазва, ако е нужно, международното право.   Единственото, което различава Къшнър от тъста му, е неговата неразговорчивост, която контрастира на провокационните и противоречиви изявления, които използва президентът в полемика със своите недоброжелатели.   През последните десет месеца Джаред Къшнър зачести с визити в Близкия изток, особено що се отнася до Саудитска Арабия и Израел.   По времето на предизборната си кампания Тръмп характеризира страната по следния начин:   Натрупала е нефтени долари, които са основно американски, платени за нефта, който саудитците не произвеждат.   Главната роля на кралството е борбата против арабския национализъм и манипулиране на ислямския тероризъм под контрола на Ми6 и ЦРУ.   В страната една след друга се случват кризи.   Основният двустранен договор е “пактът на Куинси”, подписан от Франклин Рузвелт през 1945 г. и продължен от 2005 до 2065 г. от Джордж Буш – младши. Според него кралят на Арабия е съгласен да предостави контрола над своя нефт на САЩ, а те се задължават да защитават краля и Саудитска Арабия.   Кралят на Арабия се задължава да не пречи на създаването на държава за евреите в бившата Османска империя, а САЩ ще стимулират засилване на неговото влияние в района.   На 27 май 2017 г. в Рияд се състоя среща с участието на Тръмп и държавните глави на мюсюлманския свят. Срещата беше подготвена от Къшнър . Веднага след нея С. Арабия скъса връзките си с Братя мюсюлмани и прекрати финансирането на всичките джихадистки формирования. Кралството използва своето влияние да натрапи концепцията си на други мюсюлмански страни, които присъстваха на срещата.   Катар се отказа от новата политика на САЩ. Той не се съгласи 137 милиарда долара да бъдат похарчени за войната срещу Сирия и продължи да поддържа редица джихадистки формирования. Тогава С. Арабия и ОАЕ решиха да обявят блокада на Катар. Тръмп и Къшнър бяха на страната на Арабия.   Къшнър се задължи да помогне на крал Салман да осигури предаването на трона по негово усмотрение.   В края на октомври Къшнър посети С. Арабия за три дни. Той се срещна със сина на краля принц Мохамед бин Салман и заедно разработиха списък с членове на кралското семейство, подлежащи на неутрализиране. Къшнър помогна на принца да ги арестува с помощта на частни наемници от компанията Академи – бившата Блекуотър. Този преврат беше маскиран под формата на “борба с корупцията”. Някои от арестуваните роднини бяха изтезавани и се съгласиха да предадат състоянията си на сюзерена, който според СМИ събрал над 800 милиарда долара.   В целия свят не се намери един глас, който да поддържа обеднелите милиардери.   Според указанията на президента Тръмп Джаред Къшнър ще се постарае част от конфискуваните средства да бъдат предадени на САЩ.   Суровата реалност се заключава в следното:   Около 70 години Израел не престава да присъединява земите на съседите си. Той завзе сирийските Голански възвишения ливанските ферми Шабаа, голяма част от палестинските земи, включително почти целия Източен Йерусалим.   Почти всичките ръководители в палестинската съпротива бяха неутрализирани от Израел. Едни бяха убити, останалите от Фатх бяха подкупени, а някои преминаха в Хамас и открито сътрудничеха на МОСАД. Сега за правата си се борят само няколко малки групировки, като Ислямски джихад.   Палестинците и други арабски и мюсюлмански народи поддържат борбата за спазване правата на палестинския народ, но тъй като им липсва достойно политическо ръководство, освен десетхилядни шествия в “Деня на Йерусалим”, друго не могат да постигнат.   Към основните двустранни отношения се отнасят:   Реализирането на проекта, набелязан от британската Декларация на Балфур и 14 пункта на американския президент Уилсън по създаването на Държавата Израел.   Писмото на президента Джордж Буш младши до премиера Ариел Шарон, в което се отхвърля правото на палестинските бежанци за завръщане, а териториите, присъединени след 1949 г., се признават за част от Израел.   Само президентът Тръмп и редица негови съветници са осведомени за написаните от Къшнър сценарии.   Палестинските организации са разпокъсани и не могат да се договорят помежду си. Фатх счита Израел за втората Родезия, т.е. за колония, провъзгласила се за независима държава. Хамас смята, че мюсюлмански земи не могат да се управляват от немюсюлмани.   Главните събития започнаха след заявлението за преминаването на американското посолство от Тел Авив в Йерусалим. Не е изключено Белият дом да поиграе на мускули. В плана за разделянето на Палестина първоначално се предвижда столица на еврейската държава да бъде Западен Йерусалим. Но Съветът за сигурност осъди Израел, когато той едностранно обяви Западен Йерусалим за своя столица.   Противниците на Тръмп се опитват да го принудят да смени Къшнър с друг съветник. До момента той успя да сложи край на саудитската поддръжка на терористичните формирования и да разреши въпроса за наследството на трона, като по този начин всъщност неутрализира кралското семейство. Някои от възрастните му членове бяха окачвани за краката, с главата надолу, и ги изтезаваха, докато се отказваха от банковите си сметки.   Днес е несправедливо да не се премести американското посолство в Западен Йерусалим, а да се откаже на Палестина да разположи правителството си в Източен Йерусалим. За това не е виновен Къшнър , а световната общност и в частност на арабските проционистки правителства, с мълчаливото съгласие на които Израел в продължение на 70 години освобождаваше този град от палестинци.      ", "date": "2017.12.21", "title": "Тиери Мейсън: Джаред Къшнър прекроява Близкия изток"}
{"url": "http://www.classa.bg/%D1%81%D0%B2%D1%8F%D1%82/item/376542-%D0%B5%D1%81-%D0%B7%D0%B0%D0%B4%D0%B5%D0%B9%D1%81%D1%82%D0%B2%D0%B0-%D0%B1%D0%B5%D0%B7%D0%BF%D1%80%D0%B5%D1%86%D0%B5%D0%B4%D0%B5%D0%BD%D1%82%D0%BD%D0%B0-%D0%BF%D1%80%D0%BE%D1%86%D0%B5%D0%B4%D1%83%D1%80%D0%B0-%D1%81%D1%80%D0%B5%D1%89%D1%83-%D0%BF%D0%BE%D0%BB%D1%88%D0%B0", "text": "        Новината съобщи в сряда, 20 декември, заместник-председателят на Европейската комисия Франс Тимерманс, а като провинение на Полша се изтъква нарушаването на демократичните ценности с предложената от правителството във Варшава съдебна реформа. Член 7 е наричан „ядрената опция”, тъй като е най-суровата клауза по своите политически последици, а от основаването на ЕС не е бил използван никога. „С болка на сърцето задействахме член 7, алинея 1. Фактите не ни оставят избор. Нямаме друга опция”, заяви чрез социалните мрежи Тимерманс.      Блокът е загрижен от „сериозното нарушаване на върховенството на закона” в страната, като твърди, че реформата ще доведе до „отсъствие на независимост на съдебната власт”.       В отговор полският министър на правосъдието Збигнев Зиобро обяви пред държавната информационна агенция PAP, че е озадачен от „политически мотивираното решение”, като подчерта, че Полша съблюдава европейските правила.     Полша не подкрепя засилването на европейската интеграция и появата на самостоятелен международен играч в лицето на Европа, което представлява стратегическа задача за Берлин. В съюза си с Варшава Лондон и Вашингтон са заинтересовани от използването на прибалтийската страна като буфер между Русия и Германия, а освен това виждат в лицето на Полша партньор, чрез който могат да прокарват интересите си вътре в Европейския съюз.", "date": "2017.12.21", "title": "ЕС задейства безпрецедентна процедура срещу Полша"}
{"url": "http://www.classa.bg/%D1%81%D0%B2%D1%8F%D1%82/item/376543-%D0%BF%D1%83%D1%82%D0%B8%D0%BD-%D1%80%D1%83%D1%81%D0%B8%D1%8F-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%81%D1%82%D0%B0%D0%BD%D0%B5-%D0%BB%D0%B8%D0%B4%D0%B5%D1%80-%D0%B2-%D0%B7%D0%BD%D0%B0%D0%BD%D0%B8%D1%8F%D1%82%D0%B0,-%D0%B8%D0%BD%D1%82%D0%B5%D0%BB%D0%B5%D0%BA%D1%82%D0%B0,-%D1%81%D0%BE%D1%86%D0%B8%D0%B0%D0%BB%D0%BD%D0%BE%D1%82%D0%BE-%D0%B8-%D0%BA%D1%83%D0%BB%D1%82%D1%83%D1%80%D0%BD%D0%BE%D1%82%D0%BE-%D1%80%D0%B0%D0%B7%D0%B2%D0%B8%D1%82%D0%B8%D0%B5", "text": "Владимир Путин ще бъде издигнат за кандидат-президент във вторник, 26 декември, на сбирка на инициативна група в Москва, информира “РБК”. Вестникът се позовава на Александър Шохин, оглавяващ Руския съюз на индустриалците и предприемачите.   Решението бе взето вчера от оргкомитета за създаване на инициативната група. На срещата присъстваха 30 души, “които имат моралното право да започнат процеса (за издигане на кандидатурата), защото са се засичали с Владимир Владимирович и в лично качество”, разказва Шохин.     Сред инициаторите изданието посочва депутати от Държавната дума, певеца Николай Расторгуев, известен като вокалист на рокгрупата “Любе” и шахматиста Сергей Карякин. Предвижда се те да се включат в инициативната група, която ще наброява близо 600 души. Предстоящата сбирка на групата ще бъде подкрепена според Шохин от властовата партия “Единна Русия”, пропутинското обществено движение “Общоруски народен фронт” (ОНФ), патриотичното движение “Доброволци на Победата”, Обществената палата на Русия и други организации.   Датата 26 декември е избрана специално след конгреса на “Единна Русия” от 22 до 24 т. м., когато партията се очаква да определи ролята си в издигането на Путин за кандидат в президентските избори през март. Според източник, близък до оргкомитета, самият държавен глава най-вероятно няма да присъства на сбирката на инициативната група.   Путин тръгва на избори като независим и за да го регистрира ЦИК, трябва да бъде предложен от инициативна група, включваща над 500 души. Също и да събере 300 хил. подписа в своя подкрепа, напомня всекидневникът.   Вчера Путин държа първата си предизборна реч пред форум на ОНФ, отбелязва “Ведомости”, цитиран от Би Би Си. По-голямата част от словото визираше бъдещето – Русия трябва да стане лидер в знанията, интелекта, социалното и културното развитие, маркира той задачите си “за години напред”. Сред основните задачи спомена също борбата с бедността и неравенството в страната.   Той изброи кому дължи Русия тези постижения – на своите работници и инженери, селски труженици, учени, предприемачи, убители и военни.", "date": "2017.12.21", "title": "Путин: Русия трябва да стане лидер в знанията, интелекта, социалното и културното развитие"}
{"url": "http://www.classa.bg/%D1%81%D0%B2%D1%8F%D1%82/item/376538-%D0%BA%D0%B0%D0%BA%D0%B2%D0%BE-%D1%86%D0%B5%D0%BB%D0%B8-%D0%BC%D0%BE%D1%81%D0%BA%D0%B2%D0%B0", "text": "          Русия обяви тези дни, че изтегля военните си наблюдатели от съвместния руско-украински център, който следи за спазването на примирието в Източна Украйна. Москва твърди, че украинските власти пречат на работата на наблюдателите, като не им разрешават свободно да контактуват с местното население. Украинските власти пък обвиняват руската страна, че иска да ги принуди да преговарят пряко със сепаратистите   Това не е добра новина за региона на военните действия в Източна Украйна. След изтеглянето на руските офицери от украинско-руския Координационен център за надзор над примирието нараства опасността от тежки сблъсъци по и без друго неспокойния фронт.     От една страна отпада един от каналите за комуникация между украинските и руските въоръжени сили, от друга – за наблюдателите на Организацията за сигурност и сътрудничество в Европа (ОССЕ) ще стане още по-трудно да си вършат работата. Към това се добавя и фактът, че в регионите на бойните действия вече ще е по-трудно да се поддържат онези инфраструктурни съоръжения, чието функциониране е жизненоважно и за двете страни. Това може значително да увеличи страданията на цивилното население.   Официалните обяснения на Москва за изтеглянето на нейните офицери не звучи твърде логично. Трудно е обаче да се разбере кои са били истинските съображения, довели до тази стъпка. Тази неяснота допълнително увеличава безпокойството в региона. В Русия скоро предстоят президентски избори. Досега оставахме с впечатлението, че Путин желае да има спокойствие заради тях. А дали пък не залага на патриотична мобилизация на силите чрез разпалване на конфликти?", "date": "2017.12.21", "title": "Какво цели Москва"}
{"url": "http://www.classa.bg/%D1%81%D0%B2%D1%8F%D1%82/item/376539-%D0%B5%D0%B4%D0%B8%D0%BD-%D1%80%D1%83%D0%BC%D1%8A%D0%BD%D0%B5%D1%86-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B0%D0%B2%D0%B0-%D0%B7%D0%B0-%D0%BA%D0%BB%D0%B0%D0%BD%D0%B8%D1%86%D0%B8%D1%82%D0%B5-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F", "text": "          \"Работата е тежка и трудно намираме хора, които са съгласни да работят при такива условия\", признава Андре Филщете, говорител на \"Tönnies Lebensmittel GmbH\", една от най-големите кланици в Германия. С тези думи той се опитва да обясни защо месопреработвателната индустрия, включително неговата фирма, е принудена да разчита на подизпълнители, които набират работници главно от Източна Европа. Като румънеца Ливиу Радион, който от години работи в кланица близо до град Бохум.     Преди 11 години той напуснал малкия румънски град Тулсеа и подобно на стотици други румънци заминал да търси по-добър живот в Германия. Румъния се присъедини към ЕС през януари 2007, а през 2014 европейският трудов пазар вече беше отворен и за нейните граждани. Днес румънците, работещи в Германия, би следвало да имат същите права като гражданите на другите страни от ЕС.   Ливиу Радион и румънските му познати, работещи в германски кланици, са подписали договори за работа с румънски компании, според които е трябвало да получават добри заплати, да имат здравни осигуровки, платени отпуски и приличен подслон. Реалността обаче се оказала съвсем различна. И въпреки това и до днес те не са се оплаквали пред работодателя, че работят по 10-12 часа на ден, шест дни в седмицата, в студени помещения при температура под 5 градуса.    Нито пък са протестирали срещу рекордно високия месечен наем от над 2000 евро, който е трябвало да плащат за осигурената им от фирмата мизерна квартира. Ливиу Радион разказва, че нерядко били принудени да живеят по девет и повече хора в двустайни апартаменти. Всички тези румънци не са протестирали и затова, че е трябвало да плащат между 50 и 100 евро месечно за работно облекло. А и не са могли да протестират, защото просто не им е бил даден шансът да учат немски език.   Всичко това, разбира се, е много удобно за работодателите. Защото техните работници не са могли да се оплакват по време на проверките, провеждани от германските власти. Тези хора не са ползвали медицински услуги, поради което не са и могли да узнаят, че здравната им застраховка изобщо не покрива нуждите им. Не са могли да ползват и бонуси при безработица, защото подизпълнителите непрекъснато са прекратявали и променяли договорите им. Поради това работниците не са били регистрирани като плащащи редовни вноски в германската социално-осигурителна система.   Една вечер Ливиу Радион припаднал недалеч от работното си място. По-късно, в болницата, му казали, че е съкратен. Той бил нает от един от многото подизпълнители, осигуряващи работници за кланицата в Бохум. Радион в крайна сметка преборил болестта. Днес румънецът се бори срещу жестоката експлоатация в месопреработвателната индустрия в Германия.   Според германските синдикати, в този бранш са заети около 20 000 румънци. И потресаващата история на Ливиу Радион съвсем не е единствената. Именно по тази причина Съюзът на синдикатите в Германия е стартирал проект за работници от други страни от ЕС, заети в месопреработвателната промишленост. Шаболч Сепси е координатор на проекта, той говори румънски и е консултант на румънците, работещи в Дортмунд. В Дортмунд, в Кил, Олденбург и Берлин има консултанти, които освен румънски говорят и български, унгарски и полски.   \"Не разполагаме със стастистики за броя на румънците, работещи в кланици в Германия, защото близо 90 на сто от тези работници, включително тези от Полша, Унгария и България, нямат преки трудови договори, те биват набирани от подизпълнители\", казва Сепси в разговор за ДВ. Той допълва, че много от подизпълнителите имат смесен профил и са регистрирани не непременно като месопреработвателни фирми, а примерно като фирми за почистване или превози.   Сепси посочва, че Съюзът на германските синдикати разполага с данни за най-малко 10 кланици, във всяка една от които работят между 500 и 1500 румънци. Той споменава и за други кланици, в които работят до над 100 работници от Румъния.     Ливиу Радион и сънародниците му, които все още работят в кланици, са изненадани, че наскоро политиците в Берлин са обсъждали техните проблеми. Според новата европейска директива, приета през август, самите кланици са отговорни за своите работници, дори когато технически те са подписали договор с подизпълнители. Немалко източноевропейци обаче, работещи в кланици и пожелали имената им да не бъдат посочвани, споделиха пред ДВ, че не забелязват абсолютно никакъв напредък в трудовите условия. Четири месеца след приемането на директивата е почти невъзможно да се намери германска кланица, в която източноевропейците да получават подобаващо заплащане, а още по-малко такава, с която да са подписали пряк договор.   Затова Ливиу Радион е решил да разкаже историята си. Той се надява, че лошият му опит може да послужи за предупреждение и да помогне на други източноевропейски работници да разберат, че и те имат права. Радион иска неговите колеги от Източна Европа да знаят също така, че винаги могат да се обръщат за помощ и съвет към консултантите от синдикатите, които говорят родния им език.", "date": "2017.12.21", "title": "Един румънец предупреждава за кланиците в Германия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/376537-%D0%B1%D1%8A%D0%BB%D0%B3%D0%B0%D1%80%D0%B8%D0%BD%D1%8A%D1%82-%D0%B8-%D0%B4%D0%B5%D0%BC%D0%BE%D0%BA%D1%80%D0%B0%D1%86%D0%B8%D1%8F%D1%82%D0%B0-%D1%82%D1%80%D1%83%D0%B4%D0%BD%D0%B0-%D1%80%D0%B0%D0%B1%D0%BE%D1%82%D0%B0", "text": "          Над България се стеле мрак. Опитаха да присвоят военни заводи, изгониха шефа на опозицията от парламента, удрят непокорни издатели, подготвят ретроактивно законодателство, за да насъскат населението срещу богатите, настъпват в Пирин, овладяват медии, брутализират нравите на иначе кротката ни страна. А оптимизмът расте, защото подизпълнителската ни икономика, теглена от ЕС, тръгна нагоре. Голяма работа, че протекъл един НДК току след ремонта...   Чудя се напоследък дали пък демокрацията не е започнала да ни тежи? Да, избираме и имаме право да бъдем избирани. Но тази работа взе да се превръща в тегоба - все трябва да ни агитират, царят искаше томбола да ни организира, десните пък опитват да масовизират вота, воювайки за правото ни да гласуваме по пижама от телефона си. Едни си продават гласа, други наказват политиците с „няма да ИМ гласувам\". Просто не вярват, че гласуването нещо променя. Ето на, гласуваха за антисистемни крайно десни - и какво? Седнаха и те на едни кресла, а партийните пропорции не помръдват. Много от българите очевидно искат да гласуват като в Биг брадър: не да подкрепят политика, на когото вярват, а да елиминират онзи, който ги е раздразнил.   Правото да бъдеш избиран също е в криза. Все по-малко смислени хора се решават да се кандидатират за различни позиции. Конкурсът е преодопределен, за какво ми е да се бутам между шамарите, да си навличам омраза и завист? Състезание с един кандидат, посочен от силните на деня, не противоречи на закона, но няма много общо с демокрацията. Не винаги има задкулисие - но непременно има апатия.   За да се ориентират, гражданите трябва да притежават един минимум компетентност. Но как се придобива тя? Мнозина мислят, че информирането на населението е задача на държавата: във времето на комунизма казваха „пише го във вестника\", сега го пише в „интернет\". И понеже в интернет пише различни неща, хората се объркват и отчуждават. Една какофония заменя предишната. След разнобоя по „Белене\", сега пак „всички гледни точки\" по приватизацията - криминална или спасителна, вина на БСП или на Костов, тя ли ни потопи или финансовите кризи... Абе няма ли да се разберат най-после и да вземат да ни съобщят - вайка се изтощената публиката.     Демокрацията е отворила възможност да чуваме различни гласове и сами да изработваме позициите си. Но това изисква усилие: гражданинът следва да се ориентира кое издание е компетентно и кое размесва политическата тематика с развлекателни небивалици, следва да сравнява днешните думи на политика с вчерашните му, да помни някакъв минимум факти. Толкова лесно е това в ерата на интернет, където информацията е достъпна мигновено. Но, както казахме, изисква усилие.   Демокрацията не е нещо, което просто консумираме: ние я правим, защото в този тип уредба отговорност за обществото носи всеки от нас. В демократичните страни хората се чувстват длъжни да разобличават лъжата, да протестират, ако щете - да съберат боклука, хвърлен на тротоара. По-лесно е да прехвърлиш отговорността върху „ония там горе\" и да псуваш на воля телевизора. Но трябва да си наясно, че „ония там горе\" тъкмо това и чакат. Да припомня и скорошната статистика, според която България е на опашката по участие в доброволчески акции и благотворителност. Ами бедни сме, къде време да работим без пари... Да, демокрацията идва на едно определено ниво на общественото развитие.   Според нашенския политически минимализъм, демокрация означава диктат на болшинството над малцинството. С други думи - болшевизъм, какъвто по-старите го помним. На олтара на болшинството тогава се жертваха инакомислещи, бивши хора, битово разложени и паразити; в съвременния вариант тази роля играят малцинства, отродители, бежанци, бизнесмени.    Така е било и в дълбоката древност - племето размахва копията и който не иска да скочи на седлото, ордата го стъпква. Модерната демокрация, разбира се, е нещо по-сложно: тя осигурява защита на малцинства, та дори на отделния индивид. Само че тази работа е бавна, досадна, а ние имаме все по-малко търпение „в забързаното ни всекидневие\" (по израза на незнайната журналистка).       Но може би най-дълбокото недоразумение е свързано с очакванията, които повечето ни съграждани имат към властта. Обичаният господар дава пенсии, строи крепости, спасява болни деца с правителствен самолет, разпределя еврофондове. Ако по изборите раздава кебапчета, а после не дава нищо, чувстваме се излъгани.    Но ако даде - всичко е точно. Във времето на комунизма ни учеха, че Западът практикувал формална демокрация - тоест, залагали на равните права, законите, изборите, докато народните демокрации от съветски тип били по-висши, защото работели по същество: давали хляб, работа, жилища. Това схващане продължава да битува в главите на повечето от съгражданите ни. Разбира се, че трябва да изискваме от властта да ни дава някакви неща, но е идиотизъм да забравяме, че преди това тя ги е взела отнякъде. И че гражданите трябва да можем да я контролираме.   Добре де, защо тогава продължаваме да се мъчим с тази проклета демокрация? За да ни признаят отвън? Какво ли ще стане, ако китайци, руснаци, новите алтернативно десни от Америка и Европа започнат да ни одобряват и без театрото? Дали няма да сменим поомръзналите демократични декори?", "date": "2017.12.21", "title": "Българинът и демокрацията - трудна работа"}
