{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/379303-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%B3%D0%BE%D1%80%D0%B0%D0%BD%D0%BE%D0%B2-%D0%BA%D0%BE%D0%BD%D1%82%D1%80%D0%B0-%D0%BD%D0%B0-%D0%BF%D1%80%D0%B5%D0%BC%D0%B8%D0%B5%D1%80%D0%B0-%D0%BF%D1%80%D0%BE%D1%82%D0%B8%D0%B2-%D0%B5-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-%D0%B4%D0%B0-%D0%B2%D0%BB%D0%B8%D0%B7%D0%B0-%D0%B2-%D1%81%D0%B4%D0%B5%D0%BB%D0%BA%D0%B0%D1%82%D0%B0-%D1%81-%D1%87%D0%B5%D0%B7", "text": "„Истерията, която се налага от опозицията ме кара да мисля, че една партия от опозицията, разполага с информация, която не е известна на правителството“, каза още Горанов.   Финансовият министър Владислав Гораноов зае коренно различна позиция от тази премиера Борисов и се обяви против влизането на държавата в сделката с ЧЕЗ. Той обоснова това желание на премиера с цел успокояване на българските граждани и битови потребители от създалия се вече скандал. Горанов нарави уточнението, че ще се подчини на общата воля. \"Подобна сделка не е нужна. Утре някой може да поиска да изкупуваме и дялове от банки\", аргументира се той.     Не всички могат да стоят пред медиите така, както вие, която ви е работата и аз, който съм ежедневно в медиите. Не може да обвиняваме някого, че допуска лапсуси.   Това заяви финансовият министър Владислав Горанов на въпрос от Жени Марчева по повод затруднението на Гинка Върбакова с думата „офшорка“ в ефира на bTV.   “На мен не ми е известно да има някой зад нея. Това са твърденията на опозицията. Нека да видим има ли някакви ясни доказателства, че по някаква причина правителството може да стои зад една такава сделка. Ние водим арбитражен спор с чешката ЧЕЗ и би било много трудно да водим едни задкулисни сделки“, посочи Горанов.   Той уточни, че за правителството е важно да има електроенергия до българските граждани.   „Истерията, която се налага от опозицията ме кара да мисля, че една партия от опозицията, разполага с информация, която не е известна на правителството“, каза още Горанов.   По отношение на влизането на държавата в сделката, Горанов посочи, че това е волята на премиера.   „Последният разговор беше такъв Държавата има капацитет да влезе в сделката. Една мярка, без която според мен може да се мине. Имаме достатъчно инструменти за контрол. Част от политиците не знаят какво правят КФН, КЕВР и други институции“, посочи Горанов и допълни, че ще се подчи на общото решение.   „Водих разговори с г-жа Върбакова, но аз смятам, че не е нужно. Дебатът се проведе по начин, по който се изискваше от правителството да покаже, с цялата решителност, че са важни българските потребители“, заяви Горанов. По думите му някой друг е недоволен от това, че именно този купувач е спечелил сделката.   „Високият тон говори, че има някой разсърден и некласиран от чехите. Остава грешно впечатление, че Върбакова представлява по някакъв начин държавата. Тя трябва да попита чешката страна дали може да промени договора, в който пише, че тя 5 години не може да променя собствеността и дали България може да бъде част от тази сделка“, посочи Горанов.   „Ако се стигне до положително решение на чешката компания ние може директно да влезем купувайки компанията Инерком или част от нея, или да проведем други преговори“, заяви Горанов.   И допълни, че това, което искаме, е най-малко контролен дял Горанов коментира и състоянието на д-р Камен Плочев. „До колкото знам е изписан от ВМА. Аз не съм чувал д-р Плочев от деня, в който беше в моя кабинет. Не съм го заплашвал“, посочи още финансовият министър.  ", "date": "2018.03.04", "title": "Министър Горанов контра на премиера - против е държавата да влиза в сделката с ЧЕЗ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/379298-4-%D0%BC%D0%B0%D1%80%D1%82,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "870 г. - На Осмия вселенски събор в Константинопол е призната автокефалност на Българската православна църква.   1152 г. - Фридрих I Барбароса е избран за германски крал.   1238 г. - Войските на Владимирско-Суздалското княжество, водени от Юрий II, претърпяват пълно поражение от армията на Монголската империя в битката при река Сит.   1275 г. - Китайски астрономи наблюдават пълно слънчево затъмнение.     1386 г. - Владислав II е коронован за крал на Полша.     1519 г. - Ернан Кортес пристига в Мексико с намерение да търси цивилизацията на ацтеките и техните богатства.   1665 г. - Кралят на Англия Чарлз II обявява война на Нидерландия.   1770 г. - При най-големия пожар в Пловдив са изпепелени над 500 къщи и много обществени сгради.   1789 г. - В Ню Йорк е открит първият Конгрес на САЩ, който приема конституцията на страната.   1791 г. - Върмънт става 14-я щат на САЩ.   1837 г. - Чикаго е обявен за главен град на Илинойс.   1848 г. - Във Франция по време на Февруарската революция е въведено всеобщо избирателно право за мъжете, навършили 21 години.   1849 г. - Приета е конституцията на Австрия.   1854 г. - Кримската война: Англия и Франция обявяват война на Русия в подкрепа на Турция.   1857 г. - Англия признава независимостта на Афганистан.   1877 г. - Американският изобретател от немски произход Емил Берлинер създава микрофона.   1877 г. - В Русия излиза първият дипломиран випуск на жени-лекари.   1882 г. - В Лондон е пуснат първият електрически трамвай.   1887 г. - Германският автомобилен инженер и предприемач Готлиб Даймлер извършва тест на първия си автомобил.   1894 г. - При голям пожар в Шанхай (Китай) изгарят над 1 000 сгради.     1898 г. - Белгийският кораб Belgica, с капитан Адриан дьо Жерлаш е скован от антарктическите ледове и принудително прави първото презимуване на толкова южна ширина.   1901 г. - Съставено е двадесет и второто правителство на България, начело с Петко Каравелов.   1910 г. - Официално е основан град Албиън, окръг Уитман, щата Вашингтон, САЩ.   1917 г. - Николай II абдикира като цар на Русия.   1933 г. - Канцлерът на Австрия Енгелберт Долфус разпуска парламента и налага авторитарен режим на управление, известен като период на австрофашизъм.   1936 г. - Извършен е първият полет на най-големия в света дирижабъл Хинденбург, произведен в Германия.   1942 г. - Никола Вапцаров заловен заради участие в нелегалната комунистическа партия   1943 г. - Холокост: Започва депортиране на български евреи от Беломорието.   1944 г. - Втората световна война: В Япония е обявена всеобща мобилизация на студентите.   1945 г. - Принцесата на Великобритания Елизабет (по-късно кралица Елизабет II) започва служба в армията като шофьор.   1946 г. - Излиза първият албум на Франк Синатра.   1949 г. - Съветът за сигурност на ООН препоръчва на Израел да стане член на организацията.     1966 г. - Джон Ленън прави скандалното изявление, че Бийтълс са станали по-известни от Иисус, което му навлича неприязън сред американските християни и те изгарят публично записи на групата.   1974 г. - Открит е най-дългият мост(мостът Нитерой) в Бразилия (13 290 м), свързващ градовете Рио де Жанейро и Нитерой.   1975 г. - Кралица Елизабет II дава благородническа титла на актьора Чарли Чаплин.   1977 г. - В Свищов по време на най-унищожителното в Югоизточна Европа земетресение - Вранчанското (с магнитуд 7,4 по Скалата на Рихтер, над 1 600 жертви), са разрушени 2 сгради и загиват 121 души; властта в България запазва в тайна тази трагедия.   1980 г. - Робърт Мугабе става първия цветнокож премиер на Зимбабве.   2001 г. - B референдум гласоподавателите на Швейцария отхвърлят членство на страната в Европейския съюз.   2005 г. - В Ирак е убит българският рейнджър Гърди Гърдев.   2007 г. - В началото на денонощието се наблюдава първото от двете пълни лунни затъмнения за 2007, което е уникално с това, че е частично видимо от всеки континент по света.  ", "date": "2018.03.04", "title": "4 март, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/379299-%D0%B1%D0%BD%D1%82-%D1%83%D0%B4%D0%B0%D1%80%D0%B8-%D0%B4%D1%8A%D0%BD%D0%BE%D1%82%D0%BE-%D0%B7%D0%B0-%D0%B4%D0%B0-%D0%B4%D0%B5%D0%BC%D0%BE%D0%BD%D1%81%D1%82%D1%80%D0%B8%D1%80%D0%B0-%D1%80%D1%83%D1%81%D0%BE%D1%84%D0%BE%D0%B1%D0%B8%D1%8F%D1%82%D0%B0-%D1%81%D0%B8,-%D0%BD%D0%B0-3-%D0%BC%D0%B0%D1%80%D1%82-%D0%B2-%D0%BA%D0%B0%D0%BD%D0%B0%D0%BB-1-%D0%BA%D0%BE%D0%BC%D0%B5%D0%BD%D1%82%D0%B8%D1%80%D0%B0%D1%85%D0%B0-%D0%BD%D0%B5-%D1%81%D0%B0%D0%BD%D1%81%D1%82%D0%B5%D1%84%D0%B0%D0%BD%D1%81%D0%BA%D0%B8%D1%8F,-%D0%B0-%D0%B1%D1%80%D0%B5%D1%81%D1%82-%D0%BB%D0%B8%D1%82%D0%BE%D0%B2%D1%81%D0%BA%D0%B8%D1%8F-%D0%B4%D0%BE%D0%B3%D0%BE%D0%B2%D0%BE%D1%80", "text": "Обществената по статут БНТ, отдавна изродила се в проправителствен канал, на 3 март се опозори. Точно в часа, в който руският и българският патриарх служеха молебен в храм-паметника в град Шипка, водещите в БНТ избраха да коментират …Брест-Литовския мирен договор от 1918 година. За да кажат, че тогава Русия позорно капитулирала, че договорът бил срам за руското оръжие, че ако случайно болшевиките били победители в Първата световна война, България я чакала по-страшна национална катастрофа и Ньойският договор щял да ни се струва благодеяние. Бих желал да съм възпитан, но ми е трудно, а в случая – направо невъзможно. Двамата водещи и двама от гостите в студиото демонстрираха идиотизъм, граничещ с малоумие. Да избереш точно в този ден, точно в този час, точно тази тема…това е потресаваща мерзост, заслужаваща презрение. Д-р Каменаров, ти генерален директор ли си или беквокал на Кошлуков.", "date": "2018.03.04", "title": "БНТ удари дъното: За да демонстрира русофобията си, на 3 Март в Канал 1 коментираха не Санстефанския, а Брест-Литовския договор"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/379300-%D0%BD%D0%B0-%D0%BA%D0%BE%D0%B3%D0%BE-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B1%D0%BB%D0%B0%D0%B3%D0%BE%D0%B4%D0%B0%D1%80%D0%B8%D0%BC-%D0%B4%D0%BD%D0%B5%D1%81", "text": "На ЕС? На САЩ? На евроатлантическите ценности? На НАТО? На кого? Защо всички СМРАД-ове днес говорят за “празник”, някои даже мънкат за “освобождение”, но не смеят да кажат: – Освобождение ОТ КОГО? – Освобождение ОТ КАКВО? – КОЙ ни е освободил? Не било политкоректно ли? СМРАД…вашата единствена форма на съществуване е лъжата!                                                      ", "date": "2018.03.04", "title": "На кого трябва да благодарим днес?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/379301-%D0%BA%D0%B0%D0%BA%D1%8A%D0%B2-%D0%B5-%D1%82%D0%BE%D0%B7%D0%B8-%D0%BD%D0%B0%D1%80%D0%BE%D0%B4,-%D0%BA%D0%BE%D0%B9%D1%82%D0%BE-%D0%BF%D0%BE%D1%81%D1%80%D0%B5%D1%89%D0%B0-%D0%BD%D0%BE%D0%B2%D0%B8%D1%82%D0%B5-%D1%81%D0%B8-%E2%80%9C%D0%B7%D0%B0%D0%B2%D0%BE%D0%B5%D0%B2%D0%B0%D1%82%D0%B5%D0%BB%D0%B8%E2%80%9D-%D1%81-%D1%85%D0%BE%D1%80%D1%83%D0%B3%D0%B2%D0%B8", "text": "  – Трети март е рождената дата на модерна България, лелеяна мечта на тези, които са полагали глави, ум, усилия и дори богатство в нейно име. След като казваме Освобождение, много ясно е, че е имало една угнетяваща подчиненост, която към края на османското робство в България е била повече емоционално натоварена, отколкото стопански обременителна.      Има един спомен от Константин Величков, който в изгнание пише, че турците вече нищо не ни правеха, но ние не можехме да търпим да ни управляват. Така че наред с всичките други исторически, политически и икономически причини, по които най-старата държава поне в региона – България, сравнително най-късно да получи своята държавна независимост.       – Първо да кажа, че когато след Априлското въстание една българска депутация тръгва да търси помощ от Европа и когато се връща оттам, не друг, а католикът Драган Цанков казва: “Без война тази работа няма да стане”. Има нещо късметлийско, ако мога така да се изразя, в това, че светът научи за нашите страдания – нещо, което не се случваше при предишните наши националноосвободителни усилия и мъченичества. Но въпреки всичките състрадателни изяви, симпатии, подкрепа и прочее от Запада, ако не беше руската армия, най-много да ни бяха устроили едно трогателно погребение.     – Това е особена и различна война. Тя се води по верски, емоционални и хуманитарни причини. Русия тръгва в тази война, въпреки предупрежденията и съмненията да не се възроди англо-френско-турската коалиция от времето на Кримската война. Можем вече да твърдим, че има една царска грешка на Александър ІІ, който този път решава да тръгне с общественото мнение най-вече в Русия, но и в цяла Средна и Западна Европа. А що се отнася до тези имперски интереси, това е доста комично внушение. По това време Белгия и Холандия, да не говорим за Испания, която не е вече велика сила, също имат имперски интереси. Има нещо неразбираемо – защо някои смятат, че Русия трябва да тръгне да освобождава българите, да премахне турския флаг от българските земи, без да има интереси. Всички други може да имат интереси, Русия – не. Защо? Макар че за този случай конкретно има една фраза на историчката Барбара Йелавич – хърватка, но американка по гражданство, която пише, че руските подбуди за войната са продиктувани от, цитирам: “чист идеализъм”. Без да е точно така, все пак самата идея, че след тази война се поставя на балканската карта една нова държава, свидетелства, че политиката се оценява по резултати, които в случая са едно исторически добро дело. Една европейска идея е осъществена от една имперска сила.     – Ако искаше да прави Задунайска губерния, нямаше след временното руско управление да си тръгне и нямаше да остави библиотеки, банки и най-вече да създаде основите на българската армия, която по-късно се нарича Земска армия. Когато искаш да подчиняваш една страна, ти не й правиш армия. Американците не направиха в Куба армия и Куба беше кукла в продължение на години, само защото без нито един изстрел американците изгониха испанците от острова. Така че, когато създаваш една държава с такава изначална устойчива структура, едва ли разчиташ, че можеш да я командваш. И по-късният разрив в българо-руските политически отношения при регентството и при Стамболов свидетелства, че това е било възможно.     – Да – 1886-1887 г. Не можеше да се появи един Стамболов, независимо по какви причини и по чия инициатива, който да отстои и дори да скъса дипломатически отношения с Русия. Това са фантазии, които приличат на дете, на което си му дал торта, пък то е недоволно, че е трябвало да има и друга торта, най-вече по-голяма.     – Първо, Сан Стефано трябваше да покаже очертанията на българския етнос в източните Балкани. Това не можеше да остане като териториална реализация, по простата причина, че беше сключено само между двете страни. Но искам да попитам по това време коя балканска държава е реализирана в своите естествени етнически граници? Нито една. Даже областта Тесалия е присъединена към Гърция чак през 1881 г. – три години след освобождението на България. А самите очертания на Санстефанска България са три пъти по-големи отколкото, да речем, една Сърбия. Това е нереалистично, но то има съвсем друго предназначение – Русия с този договор показва къде преобладават, без да са единственото население, българите в тези спорни земи.     – Няма я, тогава поне да пишат българо-турска война. Има и друго нещо, което не е много комплиментарно – как това българско население, което уж е обект на руска агресия, как не се вдигна то на въоръжена борба срещу руските нашественици в боен съюз с турците? Както направихме по време на Първата световна война. И какъв е този народ, който посреща новите завоеватели с хоругви, с кръстове, със служби, с хляб и сол? Излиза, че това не е много благородно за характеристиката на самите българи? Никога не е имало такова въодушевено посрещане на руската армия, която не за пръв път пресича Дунава. Българите са виждали един окончателен финал на своите усилия и това е оставило дълбока и трайна следа в българското съзнание. Нито една война в ХІХ век не е отразявана толкова много в литература, в изкуство, във фолклор, в предания, ако щеш. Не мога да разбера как може да се анализира тази война така, все едно, че става въпрос за независимостта на Занзибар. Да, имало е грешки на руското командване. Но нима в Кримската война не загинаха хиляди англичани и французи поради некадърността на тези, които ги командваха! Нима френският император във войната с Германия не падна в плен? Има много такива грешки. Но ние не може да анализираме тази война все едно, че става дума за остров Тамбукту!     – У нас се бъркат благодарност и признателност с раболепие и покорство. Това, че си помогнал на една страна да осъществи своето национално освобождение, не означава вечно да се изпълняват безусловно всичките ти искания. Когато се появява Америка, Франция помага за изгонването на британците, но това не означава, че Франция през цялото това време трябва да очаква благодарности от страна на американците. Даже, когато започва френско-пруската война, има големи недоволства, че част от американския елит подкрепя Прусия.    Благодарност може да изрази напълно независим човек, а не подмазвачът. Имам чувството, че нас ни е срам, че руснаците са помогнали в решителна степен за нашето освобождение и са оставили хиляди кости по балканските хребети. Има Докторски паметник в докторската градина. Това какво означава? Какво означава и това, че опълченците фактически са асистирали и са умирали за това България да стане Задунайска губерния? Това са абсолютно профански, парвенюшки прояви и проекти, които в никакъв случай не правят чест на тези, които ги носят.", "date": "2018.03.04", "title": "Какъв е този народ, който посреща новите си “завоеватели” с хоругви?"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/379302-%D0%B4%D0%BE%D0%B1%D1%80%D1%83%D0%B4%D0%B6%D0%B0%D0%BD%D1%81%D0%BA%D0%B0-%D1%80%D0%B0%D0%BF%D1%81%D0%BE%D0%B4%D0%B8%D1%8F-%D1%85%D0%B0%D0%B9%D0%BA%D0%B0-%D0%B7%D0%B0-%D1%81%D0%BF%D0%BE%D0%BC%D0%B5%D0%BD%D0%B8", "text": "  \r\n   В автобиографичната си книга „Преди да се родя и след това” Ивайло Петров обичаше да се надсмива над миналото, над себе си, над нашенските традиции и особено над типично българските ни дивотии, особено политическите ни конвулсии и исторически салтоморталета. И макар героите му да населяваха една територия между Варна, Кардам, Силистра и Шумен, с център стария Добрич, тази негова “Йокнапатофа” (по Фокнър) или “Салатената купа” (в Салинас, Калифорния, на Стайнбек) отразяваше като капка вода  съдържанието на националната чаша.  Добруджа тогава не беше само една малка България, а нещо средно между балканските потури, виенските пардесюта, идващи по Дунава и румънските цигулки на Джордже Енеску със звуците на „Чучулигата”, която прочутият виолинист Офето свиреше до премала в най-престижния добрички ресторант „Централ”. \r\n   \r\n   Ивайлопетровите герои имаха доста от чертите на Йовковите: фини, благородни, емоционални, стъпили здраво на земята, която беше част от тях, заобиколени от красотата на духа и на безкрайните богати степи, сливащи се с морето между Балчик и Каварна. И колкото и свирепи характери да населяваха „Хайка за вълци”, в тогавашна Добруджа надделяваха образите на Албена и Моканина, на Вълкадин, говорещ с Бога, и Жеко Бонвивана, а не персонажи като днешните зърнени барони с частните самолети, с презрението си към „фукарите” и с тоталното отдаване  на прелъстяващата сила на еврофондовете. \r\n   \r\n  На душевната карта на тогавашна България Добруджа като че ли грееше с една по-мека, по-толерантна, по-човешка светлина. Безкрайният простор на хоризонта, сравнително приличният материален  стандарт на хората (спрямо този в Трън, да речем), обширните дворове и градини около къщите на хората предлагаха едно по-малко „свирепо настроение” (както казваше Радичков), в 50-те, 60-те и -70-те години на миналия век. Или поне така ни се струваше на нас, родените и израсли в този митичен край. \r\n   \r\n   Днес настроенията и душевните вибрации са еднакви навсякъде – от Видин до оголяващите хълмове на Странджа-Сакар и от Мелник до Дуранкулак. Най-после всички сме равни, макар някои да са по-равни от другите, както казваше английският писател и журналист Ерик Блеър, известен и като Джордж Оруел. \r\n   В онези години трима от големите ни литературни майстори често ходеха заедно на лов. Емилиян Станев, Йордан Радичков и Ивайло Петров умееха да стрелят не само по пъдпъдъците, но и право в сърцата на читателите си. Умееха да им казват важни неща по един особен начин, който никой друг не можеше да копира. А нашият Ивайло често си зареждаше двуцевката с ирония и присмех тъй присъщи на хората от неговия край. Нямаше политическа, нравствена или всекидневна дивотия, която да убегне от мерника му. Интересно, какво ли биха си говорили днес тримата, заредени  с граждански и литературен барут, ако бяха живи? Какво щяха да ни кажат за джендъра, за продажбата на ЧЕЗ или мъдрото управление на КТБ от банкери с имоти край Женевското езеро, но с манталитет на блатни алигатори? Никога няма да разберем… \r\n     \r\n   Моят род идва от Котел. Но някъде преди близо 200 години, пра-пра-пра-дядо ми по бащина линия имал повече стада овце, отколкото пасища в Балкана. Наложило се да подкарат стадата към необятните степи на Добруджа. Горе-долу по времето, когато и на малкото овчарче Захарий Стоянов се наложило да пасе стадата на богаташите от Котленско и да се учи да чете под едрите звезди на добруджанското небе. \r\n   Установили се близо до днешния Добрич. После, като позабогатели още, отишли на север, към Тулча, недалеч от делтата на Дунав. Тревата била хубава, овчата саздърма, свинските наденици и искрящото вино (Кастел), също били приятни детайли в скромния им живот. За 30-40 години се установяват в село Еникйой (днес Михай Когълничану, в Румъния). Да, същият Еникйой, където дяконът Васил Левский става учител за известно време, преди да тръгне да основава революционните си комитети, с надежда да отгледа нов тип българи, готови да умрат за България, а не да я крадат. \r\n  След Еникйой нашите отново се връщат в чифлиците си край Добрич и се установяват в село, което още османлиите, гостували в България за 5 века,  кръстили Чамурлий. Заради богатия чернозем, от който есента и пролетта селото потъвало в кал , песента от колелетата на Сали Яшар не се чувала въобще. Там дядо ми Иван си построил през 1912 година хубава, солидна къща, след като се върнал от Балканската война. Къщата още я има, а селото отдавна се казва Смолница. Там брат ми прави хубавото вино, което мирише на диви ягоди. \r\n   Дядо Иван, след като в продължение на две години ял в окопите само мухлясъл царевичен хляб, като се върнал от фронта в Смолница решително заявил, че завинаги е свършил с всякакъв вид пости и вегетариански манджи. Оттогава до смъртта му през 1949 никой не го е видял да седне на масата без месо. Нещо като героя на Джек Лондон от разказа „Жажда за живот.” \r\n   Странен коктейл от характери представляваше Смолница в 50-те и 60-те години на Двайсети век. Там живееха около 500-600 души, от които 20-30 процента бяха турци и цигани. Имаше мирно съвместно съществуване и мълчаливи актове за ненападение, ако се използват международните формулировки. Етническа толерантност, която се изразяваше в общи празници по Коледа, Великден, Рамазан Байрама, Банго Васил и т.н. И в Добрич махалите бяха смесени. Джендърът не представляваше никакъв проблем, нито третият пол, защото не знаехме какво означават. Нас, децата, ни биеха през час, за безкрайния поток от пакости, които правехме, докато Механотехникумът в Добрич не ни наложи казармена дисциплина. В началното училище учителите Марин и Мария Попови ни обработваха зад ушите с една дълга показалка, която плющеше като камшик по остриганите ни вратлета. Нямаше Истанбулска конвенция да ни защити, нито пък родителите ни се оплакваха от зачервените ни уши след показалката – даже обратно, смятаха, че малко ни пердашат в контекста на белите, които правехме. \r\n  Бог да ги прости Марин и Мария Попови, фантастични учители, бяха нещо средно между швейцареца Песталоци, руснака Макаренко и нашия Петър Берон – този с буквара, не зоолога-политик). А в техникума преподавателят ни по “Студена обработка на металите” (другарят) Цапрев, превантивно ни удряше по един шамар зад врата като ни срещнеше в коридора – за предстоящите щуротии, които се очакваше да направим. След шамара, който ни стопляше врата за един час, той промърморваше:”Гащник с гащник” – каквото и да означаваше това. Не знаехме смисъла на думата, но усещахме по шляпването зад врата, че не е комплимент. Никога не му се сърдехме, защото беше великолепен учител. добър педагог и справедлива десница – не подминаваше никого, освен момичетата. И на никого не му идваше наум да сътвори Добричка конвенция за защита на момчетата от училищно насилие. \r\n   Нашият курс в техникума „Ломоносов” в Добрич беше от 42 момчета и момичета. От тях 90 процента завършиха висше образование. Почти всички станаха инженери, само трима – юристи и един журналист, по-късно преквалифицирал се в дипломат. Напълно възможно е и останалите 10 процента да бяха станали инженери, ако ни шамаросваха повече. Десетилетия по-късно се наложи да помагам в кандидат-студентската подготовка на внучката на (другаря) Цапрев. Искаше да следва журналистика. Много фино и умно момиче. Приеха я в университета. После в Англия – пак отличничка, без даже леко да я плесна по вратлето за кураж, а не както правеше с нас дядо й.  Но аз вече бях минал курс по  Женевските конвенции за защита на цивилното население. \r\n \r\n \r\n   \r\n    ", "date": "2018.03.04", "title": "Добруджанска рапсодия: Хайка за спомени"}
{"url": "http://www.classa.bg/%D1%81%D0%B2%D1%8F%D1%82/item/379295-%D1%81%D0%BC%D0%B0%D1%80%D1%82%D1%84%D0%BE%D0%BD%D1%8A%D1%82-%D0%BF%D0%BE%D0%B1%D0%BE%D0%BB%D1%8F%D0%B2%D0%B0-%D1%82%D0%B8%D0%B9%D0%BD%D0%B5%D0%B9%D0%B4%D0%B6%D1%8A%D1%80%D0%B8%D1%82%D0%B5", "text": "            Изследването е поръчано от здравната каса DAK и университетската клиника в Хамбург. За целта са били интервюирани 1001 момчета и момичета на възраст от 12 до 17 години. Проучването е представително за цяла Германия.   \"Резултатите са много тревожни\", заяви шефът на касата Андреас Щорм при представянето им в Берлин. Те показват, че 2,6 процента от германските тийнейджъри живеят в зависимост от социалните медии. А последиците от това за младите хора са: недоспиване, бягство от реалността и стрес с родителите, казват социолозите.       Смята се, че младият човек е развил зависимост към социалните медии, когато постоянно мисли за приятелите си в мрежата, включително докато е на училище или на занятия в рамките на професионалното си обучение. В същото време той започва да проявява раздразнителност и безпокойство, ако например мобилният му телефон не е близо до него. А когато тийнейджърите вече не са в състояние да ограничават времето, прекарвано от тях в социалните мрежи, тогава те губят окончателно и контрола, посочват изследователите.   Всичко това води до промени в поведението им: децата и младежите губят интерес и могат да спрат да се занимават, например с хобито си; започват да лъжат относно времето, прекарвано от тях в социалните мрежи; рискуват да изгубят приятелите си; влошават успеха си в училище или шансовете си за бъдеща кариера в името на това да са винаги в мрежата.     В огромното си мнозинство (85%) децата и младежите прекарват средно по около 3 часа дневно в социалните мрежи - момичетата малко повече от момчетата, съответно по 182 и 151 минути, показва проучването. Абитуриентите пък чатят по-рядко от по-малките им връстници, които са средно по 207 минути дневно онлайн. Най-много млади хора използват WhаtsApp (66%), пред Instagram (14%), Snapchat (9%) и Facebook - едва 2 процента от подрастващите.   При не малко деца и младежи смартфонът води до пристрастяване и болестна зависимост   На тази основа често възниква напрежение между родителите и децата. Шест процента от анкетираните са посочили, че това се случва доста често, а при 16 процента също възникват конфликти с родителите, но по-рядко. Резултатите отчитат една ясна тенденция: колкото по-малки са децата, толкова по-често се стига до караници с родителите. Затова 14 процента от 12 до 13-годишните често се крият, когато са в социалните мрежи.     Всеки пети от анкетираните млади хора на възраст между 12 и 17 години е посочил, че не си доспива, защото прекарва повече време в интернет. А при 6 процента от тях това дори се случва често или много често. Тук се очертава обратната зависимост: по-големите деца по-често не си доспиват заради социалните мрежи.   Склонност към депресивно поведение изследователите са установили у 8 процента от анкетираните младежи. А всеки трети от тях дори проявява склонност към проблематично използване на социалните медии.   Родителите, учителите и другите възрастни могат да противодействат, търди Андреас Щорм от DAK. По думите му, най-важното е да се намери балансът между реалния и виртуалния свят, между времето онлайн и офлайн. Виртуалното в никой случай не бива да надделява над реалното.   В тази връзка експертите препоръчват да се правят паузи в ползването на социалните медии. И още нещо е много важно - родителите и преподавателите в училище да обръщат внимание на младите хора не само върху възможностите на съвременния дигитален свят, но и на рисковете, които той крие за тях.", "date": "2018.03.04", "title": "Смартфонът поболява тийнейджърите"}
{"url": "http://www.classa.bg/%D0%BD%D0%B0%D1%83%D0%BA%D0%B0/item/379294-%D0%BC%D0%B8%D1%81%D0%B8%D1%8F-%D1%81%D0%BB%D1%8A%D0%BD%D1%86%D0%B5", "text": "През лятото на 2018 г. американската космическа агенция NASA ще изстреля една от най-амбициозните космически мисии до момента – слънчевата сонда „Паркър\". Космическият кораб ще достигне скорости от порядъка на 720 000 км/час и многократно ще се приближи до нашата звезда, и то толкова близко, колкото нито един друг кораб преди него не е успявал. Всъщност научният екип зад мисията дори говори за „докосване\" на Слънцето. Истината обаче е, че сондата „Паркър\" ще изследва подробно част от атмосферата на звездата, т.нар. слънчева корона. През февруари 2019 г. Европейската космическа агенция ще изстреля друга мисия, наречена Solar Orbiter. Тази сонда няма да се приближи прекалено много до Слънцето, но ще бъде подложена на 500 пъти по-мощно излъчване в сравнение с кораб в околоземна орбита. И ако „Паркър\" ще прекара само известно време в огнения ад на Слънцето, целта на Solar Orbiter е да издържи и да събира данни в продължение на години. И двете мисии имат една и съща цел: да разкрият повече за начина, по който плазмата се изстрелва от атмосферата на Слънцето в Космоса. Този постоянен поток се нарича слънчев вятър и пренася както енергия, така и магнитното поле на Слънцето в пространството. Пълното разбиране на процесите зад слънчевия вятър може да помогне на учените да решат проблем, който не само ги озадачава от десетилетия, но може да се окаже изключително опасен за съвременното ни технологично общество. Скорошно изследване на Американската академия на науките показва, че при липса на достатъчно ранно предупреждение изригване на Слънцето би могло да нанесе щети за два трилиона долара само на територията на САЩ. Енергийните мощности може дотолкова да пострадат, че източното американско крайбрежие да остане без електрозахранване в продължение на цяла година. Европа е също толкова уязвима! И макар подобно мощно изригване да се случва веднъж на няколко века, множество по-малки слънчеви бури се случват по-често. Някои от тях преминават почти незабелязани, други обаче имат сериозни последствия. През март 1989 г. например малка слънчева буря уврежда сериозно трансформатор на мощност, част от енергозахранващата мрежа Hydro-Quebec в Северна Америка. На спешните екипи са били необходими повече от девет часа, за да се справят с проблема. През 2003 г. пък серия от слънчеви бури се случва около Деня на Вси Светии (31 октомври). В резултат над половината спътници на NASA показват различни грешки, а самолетите са пренасочени, за да не минават в близост до полярните географски ширини. През 1859 г. се случва т.нар. Събитие на Керингтън – гигантска слънчева буря, която срива глобалната мрежа от телеграфи и изкарва компасите извън строя. Днес същото би могло да се случи с космическите ни спътници, телекомуникационните станции и енергоцентралите. В момента, дори в най-добрия случай, ще знаем за подобно събитие между 30 или 60 минути по-рано благодарение на космическата мисия ACE на NASA. Учените смятат, че след като Solar Orbiter и слънчевата сонда „Паркър\" бъдат успешно изстреляни, ще могат да знаят за подобни опасни явление ден или дори два по-рано. Причината е, че слънчевите бури се дължат на внезапно изхвърляне на вещество от слънчевата корона в слънчевия вятър и са необходими един или два дни, за да може веществото да прелети през космическото пространство и да стигне до нас. Ако знаем кога се е случило изхвърлянето, ще можем да изчислим времето на сблъсък със Земята и ефекта от това. В резултат ще можем да се подготвим по-добре и да защитим важните електронни устройства.", "date": "2018.03.04", "title": "Мисия Слънце"}
{"url": "http://www.classa.bg/%D1%81%D0%B2%D1%8F%D1%82/item/379296-%D1%86%D1%8A%D1%80%D0%BA%D0%B2%D0%B0-%D0%B8-%D0%BF%D0%BE%D0%BB%D1%83%D0%B0%D0%B2%D1%82%D0%BE%D0%BC%D0%B0%D1%82%D0%B8%D1%87%D0%BD%D0%B8-%D0%BE%D1%80%D1%8A%D0%B6%D0%B8%D1%8F-%D0%B2%D0%B7%D1%80%D0%B8%D0%B2%D0%BE%D0%BE%D0%BF%D0%B0%D1%81%D0%B5%D0%BD-%D0%BA%D0%BE%D0%BA%D1%82%D0%B5%D0%B9%D0%BB-%D0%B2-%D0%BF%D0%B5%D0%BD%D1%81%D0%B8%D0%BB%D0%B2%D0%B0%D0%BD%D0%B8%D1%8F", "text": "Десетки хора са се събрали за благословия в църква, стиснали в ръка своето полуавтоматично оръжие: любопитна гледка, която обаче по своеобразен начин илюстрира пропастта в САЩ между защитниците на свободата да си въоръжен и привържениците на по-строгия контрол върху оръжията.     Тази картина може да се види в църква в Нюфаундленд, градче от селските райони на щата Пенсилвания в американския Изток, където 68 процента от населението е гласувало за Доналд Тръмп през 2016 г.   Това обаче не е коя да е църква, а Църквата на светилището (разклонение на Обединителната църква, по-известна като сектата на Мун), ръководена от Хьон Джин-мун, малкия син на пастор Мун, починал през 2012 г.   Хьон Джин-мун - хомофоб и близък до твърдата десница според правозащитната организация “Садърн повърти ло сентър”, наблюдаваща екстремистите групировки - проповядва религия, обединяваща оръжия и молитви: той идва на церемонията, придружен от трима въоръжени мъже в камуфлажни дрехи и редовно води предаване в Ютюб, следено от около 2000 абонати, с полуавтоматична пушка AR-15 пред себе си.   В събота той организира вечеря “в знак на благодарност към президента Тръмп”, приходите от която бяха за американската асоциация на притежателите на оръжия “Гънс оунърс фаундейшън”.  ", "date": "2018.03.04", "title": "Църква и полуавтоматични оръжия - взривоопасен коктейл в Пенсилвания"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/379297-%D1%81%D0%B2-%D0%B3%D1%80%D0%B8%D0%B3%D0%BE%D1%80%D0%B8%D0%B9-%D0%BF%D0%B0%D0%BB%D0%B0%D0%BC%D0%B0-%D0%BF%D1%80%D0%B5%D0%BF-%D0%B3%D0%B5%D1%80%D0%B0%D1%81%D0%B8%D0%BC-%D0%B9%D0%BE%D1%80%D0%B4%D0%B0%D0%BD%D1%81%D0%BA%D0%B8", "text": "На 2-та Неделя от Великия пост на Великия пост, посветена на св. Григорий Палама , Православната църква ни призовава да се вгледаме дълбоко в собствената си душа и живот и да решим какво трябва да променим и за какво да се покаем. Честваният светител Григорий Палама живее и действа през преломния за Балканите ХІV век. Той е архиепископ на Солун и благодарение на неговия авторитет мистичното и аскетично учение на исихазма е възприето от Източната църква.   В учението и практиката на исихастите е преодолян мъчителният разкол между духа и материята. Те разглеждат душата и тялото като един общ психосоматичен организъм.  Св. Григорий Палама осъжда онези, които в стремежа си да се прославят се уединяват и се мъчат да извършат необикновени подвизи.  Промяната на начина на живот, за която говори св. Григорий Палама, започва с отказ от злите дела, а след това с нравствен катарзис, с прогонването от ума на греховните мисли и травматичните спомени.   Св. Григорий Палама умира на 14 ноември 1359 г. На събор през 1368 г. Григорий Палама е канонизиран за светец, в негова чест е написано богослужебно последование, поместено в Постния триод за тържествено празнуване през Втората неделя на Великия пост.       Великият постник преподобни Герасим бил родом от Ликия (област в южната част на Мала Азия, бел. ред.). Още от младини възпитал себе си в страх Божий и като приел монашески чин, се отдалечил в пустинята във вътрешността на египетската страна Тиваида. Като прекарал там известно време в подвизи на благочестието, отново се върнал в своето отечество Ликия.   * Теодосий II, в житието наречен \"младши\", бил внук на Теодосий Велики. Родил се в 400 г., в 408 г. наследил след своя баща Аркадий Източната Римска империя. Възпитан в строга набожност, Теодосий се стремял да изкорени последните остатъци от езичеството в Империята. Починал през 450 г.  ** Маркиан бил император на Източната Римска империя през 450-457 г. Той бил женен за сестрата на своя предшественик Теодосий II, Пулхерия, която взимала дейно участие в религиозните спорове на своето време.   IV Вселенски събор бил свикан през 451 година.   *** Несторий, епископ Константинополски, учел, че Иисус Христос не е истинен Бог, а само обикновен човек, син на Иосиф и Мария, удостоен за светостта на живота си с особена Божия благодат. Според учението на Несторий Иисус Христос ни спасява не по Своите изкупителни заслуги, а с примера на добрия си живот. Учението на Несторий било осъдено на III Вселенски събор, състоял се през 431 г.   След това дошъл в Палестина (в края на царуването на Теодосий Младши*) и се поселил в Йорданската пустиня, където заблестял като светла звезда със своя добродетелен живот.   Там, при река Йордан, той устроил обител.   По време на пребиваването му в Палестина, при царуването на Маркиан и Пулхерия**, в Халкидон бил свикан Четвъртият вселенски събор Речник на светите отци против нечестивия Диоскор, патриарх Александрийски, и Евтихий, които учели, че Христос има само едно естество - Божественото, на който светите отци ги осъдили.   След това се появили някои еретици, хулещи събора и утвърждаващи, че на него са отхвърлени догматите на истинната вяра и е възстановено учението на Несторий***.   Такъв бил монах Теодосий, заразен с нечестието на Евтихий. С идването си в Йерусалим той смутил цяла Палестина, прелъстявайки не само простите хора, но и много верни, както и царица Евдокия, вдовицата на цар Теодосий Младши, която по това време живеела в Йерусалим. С помощта на последната и на много прелъстени от него палестински монаси той изгонил от престола блажения Ювеналий, патриарх Иерусалимски, и го заел сам.   Останалите верни на правоверието много търпели от лъжепатриарха Теодосий и се отдалечавали в най-дълбоката пустиня. Пръв се отдалечил преподобният Евтимий Велики (паметта му се чества на 20 януари, бел.ред.), последвали го и други свети отци.По това време, по Божие допущение, бил прелъстен и Герасим, но скоро се разкаял, както пише Кирил Иерусалимски* в житието на преподобния Евтимий.   Тогава, казва той, в Йорданската пустиня имало един отшелник, неотдавна дошъл от Ликия, на име Герасим. Той изпълнил всички установления на монашеския живот и доблестно се борел с нечистия дух; но побеждавайки и прогонвайки невидимите бесове, бил прелъстен от видимите - еретиците, и паднал в ереста на Евтихий. Пo това време славата на добродетелния живот на Евтимий се разпространявала навсякъде. Към него тръгнал и преподобният Герасим в пустинята Рува и се поселил там задълго. Наситил се на сладостта на поученията и вразумленията на светеца, той отхвърлил лъжеучението на еретиците, обърнал се към правата вяра и горчиво се каел за своето заблуждение. Така разказва Кирил.   Накрая светейшият Ювеналий отново заел патриаршеския престол: благочестивият цар Маркиан изпратил да хванат лъжепатриарха Теодосий, за да го дадат под съд за делата му. Но Теодосий, като узнал за това, избягал на Синайската планина и се скрил неизвестно къде.   Така в Йерусалим и в цяла Палестина отново възтържествувала правата вяра и мнозина, прелъстени в ерес, отново се обърнали към благочестието. Също и царица Евдокия, познала своето заблуждение, се присъединила към Православната църква.   Св. Герасим Йордански. Фреска от 1197 г. в манастира Неофит в Кипър. Източник: pravicon.com.Обителта на преподобни Герасим се намирала на 35 стадии от светия град Йерусалим и на един стадий от река Йордан (по-малко от 200 метра, Pravoslavieto.com). Тук той приемал новопостъпилите, а на преминалите изпитанието давал отшелнически келии в пустинята. При него имало не по-малко от 70 пустинножители, за които преподобни Герасим установил следния устав: Пет дни от седмицата всеки прекарвал в мълчание в своята уединена келия с някаква работа, вкусвал по малко хляб, донесен от манастира, вода и корени. В тези пет дни не се позволявало да се яде нищо варено и даже не се допускало да се пали огън, за да не идва и мисъл за варене на храната.   В събота и неделя всички идвали в манастира, събирали се в църквата на Божествена литургия и се причастявали с пречистите и животворящи Христови ТайниРечник, след това на трапезата вкусвали варена храна и по малко вино за слава Божия и показвали на настоятеля работата, свършена в продължение на петте дни.   В неделя следобед всеки отново се отделял в своята уединена келия в пустинята, вземайки със себе си малко хляб, корени, съд с вода и финикови клони за плетене на кошници.   Нестяжанието и нищетата им били такива, че никой от тях нямал нищо, освен една вехта дреха, рогозка за спане и малък съд за вода. Настоятелят даже им забранил на излизане от келиите да затварят вратата, за да може всеки да влезе и свободно да вземе каквото поиска от тези бедни вещи.   И ето, те живеели по апостолското правило \"едно сърце и една душа\" и никой нищо не наричал свое, но всичко било общо.   Разказват, че някои от пустинниците молели преподобни Герасим да им позволи през нощта да си запалят свещ за четене или да накладат огън, за да стоплят вода в случай на нужда. Но той им отговарял:   - Ако искате да имате огън в пустинята, тогава елате да живеете в манастира с новопостъпилите: докато аз съм жив, никога няма да допусна пустинножителите да имат огън!   Жителите на град Иерихон, като чули за такова строго подвижничество под ръководството на преподобния Герасим, приели за правило всяка събота и неделя да идват в обителта на преподобния и да донасят в изобилие храна, вино и всичко потребно за манастира.   Преподобни Герасим така строго спазвал постите, че през светата и велика Четиридесетница не хапвал нищо до самия Светъл ден, и подкрепял телесните и душевните си сили само с причастяването с Божествените ТайниРечник.   При този благочестив наставник се подвизавал и блаженият Кириак, както е написано за него в житието му:   \"Като приел дружелюбно дошлия при него Кириак, и предузнавайки Божествената слава в него, сам преподобни Евтимий го облякъл в схима и го изпратил по Йордан при свети Герасим. Свети Герасим, виждайки младостта на Кириак, му заповядал да живее в манастира и да носи послушания. Готов да изпълни всяко дело, Кириак цял ден прекарвал в манастирски трудове, а цяла нощ стоял на молитва, като понякога заспивал за малко. Той си наложил пост и само през два дни вкусвал хляб и вода. Виждайки въздържанието на Кириак, независимо от младостта му, преподобни Герасим се изумил и го обикнал.   Свети Герасим имал обичай през Четиридесетницата да отива в най-отдалечената част на пустинята, наречена Рува, където някога живеел преподобни Евтимий; обичайки Кириак за неговото велико въздържание, той го вземал със себе си и там Кириак всяка неделя се причастявал със Светите Тайни от ръцете на свети Герасим, пребивавал в безмълвие до Неделя Връбница и се връщал в обителта, получил голяма душевна полза.   След известно време се преставил преподобният наш отец Евтимий и преподобни Герасим узнал за неговата смърт, намирайки се в келията си: \"той видял, как Божиите ангели радостно възнасяли на небето душата на Евтимий. Взел със себе си Кириак и тръгнал към обителта на Евтимий, и го намерил починал. Като погребал неговото честно тяло, се върнал заедно с любимия си ученик в келията си.\"Даже безсловесният звяр служел на великия Божи угодник Герасим като разумен човек, както пишат в Лимонара* блажените отци Евират и Софроний Софист:   \"Дойдохме в обителта на отец Герасим, намираща се близо до река Йордан, и живеещите там монаси ни разказаха за отец Герасим.   Веднъж той вървял из Йорданската пустиня и срещнал един лъв, който му показал крака си, подут и пълен с гной от забил се в него трън. Лъвът кротко гледал към стареца и не умеейки да изрази молбата си с думи, го умолявал за изцеление със смирения си вид. Старецът, като видял лъва в такава беда, седнал, взел крака на звяра и извадил тръна от него. Когато гнойта изтекла, той почистил добре раната и превързал крака с кърпа.   Оттогава изцеленият лъв не се отделял от стареца, а ходел след него като ученик, така че свети Герасим се удивлявал на ума и кротостта на звяра. Старецът го хранел, давал му хляб или друга храна.   Монасите имали магаре, с което донасяли вода за братята от светата река Йордан. Веднъж лъвът се отдалечил на значително разстояние от пасящото магаре и заспал на слънце. В това време минавал един човек от Арабия с камилите си и като видял, че магарето пасе само, го взел и го отвел със себе си. Като се събудил, лъвът започнал да търси магарето и като не го намерил, с унил и печален вид тръгнал към обителта на отец Герасим.   Старецът помислил, че лъвът е изял магарето, и попитал:   - Къде е магарето?   Лъвът стоял мълчаливо, навел очи надолу, като човек. Тогава старецът казал:   - Ти си го изял! Но благословен е Господ, ти няма да си отидеш оттук, а ще вършиш за обителта всичко, което вършеше магарето.   По заповед на стареца оттогава натоварвали на лъва, както преди на магарето, бъчвичка, събираща четири мяха (мях - кожен чувал, използван като мярка за течности, бел.ред.), и го изпращали на Йордан за вода за манастира. Веднъж при стареца дошъл да се помоли един войник и като видял лъва да носи вода, се смилил над него. За да купят ново магаре и да освободят лъва от работа, той дал на монасите три златни монети. За манастирската работа било купено магаре, а лъвът бил освободен от работа.   След известно време търговецът от Арабия, който отвел магарето, тръгнал към Йерусалим с камилите да продава пшеница; с тях било и магарето. Около Йордан керванът случайно се срещнал с лъва, и лъвът, като познал магарето, заревал и се втурнал към него. Търговецът и спътниците му побегнали в ужас, а лъвът, хванал юздата със зъби, както правел преди, повел магарето с три завързани една за друга камили, натоварени с пшеница.   Изразявайки с рев радостта си, че е намерил загубилото се магаре, лъвът го довел при стареца. Преподобният старец тихо се усмихнал и качал па братята:   - Напразно обвинявахме лъва, мислейки, че той е изял нашето магаре. На лъва било дадено името Йордан. След това той често идвал при стареца, приемал храна от него и не се отделял от обителта повече от пет години.   Когато преподобният отец Герасим отишъл при Господа (в 475 г., бел.ред.) и бил погребан от братята, по Божие устроение лъвът тогава не бил в обителта, а дошъл след известно време и започнал да търси своя старец. Като видели лъва, отец Саватий и един от учениците на отец Герасим му казали: - Йордан! Старецът ни остави сираци, отиде при Господа! Те започнали да го хранят, но лъвът не приемал храна, а се оглеждал на всички страни, търсейки преподобния отец Герасим и скръбно ревял. Отец Саватий и другите старци го галели по гърба и повтаряли:   - Старецът отиде при Господа, остави ни!   Но с тези думи не можели да спрат воплите и скръбния рев на лъва, и колкото повече се опитвали да го утешат с думи, толкова по-печално ревял, изразявайки и с глас, и с лице, и с очи скръбта си, че не вижда стареца. Тогава отец Саватий казал:   - Ако не ни вярваш, върви с нас; ще ти покажем мястото, където почива старецът. И ние тръгнахме с него към гробницата, където беше погребан преподобният Герасим. Гробницата се намираше около самата църква. Застанал над гробницата, отец Саватий казал на лъва: - Ето тук е погребан нашият старец.   И преклонил колене, започнал да плаче.   Като чул това и видял, че Саватий плаче, лъвът се удрял с глава в земята и страшно ревял. Като изревал силно, той умрял над гробницата на стареца. Лъвът нищо не можел да изрази с думи, но по воля Божия прославил стареца и по време на живота му, и след смъртта му, показвайки ни как зверовете са били послушни на Адам до грехопадението и изгонването от рая\".   Това разказват Йоан и Софроний. От този разказ се вижда колко угоден на Бога е бил преподобни Герасим, работейки за Негова слава от младостта до старостта. Той отишъл при Господа във вечния живот, където със светиите слави Отца и Сина и Светия Дух во веки.   ", "date": "2018.03.04", "title": "Св. Григорий Палама. Преп. Герасим Йордански"}
{"url": "http://www.classa.bg/%D1%81%D0%B2%D1%8F%D1%82/item/379287-%D0%B8%D1%82%D0%B0%D0%BB%D0%B8%D1%8F-%D0%BF%D1%80%D0%B5%D0%B4-%D0%B8%D0%B7%D0%B1%D0%BE%D1%80%D0%B8-%D0%BF%D0%BE-%D0%BF%D1%8A%D1%82%D1%8F-%D0%BA%D1%8A%D0%BC-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8%D1%8F-%D0%BF%D0%B0%D1%82", "text": "                Накъде отива Италия? Популистите – и леви, и десни – са на прага на съкрушителна победа на парламентарните избори в Италия, сочат допитванията до общественото мнение. Най-много гласове – около 30% – ще получи движението „Пет звезди\", което използва леви лозунги. Преди 9 години то беше основано от комика и блогър Бепе Грило, а на изборите се води от 31-годишния Луиджи ди Майо, който е кандидат за премиер и няма висше образование.     „Пет звезди\" се позиционира като движение, борещо се срещу елита. Неговите лидери обещават социални придобивки, скептично се отнасят към ЕС и критикуват настаняването на бежанци и мигранти в Италия.     „Смятам, че нашата политическа сила ще стане най-силната и ще състави правителство\", заяви пред \"Дойче веле\" Луиджи ди Майо, демонстрирайки увереност в своите сили. „Европейските държави разбират, че истинската заплаха идва от Марин льо Пен и „Алтернатива за Германия\". Ние не сме такива, намираме се в левия политически фланг, сражаваме се със Салвини и неговата „Северна лига\", уточнява той. Кандидатът на „Пет звезди\" за премиер определя популистите от „Северната лига\" и техния лидер Матео Салвини, известен със своите резки изявления спрямо мигрантите, като главни противници на тези избори. Салвини с лозунга си „Италия преди всичко\" сключи съюз с консерваторите от „Форца Италия\" на Силвио Берлускони и с национал-консервативната партия „Италиански братя\".   Очаква се, че този блок от десни популисти и национал-консерватори ще се превърне в най-силната парламентарна група в новия парламент. Социолозите му дават 38% от гласовете. Третият и, както изглежда, най-многоброен лагер /22%/ е на социалдемократите, които влизат в настоящата управляваща коалиция.   Всичките три водещи политически сили: „Пет звезди\", коалицията на консерваторите и десните популисти, социалдемократите изключват създаването на коалиционно правителство. По тази причина най-голямата загадка за италианските избиратели остава това, по какъв начин ще се сформира новият кабинет. Според експерта по Италия Лутц Клинкхамер изключително сложното избирателно право в случая не е помощник.   „По всяка вероятност, тези три политически сили ще се блокират взаимно една друга в парламента. Това може да доведе до това, че на власт да остане служебно правителство, което да се опита много бързо да прокара през парламента нов избирателен закон и след това да насрочи нови избори\", заяви в интервю за ДВ Клинкхамер, който е заместник-директор на Германския исторически институт в Рим.   Председателят на Еврокомисията Жан-Клод Юнкер предупреди, че трябва да се готвим за „най-лошия сценарий\" в Италия, т.е. за парламент, който ще бъде неспособен да взима решения. Коментарите на Юнкер временно повишиха цената на рефинансирането на гигантския италиански държавен дълг.   Пазарите нервничат, а системата е нестабилна, тъй като италианската икономика расте бавно, а банковият сектор е уязвим за кризи. Но за това, как да се намали държавния дълг, който е достигнал 130% от БВП, по време на тази кампания не се говори. „Всички обещават, но нямат рецептата\", констатира в интервю за ДВ професорът по икономика от Сиена Руджеро Бертели.   За бившия италиански премиер, 81-годишния Силвио Берлускони тези избори могат да станат триумфално завръщане. Той повече не може да заема политически постове, защото беше осъден за данъчни измами. Въпреки това Берлускони контролира консервативната коалиция, която се оглавява от неговата „Форца Италия\". Всички скандали са останали в миналото – т.нар. „бунга-бунга\" партита, делото „Руби\" или съмнителния бизнес с бивши диктатори – не нанесоха сериозни щети върху имиджа на медийния магнат и милиардер.   „Част от правителството и някои институции, облечени с власт, ме нападнаха с мръсни и лъжливи оскърбления. Но хората разбират, че приказките за „бунга-бунга\" и т.н. бяха лъжи, създадени от заинтересованите лица за отстраняването на политически противник\", подчертава Берлускони в едно от своите неотдавнашни интервюта.   Тази роля на жертва, която е избрал за себе си вечно усмихнатият милиардер, се приема благосклонно от избирателите. Партията „Форца Италия\", според допитванията, ще спечели 16% от гласовете, оставайки влиятелна сила в лагера на десните. Берлускони нито се бои от контакти с десните популисти, нито с национал-консерваторите.   Той твърдо вярва, че посеченият от него премиер ще оглави следващото правителство. При това Берлускони обещава на избирателите намаляване на данъците и решение на проблема със заетостта за безработните младежи. Откъде ще се вземат тези пари, бившият премиер не говори.   Кметът на Палермо Леолука Орландо доста скептично се отнася към вероятния успех както на левите, така и на десните популисти на предстоящите избори. В бедния италиански юг изборите да предрешени, смята той. Неговата партия, ляволибералната „Италия на ценностите\", има скромни шансове за успех, признава кметът. „Мисля, че всички популисти са изложени на риск, който бих нарекъл „мафия\". Популистите не са запознати с управлението и на тях може да се повлияе негативно\", отбелязва Орландо, който през целия си живот се е борил с мафията. Той не твърди, че Силвио Берлускони е мафиот, но посочва, че политическият климат се променя. „Само казвам, че културата Берлускони е именно това, от което се нуждае мафията\", добавя Орландо.   Италия няма да потъне в хаос или да рухне икономически веднага след изборите за парламент, тя ще остане третата икономика на еврозоната. „И това едва ли ще се промени след изборите. Проблемите, които излизат на повърхността, носят средно- и дългосрочен характер. Става дума за инвестиции, за това, че новото поколение няма перспектива в родината си и по тази причина много млади италианци, особено по-добре образованите заминава за чужбина\", заключи Лутц Клинкхамер от Германския исторически институт в Рим. / Бернд Ригерт, „Дойче веле\".", "date": "2018.03.04", "title": "Италия пред избори: По пътя към политическия пат"}
{"url": "http://www.classa.bg/%D1%81%D0%B2%D1%8F%D1%82/item/379288-%D1%81%D1%83-57-%D1%83%D0%BD%D0%B8%D1%89%D0%BE%D0%B6%D0%B8%D0%BB%D0%B8-%D0%BD%D0%B0%D0%B4-2-%D1%85%D0%B8%D0%BB%D1%8F%D0%B4%D0%B8-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%B8-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B8-%D0%BD%D0%B0%D0%B5%D0%BC%D0%BD%D0%B8%D1%86%D0%B8", "text": "    Лидери на западни страни изпратили молба до президента на Русия за поддръжка на резолюцията на Съвета за сигурност на ООН за хуманитарна пауза в сирийската Източна Гута. Лидерите на Германия и Франция изразили намерението си да се обадят на Владимир Путин след гласуването в Съвета за сигурност.         Външният министър на РФ Сергей Лавров е изразил готовността на Москва да съгласува резолюцията за Източна Гута. След като Русия се уморила да слуша брътвежите без конкретика, блокирала резолюцията заради нейната безсмисленост и липсата на най-малки гаранции от страна на участниците във войната. По това време Източна Гута вече не съществува.   Според някои данни там се намирали наемници от американски частни военни компании, включително германци и французи.   Според източник от Сирия никой засега не може да каже колко са убитите американци, пък и САЩ ще мълчат.     Руски Су-57 я изравнили със земята заедно с американските войници там… Най-различни източници сочат, че около 2 хиляди наемници от американски частни военни компании ще останат в земята на Сирия завинаги.   ПО данни на сирийски СМИ в Сирия в момента се намират четири Су-57. Никой вече не се съмнява, че операцията на Су-57 е отмъщение за избитите руски наемници от „Вагнер“.   От държавния департамент на САЩ заявиха, че не могат нищо да противопоставят на Су-57 във въздушното пространство в Сирия. Този изтребител е най-съвършеният сред всичките изтребители в света и това създава много главоболя на американските генерали.", "date": "2018.03.04", "title": "Су-57 унищожили над 2 хиляди американски и германски наемници"}
{"url": "http://www.classa.bg/%D1%81%D0%B2%D1%8F%D1%82/item/379289-%D0%BA%D1%8A%D0%B4%D0%B5-%D0%BE%D1%82%D0%B8%D0%B2%D0%B0%D1%88-%D0%BC%D0%BE%D0%B6%D0%B5-%D0%B1%D0%B8,-%D0%B5%D0%B2%D1%80%D0%BE%D0%BF%D0%BE", "text": "ТРЕТИ път през март, СЕДЕМНАДЕСЕТИ от началото на февруари, ОСЕМНАДЕСЕТИ от началото на годината и НУЛА (отразено) от \"българските медии, журналисти, политици и експерти\" България постига най-ниска дневна борсова цена на електроенергията, на стария континент.Фоновата, сивата графика показва усреднените дневни цени, за съответния месец на настоящата година. Всички включва ДЕВЕТТЕ страни, чиито знамена виждате на предната, цветната графика. Без България означава останалите ОСЕМ.През последните дни всички \"български политици, журналисти и експерти\" са заети да словоблудстват по мегаскандала Гинка-ЧЕЗ. И от това става ли ви по-добре и по-ясно? В тези графики, които редовно ви показвам има много повече за скандала Гинка-ЧЕЗ, отколкото всичко изговорено и изписано от горе споменатата групичка. Не вЕрвате?Ще ви припомня и за пореден път ще ви покажа писмото от бъдещата фирма на Гинка, от края на миналата година, с което повишиха цената на тока за бизнеса с над 50% от 1-ви февруари,Както графиките така и това или подобно на него писмо няма да видите и да ви бъде показано от нито един представител на назованата по-горе групичка. Това се нарича тих геноцид.", "date": "2018.03.04", "title": "Къде отиваш може би, Европо?"}
{"url": "http://www.classa.bg/%D1%81%D0%B2%D1%8F%D1%82/item/379292-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%B7%D0%B0%D0%B3%D1%83%D0%B1%D0%B8%D0%BB%D0%B0-%D0%BF%D0%BE-%D0%BD%D0%B0%D0%B4-1-%D0%BC%D0%B8%D0%BB%D0%B8%D0%B0%D1%80%D0%B4-%D0%B5%D0%B2%D1%80%D0%BE-%D0%BD%D0%B0-%D0%B4%D0%B5%D0%BD-%D0%B7%D0%B0%D1%80%D0%B0%D0%B4%D0%B8-%D0%B7%D0%B2%D1%8F%D1%80%D0%B0-%D0%BD%D0%B0-%D0%B8%D0%B7%D1%82%D0%BE%D0%BA%D0%B0", "text": "Студовете и снеговалежи са причинили загуби на икономиката на Обединеното кралство в размер на най-малко 1 милиард паунда (1,1 милиарда евро) на ден, съобщава в. \"Гардиън\".   Според изданието загубите само в строителната индустрия за трите най-студени дни от седмицата възлизат на 2 милиарда паунда поради факта, че много от работниците бяха в отпуск поради минус температурата.     Лошото време, доведено от циклона „Звярът на изтока\" също парализира работата на железопътните и въздушните полети, а снегът доведе до блокиране на пътищата, което попречи на много хора да достигнат до местата си на работа.   Поради това много магазини, кафенета, ресторанти и други предприятия за услуги, както и институции за култура, развлечения и спорт бяха празни.", "date": "2018.03.04", "title": "Великобритания загубила по над 1 милиард евро на ден заради \"Звяра на изтока\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/379291-%D1%81%D1%82%D1%80%D0%B0%D0%BD%D0%BD%D0%B8%D1%8F%D1%82-%D0%B8%D0%B7%D0%B1%D0%BE%D1%80", "text": "Кой е най-добрият начин да вбесиш един европейски дипломат? (Това не е началото на виц.) Може да предложите неговото или нейното правителство да плаща повече в бюджета на ЕС или да отстъпи пред диктата на Брюксел и да приеме повече бежанци. Призивът за по-бързо съкращаване на дефицитите в националните бюджети тормози някои страни; натискът за повече разходи за отбрана дразни други. Но поне миналата седмица най-сигурният метод да вбесиш докрай дипломатическия корпус в Брюксел бе да произнесеш думата Spitzenkandidaten. Тя се стоварва там като проклятие. Тази стряскащо звучаща немска дума се превежда като „топкандидати\" и се отнася до метода за избор на председател на Европейската комисия – може би поста с най-голяма власт под брюкселския небосвод. Действа се така. Преди изборите за Европейски парламент (ЕП) политическите фракции в него – представители на националните партии в членките на ЕС – номинират по един кандидат за този пост. Те се съгласяват да изберат само един от тези кандидати, който е от партията, с мнозинство в парламента. Системата бе приложена хаотично за пръв път през 2014 г. След спорове с някои национални лидери, по-специално с тогавашния британски премиер Дейвид Камерън, дясноцентристката Европейска народна партия (ЕНП), която спечели най-много евродепутатски места, уреди на председателския пост своя кандидат Жан-Клод Юнкер. Сега парламентът се мъчи да повтори номера догодина при изборите за ЕП. Защо проблемът е толкова спорен? Според привържениците му този процес намалява демократичния дефицит на ЕС, като прехвърля на избирателите непреки правомощия да изберат председателя на комисията. Тенденцията при европейските избори е да се фокусират върху националните проблеми и не вълнуват особено гласоподавателите (избирателната активност през 2014 г. бе 43%). Топкандидатите са стъпка към превръщането на вота в нещо, заслужаващо името си. Според критиците, включващи повечето европейски лидери, цялата работа е незаконно заграбване на власт от парламента, което подкопава избраните от народа правителства и вероятно нарушава европейските закони. А и това причинява оредяване на редиците на кандидатите за председателския пост, тъй като действащите правителствени ръководители няма да рискуват загуба на авторитет, като декларират интерес към поста 6 месеца преди изборите. Лидерите се позовават на правилата на ЕС, които им дават правото да предлагат на парламента кандидати за председател на ЕК. Това означаваше пазарлъци между правителствените ръководители при затворени врати, гарантиращи, че националните правителства си запазват контрола над брюкселската машинария. Парламентът обаче на свой ред отбелязва, че именно правилата му дават финалното право на одобрение. На срещата на върха на 27-те (без Великобритания) на 23 февруари лидерите оспориха монопола на Европарламента върху избора на председател на ЕК. А от какво значение е всичко това? Първо, изостря се напрежението относно двете роли на комисията (тя е нещо като хибрид между изпълнителна власт и гражданска служба). Юнкер обича да се хвали, че неговата е „политическа комисия\". Германия и други членки виждат очевидно противоречие между това твърдение и предполагаемо безпристрастната роля на комисията в контрола над бюджетите, единния пазар и правилата за държавната помощ. Нито германският канцлер Ангела Меркел, нито френският президент Еманюел Макрон харесват системата на Spitzenkandidaten (макар че Меркел я приема). Комисията ще стане импотентна, ако загуби доверието на двете най-важни членки на ЕС. Кампанията през 2014 г. бе твърде прибързана, за да се проявят истинските политически различия между Юнкер и германския социалдемократ Мартин Шулц (който е сериен губещ на избори). Но следващата година може да е по-оживено. Какво ще стане, ако даден Spitzenkandidat спечели с програма да скъса фискалните правила? Опасенията от политизирането на комисията бяха подсилени от решението на Юнкер миналата седмица да назначи интриганта Мартин Селмайер, шефа на неговата канцелария, за генерален секретар на Европейската комисия: влиятелен бюрократичен пост за един разколник. Макрон срещу върхушката Меркел, чийто Християндемократически съюз е най-големият член на ЕНП, не изглежда готова за битка. Но за Макрон партиите в Европейския парламент са толкова узрели за разрушение, колкото и онези, които той разби в родината си миналата година. Предполага се, че ЕНП, отбелязва той язвително, е крепостта на европейската християндемокрация, но тя дава място на езичници като Силвио Берлускони и Виктор Орбан. (Същото се отнася и до групата на АЛДЕ, която обединява еврофедералисти със заклети скептици, но флиртува с италианското антисистемно „Движение „5 звезди\".) Тези групи, смята той, деформират политическите течения в Европа, вместо да ги канализират. Като затягат хватката си върху машинарията на ЕС, Spitzenkandidaten подкопават европейската демокрация. И Макрон многозначително отказа да присъедини своята партия „Републиката, напред!\" към която и да е от фракциите в Европарламента. За някои тези аргументи са достатъчни, за да се отхвърли цялата идея и да се извърши обратен завой към мистериозните методи от миналото. Но целта на Макрон е различна. Ако искате истински европейски избори, смята той, отидете докрай. Нека се очертаят избирателни райони в цяла Европа, така че гласоподавателите в Португалия да избират измежду същите кандидати, както тези в Литва. Кандидатите за председателския пост в комисията биха могли да оглавят тези листи, вместо да бъдат избирани по непрозрачен начин от безсмислени политически фракции. Мнозина ще скочат срещу подобна радикална промяна. Предложението за „транснационални листи\" на Макрон бе отхвърлено от самия Европейски парламент преди две седмици. Но идеите му се отличават със съдържателност. Spitzenkandidaten са рехава форма на демокрацията в ЕС, маргарин по брюкселски в сравнение с пълноценното европейско масло на Макрон. Но както и през 2014 г., когато правителствата проспаха маневрите на Европарламента, малка е вероятността неговият, напълно по европейски преврат, да бъде осуетен догодина. „Накрая може да се наложи да го приемем по един или друг начин\", въздъхва един дипломат.", "date": "2018.03.04", "title": "Странният избор"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/379293-%D1%81%D0%BB%D0%B5%D0%B4-%D0%BF%D1%80%D0%BE%D0%B2%D0%B0%D0%BB%D0%B0", "text": "Най-сладката победа е постигнатата по труден начин. Историческите книги са пълни с епични върхове, а обществото не адмирира провалите. Но в голямата си част успехите са предшествани от неуспешни опити. Христоматиен е примерът на Томас Едисон, който е опитвал 1000 пъти, преди да направи прототипа на електрическата крушка. Но ако се вгледаме внимателно, много от великите умове са били склонни да приемат провала. Различни личности от Август, Дарвин и Фройд до много бизнес гурута и спортни легенди са били наясно, че неуспехът е мощен инструмент за постигането на целите им. „Провалът и поражението са най-големите учители в живота, но за съжаление, повечето хора и особено консервативната корпоративна култура ги заклеймяват\", казва Ралф Хийт, управляващ партньор на Synergy Leadership Group и автор на книгата „Празнуването на неуспеха: Поемане на рискове, грешки и мислене\". Затова повечето хора избират да действат безопасно, повтаряйки същите сигурни избори отново и отново. Но как да извлечем най-доброто от подобна тежка ситуация? Проваляйте се бързо Важно е да не протакате достигането на точката на признаване на неуспеха. Без значение дали произвеждате продукт, или услуга, ако предлагането не върви, не удължавайте агонията си твърде много. Ако не сте привързан прекалено много към „предприемаческата си рожба\", ще сте в състояние да надграждате и да се развивате. А и най-лоша е ситуацията на стагнация. Намерете позитиви Може да си мислите, че фалитът на начинанието ви е краят на света, но не е. Докато преглъщате горчивото хапче, ще научите много нови неща за интелектуалната собственост, финансирането, снабдяването с материали, изследванията и подбора на доставчиците, сроковете за производство, управлението на операциите, продажбите и маркетинга и т.н. Ако сте настроен да търсите позитиви, ще осъзнаете, че провалът ви е най-добрата бизнес школа, която можете да преминете само в реалния свят. Неуспехът променя нагласите „Една от най-големите тайни на успеха е да работите там, където сте силен, но извън зоната си на комфорт\", казва Хийт. Там можете да се проваляте грандиозно, но и да постигнете грандиозен успех – и затова се изискват риск и смелост. Така или иначе ще научите повече от всякога за вашите силни страни, таланти и решителност и ще укрепите волята си за следващото предизвикателство. Звучи като опасна територия. И е. Но начинът да развиете този безстрашен начин на мислене е да поддържате позитивно отношение. Ключът към успеха е да можете да разпознавате уроците от опита и да продължите напред. Помислете за следващия си ход След като сте се провалили в нещо, трябва да определите следващото си действие. Да бъдеш проактивен, е много важно и е много по-добре, отколкото да потъваш в скръб и да не правиш нищо. Ако не вземате решения за действията си след неуспеха, ще останете в това депресивно състояние. „Бездействието поражда съмнения и страх. Действието създава увереност. Ако искате да преборите страха, не стойте у дома и не мислете за него. Излезте и се заемете\", казва известният американски писател и автор на много мотивационни книги и методики за самоусъвършенстване Дейл Карнеги. Провалът е тежък, труден и болезнен, но той може да бъде първата крачка към успеха. Това зависи от начина, по който се справяте с него.", "date": "2018.03.04", "title": "След провала"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/379283-%E2%80%9E%D0%BA%D0%B0%D1%82%D0%BE-%D0%B8%D0%BC%D0%B0%D1%82-%D0%BF%D0%B0%D1%80%D0%B8,-%D0%B4%D0%B0-%D0%BA%D1%83%D0%BF%D1%8F%D1%82-%D1%87%D0%B5%D0%B7-%E2%80%9C-%D0%B0%D0%B1%D0%B5,-%D0%B8%D0%B4%D0%B8%D0%BE%D1%82,-%D1%83%D1%82%D1%80%D0%B5-%D1%82%D0%B0%D0%BA%D0%B0-%D1%89%D0%B5-%D0%BA%D1%83%D0%BF%D1%8F%D1%82-%D0%B8-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Пропагандата на ГЕРБ открай време се прави съвсем небрежно, отгоре-отгоре.  Като за идиоти.   Това е пропаганда, подходяща за режим, който е абсолютно убеден в непогрешимостта си – и се изживява като алангле/недопечено тоталитарен.   Ето сега, аферата с ЧЕЗ. Тя започна с внезапната оставка на енергийния министър. Няма нормален човек, който да не се е запитал, какво толкова е станало, че си подава оставката, нали всичко в сделката с ЧЕЗ е наред? А пък, ако не е наред, къде сте блеяли? Ясно е, че напоследък неудържимо ви влекат планове дори за Космоса – но пък чак да не обърнете внимание на сделка за компания, която веднъж /уж/ свали Падишаха от власт?   Агитпроп-овете на ГЕРБ сигурно са мислили, че въпросната оставка е напълно достатъчна за публиката, понеже изначално я смятат за гламава. Вероятно, дори са очаквали ръкоплясканията й – нали й дават пример за моралност в политиката, а и изпреварват събитията. А се оказа, че са изостанали фатално от тях. Направо са ги проспали. Ако имаха акъл за пет пари, още преди месец трябваше да предложат на Падишаха да поиска – между две инициативи за Западните Балкани – пълна публичност на сделката.   Но не се сетиха – и почти му отрязаха главата. Аферата се превърна в най-красивото накисване на Опекуна им досега. Има нещо натрапчиво-инфантилно във въпросното „обяснение“ за оставката – извън това, то издава и трайно, втвърдено пренебрежение към публиката.   По начало, обясненията на ГЕРБ, особено когато са изговорени от Цветанов, много често са на ръба на гротескното, за логика да не говорим. И винаги се овъртолват в неща, които сякаш не са по ума им: Цветанов обяснява, какво е комунизъм – баш той; друг като него дрънка за Народния съд – славните мамини историчета; когато бесепарите напускат парламентарната зала, Гърневски /сега от ГЕРБ/ скача и казва, че без комунистите въздухът вече е чист. Обаче, когато е писал стихове за комунистическия вожд Димитров, изглежда въздухът е бил повече от чист, и това го е повредило завинаги.   Вижте, не живеете сами, хората имат някаква представа за вас и за всичко останало – и извън левашката ви пропаганда. Бъдете така любезни да не ги подценявате толкова нахално. Не ритайте като свинчета мехура на майка си – ако опростя пределно метафората на поета Константин Павлов.   Бойко е в драматична ситуация: направи абсолютно неочаквана, невиждана кариера, а в момента е жертва на вдетиняване в собствените си успехи. Но някой упорито тика в устата му биберона, който подхранва това вдетиняване – и той вече е пленник на непрестанното говорене.   Да не говорим, че цялата пропаганда на ГЕРБ, избъбряна от двама-трима опълченци, които се изживяват като Боримечки, практически подрива устоите на Падишаха, нищо повече. Говорят, подават си оставките, изобщо – наси.ат се всякак, а накрая той трябва да обяснява.   И при разправията около Истанбулската конвенция, мършавите му Боримечки нищо не постигнаха, обаче бяха пределно арогантни. И въвлякоха Падишаха в подобие на Сталинградската битка, напълно излишно. Само дето не му казаха, че са му възложили ролята на фелдмаршал Паулус.   Дори Румяна Б., тежката артилерия на пропагандното им глуполене / това е дума на проф. Иван Славов/ просташки нападна публиката – а на всички беше ясно, че това е пак за сметка на Бойко. При тия обстоятелства не може да се очаква, че публиката ще му прости – защото тя него брои, не цацата край него, колкото и да се сили тя. Накрая Падишаха заяви, че ще оттеглят Конвенцията – Паулус предаде колана си.   Непрекъснато все нещо излиза на повърхността, все нещо се уточнява, и най-често опровергава – и все едно, че нищо не се е случило. Защо подценявате толкова нахално публиката?   Най-пресният пример: фиаското на Цачева при срещата й с представители на протестиращите надзиратели.  За животни ли ги мислите – та се отнасяте с тях като към хора-втора употреба? Те ви казват, че не живеят в Европа, че ги гнети свиреп недоимък, че са на предела на търпението си – а Цецка излиза и ги кани на среща в кабинета си, колкото да не пропусне да им покаже коравосърдечието си. И след пет минути надзирателите й казват, че се срамуват от нея! Надзирателите се срамуват от министъра на правосъдието на „европейска“ България!   Защо се държите толкова глупаво? Ясно защо – от невнятност, от властово опиянение. Начинът, по който Цецка им каза, че няма да има увеличение на заплатите им – гледах това по телевизията – бе удивително нагъл и безпардонен. Добре, нямате пари, все нямате пари – кажи го обаче човешки, изрази някакво подобие на състрадание, пророни една фалшива сълзица, в това поне си майстор, разбрахме го, когато „плака“ по време на кандидат-президентската кампания.   И тези случаи на наплевателско отношение към хората, господарско, не са един или два. Селяци се държат като графове-помешчици.   Откъде поникна това вманиачено убеждение в тия хорица, че са мъдри, безпогрешни, ефектни, ефикасни?   Присмиват се на БСП, понеже тя е канибалска партия и в нея всеки е срещу всеки. Но дори и това е за предпочитане пред севернокорейското единство и нечувствителност – и от това да живееш в една безметежност, в която очевидни глупости се приемат за нещо нормално.   Да се върнем при сделката на Гинка, която отсега сваля министри, така започва – а мислете му, какво ще последва, при пълното безхаберие на тази женица. В този момент е най-уместно да се види, какво е направила ЧЕЗ в България – имат ли претенции, какви капани са заложили, какви мръсотийки готвят. Обаче вместо това се играят игри на отместване на важното – за това служеха и каруцарските разправии около Народния съд, Истанбулската конвенция и пр.   Властта нищо не печели от това: повсеместната бедност е факт, отчайващото неравенство – също, незачитането на важното – още повече. Паролата е ясна: тия с 200 лева пенсии да мрат. И ако искат, да се утешават, че са осъдени от някакъв нов Народен съд.   Няма сериозни каузи – извън каузата за нещо си в Западните Балкани. Представяте ли си, що за глупост е това за бедняците, примерно, от селото на родителите на Гинка ОШфорката. Чухме ги по телевизията – и пак стана ясно, че в подобни случаи българинът сякаш засища глада си с идиотски преструвки. Отиват репортерите в селото на Гинка, която размири България – и тамошните шегобийци се скъсват да я хвалят: още като ученичка пренасяла тухли по строежите! Как тогава да не си купи ЧЕЗ!   Българинът умира да си прави майтап с всичко. „Като имат пари, да купят ЧЕЗ!“ – вика друг майтапчия. Абе, идиот, утре така ще купят и България!   Докато Гинчето прибираше ЧЕЗ, изглежда някакво друго Гинче около Падишаха е луднало по „глобалните“ проекти – и му е подсказало АЕЦ „Белене“ да стане балкански проект. Идеята изглежда добре, а и чорбаджиите в Брюксел ще бъдат доволни, понеже руснаците ще бъдат изхвърлени от играта. Обаче накрая пак ще си останем с красивите лафове.   Грандоманинът, който внушава подобни идеи, изглежда разполага с памет, колкото една личинка. Защото иначе би се запитал: „Ами, ако тези мечтания не се сбъднат, ако ние само предлагаме хъбове, централи и пр., а не можем да се справим дори с Гинчетата, как ще изглеждаме пред света?“   Какво си отговаря той – не ни е известно. Обаче ние знаем, че най-великият проект е Съдбата на Малкия човек. Но за него все не остава време.   Разбира се, добре е да сънуваме разни проекти – но още по-добре е да реализираме поне един от тях, и то наяве. При малко по-голяма гъвкавост и ако бяха отрязали част от езиците си, сега щеше да има Южен поток и ние да сме част от него. Само че, вече забравиха, какви ги дрънкаше Плевнелиев за Русия – но и него амнистираха, понеже го прибра една синоптичка, нейната саможертва се оказа достатъчна, за да му простят.   Парадоксалното е, че след толкова проекти и инициативи, Бойко, все едно, че се намира в минно поле – и всяко Гинче може да го побърка. Той изобщо няма време сам да помисли за опасностите, които разяждат репутацията му.   Дори всичките му изговорени проекти да се случат, това не засяга гласоподавателите му. Толкова са шашардисани/отвратени от безброй сблъсъци и безсмислени разправии. Безсмислени – и безхлебни! Цялото това говорене само прикрива една територия на Безхлебието, на Безнадеждността за обикновените хора.   Трябва да благодарим на Гинка, понеже покрай нея стана ясно, че държавата няма дори относителна представа, как стоят нещата в енергийната сфера. И още по-неприятното е, че тя няма контрол и върху бъдещите кризи в тази сфера. Примерно, какво ще стане, ако бъде осъдена от ЧЕЗ във Вашингтон? Заплахата ЧЕЗ все още не е осмислена. Никой не трупа опит за идващото време, другото е напълно достатъчно: продавай или раздавай на братовчедите, да ми се махат от главата!   Световен куриоз е държавата да научава последна за Гинка. И това се случва, защото все са заети – или с ланшния сняг, или с фантазии за бъдещето. Настоящето не ги интересува – то им се вижда като злобно, неблагодарно, диво съседско псе, което все ти рови из градината.   Някой от хората на Бойко казал тия дни, че „тъмните сили“ спрели Истанбулската конвенция. Е, докато позволяваш да се говори за Народа като за „тъмна сила“, и сто Беленета да направиш, няма да има никакво значение. Никакво.", "date": "2018.03.04", "title": "„Като имат пари, да купят ЧЕЗ!“. Абе, идиот, утре така ще купят и България!"}
{"url": "http://www.classa.bg/%D1%81%D0%B2%D1%8F%D1%82/item/379284-%D0%B0%D0%BA%D0%BE-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%B1%D0%B5%D1%88%D0%B5-%D1%81%D0%BF%D0%B5%D1%87%D0%B5%D0%BB%D0%B8%D0%BB%D0%B0-%D0%B2%D0%BE%D0%B9%D0%BD%D0%B0%D1%82%D0%B0", "text": "               Навремето Ленин нарича Брест-Литовския мир \"унизителен\". И въпреки това отчаяно призовава да бъдат приети ултимативните условия на Германия. Договорът е сключен, но скоро остава само на хартия: Германия губи Първата световна война. Дали това е гениален ход на Ленин или просто щастливо стечение на обстоятелствата за болшевиките?    Ленин не е имал алтернатива, трябвало е да сключи този сепаративен договор. Едва след като преговорите стигат до задънена улица, армията на кайзера започва настъпление към Петроград и показва, че има достатъчно военни сили и при необходимост може да застави Ленин да се откаже от това, което той още не е готов да отстъпи. Ленин постига целта си, доколкото успява да укрепи властта на болшевиките. След октомври 1917 година те все още не знаят колко дълго могат да се задържат на власт. Опасяват се, че няма да е за дълго време. А Брест-Литовският договор е сепаративен договор с основните държави, с които Русия води война - това са Германия, Австро-Унгария, България и Османската империя.    Съветска Русия обаче е принудена да се откаже от Украйна, прибалтийските страни и Финландия - само за да може Ленин да си запази властта...    Точно така. Ако погледнем границите на Русия до 1914 година, ще видим че териториалните загуби, фиксирани в Брест-Литовския мирен договор, са колосални. И тук става дума не само за територии, а и за загуба на суровини, промишлени центрове и население. Германия придобива всичко това. И това е бил основният ѝ интерес.    За по-малко от година договорът остава само на хартия. Германия признава поражението си във войната. С други думи, Съветска Русия печели от Бресткия мир повече, отколкото Германия?      Действително, сметките на кайзера не излизат. Планът е бил следният: сключваме мир на Изток, получаваме достъп до огромни ресурси, нужни на германската военна промишленост, освобождаваме войници и въоръжение, които можем да прехвърлим на Западния фронт... и Германия печели войната. От това не излиза нищо.Седем месеца след подписването на Брест-Литовския договор в Германия избухва революция и Германия губи войната.    В Съветския съюз и в днешна Русия съществуват доста митове, свързани с Бресткия мир. Някои казват например, че за всичко бил виновен Троцки. Той издига лозунга: \"Нито мир, нито война\" и напуска преговорите. След това германците започват настъпление, завладяват много градове и застрашават Петроград. И затова Съветска Русия е принудена да приеме германските условия. Вярно ли е това?  Троцки на няколко пъти напуска преговорите. Такава е и тактиката на бошевиките. Те искат да протакат преговорите и да печелят време. Надяват се, че в Германия и в останалата част на Европа може да избухне революция. Тогава Съветска Русия ще стане част от обхванатата от революционен пожар Европа и в Брест вече няма да се говори за нищо. Ленин разглежда преговорите като трибуна и възможност да представи революционна Русия на световната общественост и като възможност да въдхнови работниците в другите европейски страни да последват примера ѝ.    Един аспект, който е актуален и днес, засяга Украйна. Бресткият мир дава държавна независимост на страната. Но в Русия често казват: \"Каква ти независимост? Украйна просто става германски протекторат и това е всичко\". Кой е прав?    Както най-често, истината е някъде по средата. В текста на Брест-Литовския договор Украйна е определена като независима държава. Такава е и от правна гледна точка. А Русия с подписа си признава независимостта на Украйна. Младата държава обаче не е в състояние да запази своята независимост. По време на преговорите в Брест болшевиките завладяват Киев. Централната Рада не може да го освободи. Освобождават го войските на кайзера след сключването на Бресткия мир. През следващите месеци става ясно, че Украйна не може да изпълни поетите обещания към Германия и не може да доставя обещаните количества зърно.   Павел Скоропадски   В крайна сметка това води до създаването на т. нар. \"гетманат\", начело с Павел Скоропадски. Така се ражда украинската държава. Но и тя не бива да бъде оценявана еднозначно. Скоропатски, който е бил генерал от императорската армия, започва да създава институции на властта, министерства и други държавни учреждения. Само че тяхната основна задача е да изпълняват поетите задължения към Кайзерова Германия. Затово много хора смятат Скоропадски за марионетка на кайзера. През 1918 година, когато в Германия кайзерът е свален, Скоропадски се отказва от властта. И поддръжниците на държавната независимост на Украйна са принудени да търсят други пътища.    Брест-Литовският договор просъществува само няколко месеца. Важно историческо събитие ли е той или незначителна страница в историята?    Мисля, че Брест-Литовският договор все пак е значително събитие, защото ни позволява да си представим, какво би станало, ако Германия беше спечелила войната. В договора се говори за бъдещата независимост на регионите, които по-рано са принадлежали към царска Русия. Но в действителност става дума за колониалната зависимост на тези страни от Германия. Това е един много подтискащ договор и то не само по отношение на Съветска Русия. От гледна точка на Латвия, Литва и Естония например, е цяло щастие, че Брест-Литовският мирен договор много скоро се превръща просто в лист хартия.", "date": "2018.03.04", "title": "Ако Германия беше спечелила войната..."}
{"url": "http://www.classa.bg/%D1%81%D0%B2%D1%8F%D1%82/item/379285-%D1%82%D1%80%D1%8A%D0%BC%D0%BF,-%D0%BC%D0%B8%D1%82%D0%B0%D1%82%D0%B0-%D0%B8-%D1%80%D0%B5%D0%B0%D0%BB%D0%BD%D0%BE%D1%81%D1%82%D1%82%D0%B0", "text": "              Може да е искал по този начин да отклони общественото внимание от хаоса в Белия дом напоследък. Щом не успява да реши проблемите в собствената си къща, защо пък да не опита с налагането на наказателни мита. След среща с представители на стоманодобивната промишленот Тръмп пусна духа от бутилката: той обяви, че ще въведе наказателни мита върху вноса на метали. И уточни, че още идната седмица щял да подпише съответния декрет за това.   Тръмп обяви намеренията си в т. нар. Rust Belt, където навремето туптеше сърцето на американската стоманодобивна промишленост. Там, в американския Североизток, много хора гласуваха за Доналд Тръмп. И понеже детайлите все още не се знаят, ще трябва да изчакаме въпросния декрет. А през това време ЕС може вече да се заеме с изготвянето на списъка с ответните мерки. Защото няма как това да не доведе до търговска война.     В Европа намеренията на Тръмп предизвикаха тревога. Заговори се, че засегнатите компании ще загубят милиони, и че хиляди в Европа могат да загубят работата си. Било нечестно това, което правел сега американският президент, който иначе бил за свободната търговия, чухме още. А също и това, че по този начин той нарушавал правилата на Световната търговска организация (СТО). И т.н. и т.н. - все стари рефлекси. По този начин реагираха не само Германия и ЕС, но и страни като Канада и Бразилия.   Разбира се, Доналд Тръмп изобщо не се трогва от това. Грижа го е само за пазара в САЩ, защото е истински антиглобалист. Интересува го само това, че през последните 20 години бяха затворени десет американски стоманодобивни предприятия, а хиляди загубиха работата си. При това във време, когато световното производство на стомана бележи ръст от 130 процента. В основата на това стои Китай, чийто огромни производствени мощности допринесоха за презадоволяването на пазарите.   \"Добрата стара Америка\" обаче можеше да реагира и по друг начин - например като се специализира върху по-специални видове стомана или като преструктурира и модернизира сектора си. Точно това се опитва - с частичен успех досега - да направи ТисенКруп в Германия. Но САЩ избраха друго. Президентът Тръмп, който дори не се сърдел на другите страни, защото и те искали да правят добри сделки, сега обаче щял да промени това.   За да има сделка са нужни най-малко двама, а във времето на глобалната търговия дори и повече от двама. Можем да предположим, че протекционистката мярка на Тръмп няма да остане без последици. Защото страните, които ще се окажат под заплахата да плащат високи вносни мита, просто ще си потърсят други пазари. Възможно е сега Европа да бъде наводнена от китайска продукция на стомана и алуминий. А що се отнася до сметките на Тръмп, по този начин да създаде хиляди работни места в САЩ, изобщо не е сигурно, че те ще излязат накрая. Не е изключено санкциите да се върнат като бумеранг - да доведат до поскъпването на продукцията в САЩ.     Сега може да удари часът на мултинационалните организации, като СТО или Г20. В групата на двайсетте водещи индустирални и бързо развиващи се държави още сред срещата им на върха през 2016 година действа работна група, която се занимава именно със свръхпредлагането на стомана. Със скромен успех дотук - усилията доведоха само да незначително намаляване на китайското производство, но нищо повече. Що се отнася до Световната търговска организация, тя прилича на един книжен тигър, който открай време се опитва да прокара    Споразумение за световна търговия. Вярно е, че страните, които сега ще трябва да плащата американски наказателни вносни мита, могат да подадат жалби в Женева, където е централата на СТО. Но това изобщо няма да трогне Доналд Тръмп, който така или иначе смята тази организация за една от излишните, скъпи и неефикасни международни институции.   Може би няма да е лошо, ако съветниците на Тръмп му припомнят какво се случи преди две години, когато европейците предприеха действия срещу китайския дъмпинг, след като евтиният внос от Китай докара до фалит много европейски производители на слънчеви панели. Тогава ЕС наложи на Китай наказателни мита. Това обаче изобщо не помогна на европейските компании - нито една от фалиралите фирми не успя като птицата Феникс да възкръсне от пепелта.   Тръмп може да се поучи също и от опита на своя предшественик Джордж Буш, който през 2002 година наложи до 30 % наказателни мита върху вноса на стомана. И въпреки това десетки хиляди американци, заети в стоманодобивния бранш, останаха без работа.", "date": "2018.03.04", "title": "Тръмп, митата и реалността"}
{"url": "http://www.classa.bg/%D1%81%D0%B2%D1%8F%D1%82/item/379286-%D0%BE%D1%82%D0%B3%D0%BE%D0%B2%D0%BE%D1%80%D1%8A%D1%82-%D1%89%D0%B5-%D0%B1%D1%8A%D0%B4%D0%B5-%D0%BC%D0%B8%D0%B3%D0%BD%D0%BE%D0%B2%D0%B5%D0%BD", "text": "    На 1 март президентът на Руската федерация произнесе традиционната си реч пред Федералното събрание на Русия в централната изложбена зала „Манеж“. Никой не очакваше, че 14-тото по ред послание на държавния глава ще стане международна сензация. Отначало събранието протичаше както обикновено. Половин час президентът разказваше за инфраструктурата, за създаването на нови работни места, за пенсиите и т. н.      Путин каза следното:  След тези встъпителни думи, Путин премина към главното. Към това, за което никой не очакваше. Той представи най-общо новите стратегически супер оръжия на Русия, които са неуязвими от каквито и да било отбранителни системи, включително и прословутите американски ПРО.    . Тези снаряди могат да летят по непредсказуема траектория, могат да променят направлението си, височината и страничния наклон и да летят към целта със скоростта на звука, а при излитане достигат свръхзвукова скорост.  .    Следващата новост, за разработката на която преди това имаше много слухове, е ядреният подводен безпилотен апарат.  Според президента Путин, такива ядрени системи практически са неуязвими от противника. Ядрените безпилотни системи са известни отпреди под името „Статус-6“ и предизвикват силно безпокойство у американците. Такава подводница има редица предимства, но най-голямото е, че действа на много голяма дълбочина и е неоткриваема.     Това обстоятелство представлява особено сериозна заплаха за сигурността на САЩ, чието население и крупни промишлени центрове са концентрирани предимно по крайбрежието на Атлантическия и Тихия океан. Друга новост, която анонсира президентът Путин е авиационния хиперзвуков ракетен комплекс „Кинжал“. От 1 декември 2017 г. тази система вече носи бойно дежурство на военните летища в Южния военен окръг.     Освен това, макар че ракетата лети със скорост надвишаваща десет пъти скоростта на звука, по време на полета тя може и да маневрира. Предполага се, че с такива комплекси ще бъдат оборудвани изтребителите Су-35 или Су-34. Според президента Путин, описаните системи практически са без аналог в света и са неуязвими за каквато и да било отбранителна система на противника. В своето изложение президентът Путин разказа и за някои по-традиционни, но не по-малко ефективни системи оръжия. По-конкретно той говори за изпитанията на руската „тежка“ ракета „Сармат“.   От важно значение за отбраната на Русия ще бъде и новият хиперзвуков комплекс „Авангард“.    Той се отличава с това, че може да извършва полети в плътните слоеве на атмосферата на междуконтинентални разстояния с хиперзвукова скорост, превишаваща 20 пъти „числото на Мах“. Това оръжие също не е уязвимо за системите на ПРО и ПВО, а новите материали, от които е изработено, му позволяват да издържа мощни натоварвания. Путин подчерта следното за характеристиките на комплекса:  Друга авангардна новост е ракетата „Рубеж“. Това е компактна ракета с твърдо гориво и максимална дължина на полета 7-8 хил. километра. По принцип е предназначена за ешалонни комплекси, но може да се използва и върху колесно шаси. Паралелно с разработката на всички тези ракетни комплекси, по границите на Русия вече е установено цялостно радиолокационно покритие на системите за ранно предупреждение от ракетно нападение. Това се налага поради огромните „дупки“ в тези системи след разпадането на СССР.     .  По този въпрос Путин направи едно изключително важно уточнение:   Впечатляващо е, че новите разработки оръжия на Русия изпреварват с десетилетия най-съвременните образци оръжия в света и почти напълно изключват възможностите за противодействие на перспективните системи за противоракетна отбрана.    По този повод Сергей Шойгу отбеляза:  . Един американски оръжеен експерт пък коментира, че:    Американците не разполагат с оръжейни системи подобни на представените от Путин. Затова Тръмп още в началото на миналата година препоръча да се направи ревизия на стратегическите ядрени сили на САЩ, защото разбра, че Америка изостава в разработката на нови системи оръжия. САЩ не притежават оръжия подобни на тези, които показаха руснаците. До днес те не са обновявали своя ракетно-ядрен потенциал.   Според оценката на експертите, Русия откри нов технологичен етап в разработката на модерни оръжейни системи и по тази причина в близко време може да се очаква истерична, паническа реакция на Запада и обвинения на Русия в агресивно поведение. Например вестник Welt писа, че:   Немският политолог Александр Рар пък написа, че след презентацията на Путин:    В крайна сметка продължава да стои въпросът – какво цели Владимир Путин с подобно дръзко сваляне на картите? Речта на президента беше определена от руските анализатори като едно от най-важните му изказвания – редом с прословутата мюнхенска реч от 2007 г. и обръщението към парламента при присъединяването на Крим през март 2014 г. Наблюдателите вече се опитват да отгатнат основното послание в изказването. Размахване на „ядрената бухалка“, ултиматум към САЩ или призив за преговори?    За да достигнат Русия, Съединените щати ще се нуждаят не от години, а от десетилетия, а това означава изцяло нов баланс на силите на международната арена. Настъпва време, в което с Москва задължително трябва да се води диалог и именно това е същината на речта на Владимир Путин – „Никой не ни слушаше. Слушайте ни сега!“ В новата ситуация за Америка алтернатива на преговорите може да бъде само една пълномащабна надпревара във въоръжаването – а за Вашингтон да се догони Русия става сложно и много скъпо.   По този начин сме на прага на замяната на опитите за налагане на американска глобална хегемония с нов световен ред. Това е голямата цел на Путин.   ", "date": "2018.03.04", "title": "Отговорът ще бъде мигновен"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/379282-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-4-%D0%BC%D0%B0%D1%80%D1%82", "text": "Очаква ви успех на на работното място, което значително ще ви тласне напред. Основното нещо е, да не бъдете твърде строги спрямо себе си и другите около вас. При комуникация с роднини, са възможни неприятности, затова бъде мълчаливи и задържани. Този ден е благоприятен за открития, реализации и изследвания, които ще ви дадат самочувствие. Трябва да подготвите всичко, за изпълнението на глобалните си проекти. Нека, сега всичко да узрее в мислите ви, докато намерите възможност за изпълнение на плановете си. Един добър ден за започване на лечение и закаляване на организма. Не стойте много време на студено, това може да се отрази на гърба и ставите или да се разболеете. Препоръчително е, да покажете практичност, за да завършите успешно всички започнати дела. Финансовата сфера, ще се развива по-благоприятно от личната. Не се страхувайте да отворите сърцето си към някой, когото наистина обичате. Дори ако хората около вас, са против вашите действия и думи. Семейните, може да посветят вечерта на децата и домашни проблеми. Ще се нуждаете от морална подкрепа от близките хора. Дори ако сте на път, не забравяйте да се обадите и да се консултирате с близките си. Сватби и празнични събития, по-добре отложете за друго време. Ще трябва трезво и реално да оцените всичко, което се случва в личния ви живот. Очаква ви дълъг път, който сте планирали още в началото на месеца. Не се договаряйте с важни хора, ако усетите напрежение и дисбаланс. Към вашето мнение, ще се прислушват дори и опитните колеги, въпреки че някои от тях мечтаят да напуснете. Ще имате свое мнение за всичко, което ви казват. Това не е лоша позиция, но е твърде рисковано. Може да се скарате с хора, от които пряко зависи вашата кариера. Изчистете задълженията си, не взимайте кредит и забравете за \"лесната\" печалба. Неподходящите стъпки в любовта, ще ви поставят пред отговорен избор. Препоръчва се, да намерите радост дори и в малки неща, ако не искате да сте с развалено настроение, още от сутринта. Отложете големите проекти и пестете енергия. Сериозен разговор очаква някой от вас, с някой от вашите роднини, което ще доведе до драматични промени в живота. Може да разкриете творческия си потенциал, като се занимавате с любимото си хоби. Очаква се, увеличение на активността ви в работата и личната сфера. Ако спрете да се самообвинявате за всичко, което сте направили, тогава ще спечелите. Не пренебрегвайте симптомите на настинка, по-добре посетете лекар. Възможен е напредък в социалната сфера, което за дълго, ще укрепи авторитета ви в обществото.   Не очаквайте лек и слънчев ден, днес, ще трябва да се сражавате за всичко сами. Не се обезсърчавайте, ако нещо не се получи, защото животът е богат на такива изненади. Затова във финансите, всичко ще бъде добре и до вечерта ще получите награда за извършената работа. Един добър ден за спорт и борба с лошите навици. Ще бъдете обсебени от кариерата си, като никога преди. Уморени сте, да се задоволявате с малки роли и искате да заемате по-висока позиция. Е, това ще изисква не само естествена амбиция, но и богат опит. От масови събития и тържества, по-добре се откажете, така че да не се уморите морално. Препоръчва се, повече да се занимавате с умствена дейност, отколкото да мислите за бъдещите перспективи. Много от проектите ви, ще донесат приходи и ще помогнат да се измъкнете от тези, които ви пречат да се движите напред. Възможни са бизнес пътувания в чужбина, покупка на ценни книжа и подписване на договори. Вечерта се посветете на семейните и битови проблеми. Трябва да се справите с заемите, да платите дълговете и да планирате текущия месец. Проявете уменията си в неща, които познавате. Не е необходимо да правите нови запознанства, само ще се разсеете от важните проекти. Внимателно изяснявайте отношенията, с любимия човек.", "date": "2018.03.04", "title": "Дневен хороскоп 4 март"}
{"url": "http://www.classa.bg/%D1%81%D0%B2%D1%8F%D1%82/item/379275-%D1%81%D0%B0%D1%89-%D0%BF%D0%BB%D0%B0%D0%BD%D0%B8%D1%80%D0%B0%D1%82-%D0%B4%D0%B0-%D1%80%D0%B0%D0%B7%D0%B3%D1%8A%D1%80%D0%BD%D0%B0%D1%82-400-%D0%BF%D1%80%D0%BE%D1%82%D0%B8%D0%B2%D0%BE%D0%B2%D1%8A%D0%B7%D0%B4%D1%83%D1%88%D0%BD%D0%B8-%D1%81%D0%B8%D1%81%D1%82%D0%B5%D0%BC%D0%B8-%D0%BF%D0%BE-%D1%80%D1%83%D1%81%D0%BA%D0%B8%D1%82%D0%B5-%D0%B3%D1%80%D0%B0%D0%BD%D0%B8%D1%86%D0%B8", "text": "Руският заместник-министър на отбраната Александър Фомин съобщи, че САЩ планират да разположат около 400 противовъздушни системи по руските граници.   Фомин посочи, че САЩ полагат много усилия за разполагането на глобална противоракетна система около територията на Русия. По-специално, комплексите вече са разположени в Аляска, Румъния и балтийските държави, а тяхното разполагане в Полша се завършва. Предвижда се да бъдат инсталирани също в Япония и Южна Корея.   \"Общо 400 противоракетни комплекса ще бъдат разгърнати, което значително намалява потенциала на руското ядрено възпиране\", каза руският заместник-министър пред канал \"Россия\".   Фомин подчерта, че Русия \"от години приканва САЩ за политически диалог, но предложенията биват пренебрегнати\".   Руският заместник-министър също предупреди, че САЩ са създали в Европа логистика за доставка за разполагането на допълнителни групи от до 300 000 войници.   \"САЩ са подготвени за трансатлантическо прехвърляне на военни единици на територията на Европа. На различни места са разположени складове на оръжие, военно оборудване, специално оборудване, боеприпаси, храна и др Към днешна дата са създадени достатъчно резерви за бързо разгръщане на допълнителни групи до 300 000 души \", каза Фомин.   Освен това в Европа са инсталирани осем координационни центъра за контрол на входящите войски и тяхното разполагане в Източна Европа.   Руският министър на отбраната Сергей Шойгу описа като \"пробит чадър\" американския противоракетен щит, чиито компоненти Вашингтон разполага в различни части на света. Според генерала, Русия е създала оръжия, способни да преодолеят както съществуващите, така и развиваните бъдещи системи за противоракетна отбрана. \"Това, което се разполага в Полша, Румъния и Аляска, а се подготвя в Южна Корея и Япония, тази противоракетен щит е \"продупчен\". Аз не разбирам защо те трябва да плащат толкова много за този чадър\" каза министърът.", "date": "2018.03.04", "title": "САЩ планират да разгърнат 400 противовъздушни системи по руските граници"}
{"url": "http://www.classa.bg/%D1%81%D0%B2%D1%8F%D1%82/item/379276-%D0%BF%D1%83%D1%82%D0%B8%D0%BD-%D0%B7%D0%B0-%D0%BF%D1%80%D0%B5%D0%B4%D0%BF%D0%BE%D0%BB%D0%B0%D0%B3%D0%B0%D0%B5%D0%BC%D0%B0%D1%82%D0%B0-%D0%BD%D0%B0%D0%BC%D0%B5%D1%81%D0%B0-%D0%BD%D0%B0-%D0%BC%D0%BE%D1%81%D0%BA%D0%B2%D0%B0-%D0%BD%D0%B0-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B2-%D1%81%D0%B0%D1%89", "text": "Вашингтон трябва да представи официални документи, потвърждаващи, че Русия \"се намесва\" в изборите в САЩ, каза руският президент Владимир Путин в интервю за американския новинарски канал NBC.   На 16 февруари федерално американско жури предяви обвинения срещу тринадесет руски граждани и три юридически лица, за предполагаема намеса в изборите и политическите процеси в северноамериканската държава.   В този контекст държавният глава заяви, че руските власти не могат да преследват своите граждани, ако не са нарушили законите на страната.   \"Първо трябва да видя какво са направили. Дайте ни материалите. Дайте ни информация. С цялото ми уважение към вас лично, с цялото си уважение към Конгреса, аз съм убеден, че имате хора с дипломи по право\" каза Путин пред репортерката Мегин Кели.   Президентът отбеляза, че един човек с правно образование ще разбере, че в Русия е невъзможно \" да се преследва някой, който не е нарушил руските закони и че Вашингтон трябва да даде на Москва документ, едно официално искане.\"   \"Това трябва да става чрез официалните канали, а не чрез пресата или чрез крещене в Конгреса на Съединените щати\", каза Путин.   На 16 февруари, говорителката на руското външно министерство Мария Захарова, нарече американските обвинения за предполагаемата намеса в изборите в САЩ абсурдни.   \"Тринадесет души са повлияли на изборите в САЩ? Тринадесет души срещу хилядите милиони долари в бюджетите на техните специални служби? Срещу разузнаване и контраразузнаване, срещу най-новите разработки и технологии? Абсурд? Да Но това е съвременната американска политическа реалност \", пише Захарова в своя Facebook профил.", "date": "2018.03.04", "title": "Путин за предполагаемата намеса на Москва на изборите в САЩ"}
{"url": "http://www.classa.bg/%D1%81%D0%B2%D1%8F%D1%82/item/379277-%D1%82%D1%80%D1%8A%D0%BC%D0%BF,-%D0%BD%D0%B0-%D0%BF%D1%80%D0%B0%D0%B3%D0%B0-%D0%BD%D0%B0-%D0%B7%D0%B0%D1%82%D0%BB%D1%8A%D1%81%D1%82%D1%8F%D0%B2%D0%B0%D0%BD%D0%B5%D1%82%D0%BE,-%D1%81%D0%B5-%D0%BE%D1%82%D0%BA%D0%B0%D0%B7%D0%B2%D0%B0-%D0%BE%D1%82-%D1%85%D0%B0%D0%BC%D0%B1%D1%83%D1%80%D0%B3%D0%B5%D1%80%D0%B8%D1%82%D0%B5", "text": "Президентът на САЩ, Доналд Тръмп, известен с пристрастеността си към бързото хранене, е получил указания от неговия лекар, да замени временно чийзбургерите с диета здравословни храни, съобщава Bloomberg, позовавайки се на източници в обкръжението на държавния глава.   Според уебсайта, през януари тази година, главният лекар на Белия дом Рони Джаксън, предупредил Тръмп, че е на прага на затлъстяването. По това време президентът, на 71 г., тежал 108 килограма и е бил висок 1,90 метра. Съгласно таблиците на Американския център за контрол и превенция на заболяванията, Тръмп имал само 400 грама до достигане долната граница на затлъстяването.   Според Блумбърг Джаксън препоръчал на президента да консумира по-малко въглехидрати и мазнини, да елиминира говеждото месо от диетата си и да извършва ежедневни физически упражнения. Източници от Блумбърг от своя страна съобщават, че Тръмп не е ял хамбургери в продължение на поне две седмици.   За да се разбере степента на пристрастяване Тръмп към нездравословната храна, просто трябва да се спомене, че при пристигането си в Белия дом, той поръчал да инсталират на бюрото му в Овалния кабинет червен бутон, за да му носят по една кола, когато го натисне.", "date": "2018.03.04", "title": "Тръмп, на прага на затлъстяването, се отказва от хамбургерите"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/379278-%D0%BE%D0%B1%D1%8F%D0%B2%D0%B0-%D0%BF%D1%80%D0%BE%D0%B4%D0%B0%D0%B2%D0%B0%D0%BC-%D0%BD%D0%BE%D1%81%D0%B5%D0%BD%D0%BE-%D0%B1%D0%B5%D0%BB%D1%8C%D0%BE", "text": "Жена продава бельо. Дотук нищо особено. В края на краищата всеки от нас носи бельо и е естествено то да се продава и купува. Обикновено обаче бельото, което купуваме, е чисто. В смисъл - неизползвано. И въпреки че е неизползвано, преди да го облечем, ние го перем. Това е обикновено. В случая обаче... \"Здравейте, потресена съм от това, което се предлага в сайта за безплатни обяви OLX.bg. Тази отвратителна обява излезе на главната страница на сайта, който може би посещават и непълнолетни.\" Това пише читателка на TrafficNews.bg, истински възмутена от въпросната обява. Впрочем ето я и нея: Та става дума за бельо.      Само че... \"малко използвано\", като в оня виц. За онези, които не са \"сериозни\" хора и се чудят за какво става \"на въпрос\", ще уточним: става въпрос за онова нещо, на което се приписват свръхестествени свойства и което се нарича фетиш. Ако досега сте си мислили, че фетишът е приоритет на африканските племена, е, лъжете се - както стана ясно от една бърза проверка из интернет пространството, той си се шири надлъж и нашир по нашите географски ширини, и то вихрено. И не, не става дума за ония простосмъртни фетиши: кръв, кости и пера. Става дума за типичните атрибути на т.нар. сексуален фетишизъм - мръсни гащи, чорапи и пр. употребявано бельо с \"неустоим\" аромат...      Няма да навлизаме пространно в биомедицинския термин \"парафилия\", използван в психиатрията, сексологията и психологията, за да означи сексуалната възбуда, фантазии и поведение. Само ще вметнем, че те се постигат чрез неадекватни обекти, ситуации или индивиди. Защото хората с парафилни сексуални влечения разчитат изключително на тези неадекватни обекти, за да постигат сексуална възбуда и удовлетворение. И няма да влизаме в дискусия това \"само\" атипични сексуални практики ли са, представляват ли те диагноза на психично разстройство сами по себе си, или не. Но ще си позволя лично мнение - колкото и то да е различно от това на Американската асоциация по психиатрия.    Това определено е ОТКЛОНЕНИЕ, както впрочем личи и от самата дума \"парафилия\". Отклонение, което е не само гнусно, отблъскващо, извратено, грозно, срамно и долнопробно, но може да бъде и опасно. В буквалния смисъл на думата. Как ли? Преди години пловдивски перверзник си избра за обект на сексуална възбуда бельото от терасата ми. Поради което я посети многократно, катерейки се по стената като паяк. Представете си шока, който преживяхме вкъщи, от това, че някой влиза в дома ни, за да задигне... гащите ни. По-късно разбрахме от полицията, че въпросният фетишист е събрал в скривалището си на един таван над 100 дамски прашки, повечето от които... сини. Нямате представа колко омерзително е да знаеш, че някой перверзник се е докосвал до нещо толкова лично твое като бельото ти!    Така се случваше в ония години, когато сайтовете за безплатни обяви в интернет не бяха набрали скорост. Сега е различно. Отваряш един от многото подобни сайтове и четеш: \"Предлагам носено от мен бельо. Силно ароматно бельо лично от мен! Прашки, чорапи носени 3 дни - 15 лв. Чорапогащник, носен 3дни - 25 лв. Сутиени, носени 10 дни - 20 лв. Всяко бельо може да бъде напишкано +5 лв. Мастурбиране с бельото +5 лв. Не изпращам снимки и не показвам нищо предварително!\" \"Купувам носено мръсно женско бельо - прашки бикини и т.н. Само от добре изглеждащи жени, за предпочитане да са млади. Само лично предаване и моля само за сериозни предложения, без проститутки. Гарантирана дискретност.    Плащам 30 лв. за бр. първоначално, при интерес може да говорим и за по-висока цена. за контакт пишете на съобщение -л. с.\" \"Здравейте, скъпи господа! Цена за брой (прашки, боксерки или бикини) - 15 лв., носени обувки - 40 лв., сутиени - 20 лв., бодита - 25 лв., ако търсите нещо определено ме попитайте. Нещата ми са носени по 3 дни, ако желаете мога да мастурбирам с тях, да ги напишкам... можете да уточните своите желания по Viber. Изпращам по Еконт, доставката е 1 раб. ден. Продавам бельо, а не п**ката си, така че не ме занимавайте с мераците си!    Моля, НЕ МЕ БЕЗПОКОЙТЕ ПО ТЕЛ, имам малко бебе и просто ми е невъзможно да ви вдигам.\" \"Продавам носено от мен - жена на 29 години, на 100% секси бельо. Изброявам: Дамски прашки - много видове и цветове или по желание на купувача. Сутиени - цвят по желание на купувача. Мрежести чорапи до бедрото или до коляното. Бикини, жартиер, чорапки до кокалчето или други по желание на купувача! Цените се договарят според бельото и колко време е носено! Неустоим аромат, бельото е носено по 3-4 дни и е умирисано много хубаво! По желание може да пишкам и мастурбирам върху бельото! Изпращам в цялата страна по Еконт в дискретна опаковка с наложен платеж!\"", "date": "2018.03.04", "title": "Обява: Продавам носено бельо"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/379279-%D0%B0%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D0%B8%D0%B7%D0%B2%D0%B5%D1%81%D1%82%D0%BD%D0%B0-%D1%82%D0%B5%D0%BB%D0%B5%D0%B2%D0%B8%D0%B7%D0%B8%D0%BE%D0%BD%D0%BD%D0%B0-%D0%B2%D0%BE%D0%B4%D0%B5%D1%89%D0%B0-%D0%B7%D0%B0%D1%80%D0%B0%D0%B4%D0%B8-%D1%81%D0%B5%D0%BA%D1%81-%D0%B8%D0%B7%D0%BD%D1%83%D0%B4%D0%B2%D0%B0%D0%BD%D0%B5", "text": "Полицията в Сърбия арестува телевизионната звезда Анабела Сцекис, известна със своите пищни форми. Заедно с нея са задържани още една жена и мъж по обвинение за секс-шантаж. Както съобщава INK те са искали от известен предприемач 20 хиляди евро в замяна на компрометиращо видео с негово участие.      Освен това на мобилните телефони на изнудвачите били намерени пикантни снимки и видеа с известни футболисти и дори политици. В съда Анабела и съучастничките й заявили, че бизнесменът сам им е плащал за секс.      В хода на разследването е станало ясно, че сексапилната Анабела и нейна приятелка Тияна Ширулович са били в мрежа за елитни проститутки, ръководена от Михайло Максимович. Техни клиенти са били предимно висши полицаи, банкери, бизнесмени, естрадни мениджъри и композитори, съобщава сръбското издание Blic.      Списъкът с елитни проститутки наброявал около 20 момичета от различни свери - от известни старлетки до анонимни студентки.      \"Сред клиентите им са били и чужденци, които работят в Белград или пътуват често до Сърбия. Някои от тях са си поръчвали момиче за чужбина, след което пътували до държави от ЕС или пък до екзотични дестинации. Клиентите са допускани само след препоръка и щателна проверка\", разкрива източник от разследването.", "date": "2018.03.04", "title": "Арестуваха известна телевизионна водеща заради секс-изнудване"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/379290-70-%D0%BE%D1%82-%D1%81%D0%BE%D1%84%D0%B8%D1%8F%D0%BD%D1%86%D0%B8%D1%82%D0%B5-%D1%81%D0%B0-%D0%B4%D0%BE%D0%B2%D0%BE%D0%BB%D0%BD%D0%B8", "text": "Около 70 на сто от живеещите в столицата са били доволни от градските условия на живота си в София, отчита анализ на Евростат, посветен на удовлетвореността на европейците от качеството на живот в градската среда, която са обитавали през 2016 г., съобщи БТА. София е единственият български град, който отбелязва значителен прираст на населението през последните години и в столицата живее около 20 на сто от населението на страната. За последните години столицата е нараснала с около 400 хиляди души, което е промяна от близо плюс 40%. През 1990 г. столицата е наброявала малко над 1 милион души, докато през 2016 г. живеещите в София-град вече са били около 1,4 млн. души. По този показател столицата е класифицирана като град от Тип 1 - процъфтяващо ядро и увеличаващо се население. Варна е единственият друг град у нас, който е класифициран с Тип 1 и положителна промяна в числеността на населението от плюс 10 на сто. Поради значителната концентрация на жителите в столицата - София е и най-скъпият град в страната, като средният годишен доход е варирал около 13 000 лева, а средният разход - около 12 000 лева. В София домакинствата са разполагали с над 650 хиляди жилища, но над 140 хиляди /или 22 на сто/ са били незаети. Средната цена на сделките с жилищни недвижими имоти в София през първото тримесечие на 2016 г. е била 835 евро/кв. м , докато за същото тримесечие средната цена за жилище в сграда ново строителство е била 950 евро/кв. м. Средната цена на апартамент в София за същото тримесечие е била 79 800 евро, докато цената на жилища в сгради ново строителство е била около 90 000 евро. Най-висок дял от удовлетвореност от живота в градска среда е регистриран сред жителите на три града - Грац /85 на сто/, Цюрих /83 на сто/ и Виена /80 на сто/, отчита европейската статистика на базата на статистически данни от близо 80 града в ЕС. Тези три града попадат и сред Топ 10 на най-скъпите градове в света. В същата класация София е на 184 позиция от общо 400 града в света. Сред градовете, в които гражданите на ЕС показват най-висока удовлетвореност от условията на живот, са още Копенхаген - 78 на сто, френският Рен - също 78 на сто, Брюксел - 77 на сто, Женева - 76 на сто и др. Най-ниско ниво на удовлетвореност от условията на живот в градска среда е регистрирано в силно индустриализирания унгарски град Мишколц - 44 на сто, в гръцката столица Атина - 45 на сто и в Букурещ - 49 на сто, отчита Евростат. Тези три града са единствените в ЕС, в които повече от половината население е заявило, че не е доволно от условията си на живот. Според друг показател от анализа - най-лесно се намира работа в Прага, Мюнхен и Братислава, а най-трудно - в Палермо - 96 на сто, Наполи - 93 на сто, Торино, Атина и Малага - по 85 на сто. Париж е бил градът, в който най-висок процент жители са ползвали обществения транспорт - около 70 на сто, като всеки ден във френската столица са пътували повече от 1 млн. души, а Талин е първият град в ЕС, който предоставя на всички свои жители безплатен градски транспорт.", "date": "2018.03.04", "title": "70 % от софиянците са доволни"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/379280-%D0%B5%D0%BB%D0%B8%D1%82%D0%BD%D0%B0-%D1%81%D0%B2%D0%BE%D0%B4%D0%BD%D0%B8%D1%87%D0%BA%D0%B0-%D0%BF%D1%80%D0%BE%D0%B4%D0%B0%D0%B2%D0%B0-19-%D0%B3%D0%BE%D0%B4%D0%B8%D1%88%D0%BD%D0%B0", "text": "Станаха известни самоличностите на момичетата, които се опитаха да продадат на летището Домодедово в сексуално робство своя приятелка. Според Telegram-канал 112 Ксения С. и нейната приятелка Татяна П. са заподозрени в организирането на продажбата.  \r\n   Телевизионният канал показва снимки на двете задържани. Според някои данни едно от момичетата се е занимавало със спорт и е работило като екскорт. Момичето, обявено за продажба, двете срещнали в социалните мрежи. Също там те търсели потенциален купувач.  \r\n   \r\n   Ролята на купувача обачи изиграл оперативен работник. Момичетата поискали 1,5 милиона рубли за своята \"стока\". \"Според следователи, на 1-ви март 2018 г. на територията на московското летище Домодедово за 1,5 милиона рубли злоумишленици са продали момиче родено през 1999 г. с цел сексуална експлоатация от трети лица извън Руската федерация \", се казва в доклада на следствения комитет. Заподозрените бяха задържани като част от оперативна дейности от служителите на Министерството на вътрешните работи.  \r\n   Според някои доклади задържаната Татяна изразила желанието си да сътрудничи на разследването. Момичето казало, че само е намерила подходящото момиче, но не се е опитала да организира продажбата. Отговорността за това, тя твърди, че е на приятелката. \r\n    ", "date": "2018.03.04", "title": "Елитна сводничка продава 19-годишна"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/379281-%D0%B4%D0%B6%D0%B5%D0%BD%D0%B8%D1%84%D1%8A%D1%80-%D0%BB%D0%BE%D1%83%D1%80%D1%8A%D0%BD%D1%81-%D0%BF%D0%B8%D1%8F%D0%BD%D0%B0-%D0%BA%D0%B0%D1%82%D0%BE-%D0%BA%D0%B8%D1%80%D0%BA%D0%B0", "text": "Пияна като казак е била актрисата Дженифър Лоурънс по време на премиерата на новия си филм \"Red Sparrow\" в Ню Йорк, призна самата тя в шоуто на Елън Дидженерис. Това лесно може да се забележи от снимките й на червения килим, където самата тя си казва, че е изглеждала \"като ударена с електрошок\".  \r\n   \r\n   \"Донякъде причината да изглеждам така беше, че всякак се опитвах да не ми личи. За съжаление неуспешно,\" шегува се сама със себе си Дженифър. \r\n   \r\n          ", "date": "2018.03.04", "title": "Дженифър Лоурънс пияна като кирка"}
{"url": "http://www.classa.bg/%D1%81%D0%B2%D1%8F%D1%82/item/379274-%D0%BF%D0%B0%D0%BF%D0%B0%D1%82%D0%B0,-%D0%BC%D0%B0%D1%80%D0%BA-%D0%B7%D1%83%D0%BA%D1%8A%D1%80%D0%B1%D1%8A%D1%80%D0%B3-%D0%B8-%D1%88%D0%B5%D1%84%D0%B0-%D0%BD%D0%B0-%D1%84%D0%B1%D1%80-%D0%B7%D0%B0%D0%BA%D1%80%D0%B8%D0%B2%D0%B0%D1%82-%D0%BA%D0%B0%D0%BC%D0%B5%D1%80%D0%B8%D1%82%D0%B5-%D0%BD%D0%B0-%D0%BA%D0%BE%D0%BC%D0%BF%D1%8E%D1%82%D1%80%D0%B8%D1%82%D0%B5-%D1%81%D0%B8", "text": "Преди почти две години основателят на Facebook Марк Зукерберг беше наречен от интернет потребителите \"параноик\", защото покрива камерата и микрофона на лаптопа си с парчета лепяща лента. И той не е единственият известен човек, който го прави, за да се предпази от потенциалните атаки на \"хакерите\". В мрежата се появи снимка на най-висшия прелат на католическата църква, папа Франциск, с таблет и покрита предна камера.   Някои експерти твърдят, че тази мярка е едно от най-умните неща, които потребителите могат да направят, за да защитят личния си живот. Този метод на предпазване от наблюдение се препоръчва и от бившия служител на американското разузнаване Едуард Сноуден.   Нещо повече, Джеймс Коуи, бивш директор на ФБР, признава, че покрива уеб камерата си с непрозначна лента. Въпреки че е наясно, че \"има хора, които му се присмиват\", той смята, че това е \"основна\" превантивна мярка, също както затваряне на вратата на къщата или колата.   Използването на лентата очевидно не предпазва устройството от \"хак\", но поне не позволява на нарушителя да наблюдава потребителя. Някои \"хакери\" се възползват от кибернетичната уязвимост за шпиониране на жените. Един от най-известните случаи е ареста през 2011 г. на US Луис Миангос, обвинен в хакване на компютърни системи, изнудване и използване на лични данни и интимни видеозаписи на жертвите си. Човекът шпионирал стотици тийнейджъри, заразявайки компютрите им със \"зловреден софтуер\".   Нарушаването на неприкосновеността на личния живот е по-лесно, отколкото изглежда: един кибер шпионин трябва само да накара потребителя да кликне върху връзка към уебсайт, изображение или видеоклип, в който е скрит зловреден софтуер. Такъв \"злонамерен софтуер\" се използва за нахлуване в уеб камерите на жени, политически дисиденти, активисти и журналисти.   Освен това в интернет има проспериращ пазар на видеоклипове и снимки, получени по този незаконен метод. Има няколко канала в YouTube, където се публикуват пиратски записи от камери за наблюдение. През 2017 г. се съобщава за хакер, който продава достъп до IP камери, които позволяват шпионаж на пациенти в болници, клиенти на проститутки, гости на хотела и хиляди нищо неподозиращи хора. Според експерти, уеб камерите, инсталирани на обществени места, са изключително уязвими за пиратството.", "date": "2018.03.04", "title": "Папата, Марк Зукърбърг и шефа на ФБР закриват камерите на компютрите си"}
{"url": "http://www.classa.bg/%D1%81%D0%B2%D1%8F%D1%82/item/379273-%D0%BA%D0%B8%D1%82%D0%B0%D0%B9-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B0%D0%B2%D0%B0-%D1%81%D0%B0%D1%89-%D1%81%D0%BF%D1%83%D1%81%D0%BA%D0%B0%D0%BD%D0%B5%D1%82%D0%BE-%D0%B2-%D0%B0%D0%B4%D0%B0-%D0%B5-%D0%BB%D0%B5%D1%81%D0%BD%D0%BE", "text": "Една редакционна статия, публикувана в \"China Daily\", официалният вестник на управляващата комунистическа партия, предупреди, че азиатският гигант може да отиде на война за Тайван, ако САЩ обнародват закон, който насърчава по-близки отношения между Вашингтон и автономния остров, чийто суверенитет се оспорва от Пекин.   Американският Сенат прие Закон за пътуването до Тайван, който позволява на американски служители на всички нива да пътуват до острова, за срещи със своите тайвански колеги и позволява на тайвански високопоставени длъжностни лица да влизат в САЩ \"при уважителни условия\" за среща с представители на северноамериканската страна. Сега, за да влезе в сила, новият закон трябва да бъде ратифициран от президента Доналд Тръмп.   Връзките между Китай и САЩ се основават на взаимно споразумение, според което Вашингтон може да поддържа само неофициални връзки с Тайван и да спазва принципа \"Един Китай\". Островът е \"неотменима част\" от азиатския гигант, твърди вестникът.   Статията посочва, че Вашингтон и Пекин \"демонстрират готовност за диалог за избягване на търговската война, но за разлика от търговията, Тайван е въпрос на суверенитет и не може да бъде договарян\". За Тръмп, смятат авторите, че \"може би е изкушаващо да ратифицира този закон, защото може да го разглежда като средство за получаване на търговски облекчения от Пекин в полза на своята страна. Това обаче би довело само до безполезен и вредоносен спор или нещо по-лошо\", предупреждава медията.   Според \"China Daily\", ако той ратифицира закона, това би насърчило тайванските власти да изискват повече суверенитет за острова. Това, от своя страна, \"неизбежно ще доведе до активиране на закон анти-отцепване, който ще позволи на Пекин да използва сила, за да се предотврати отделянето на острова\".   В случай на този сценарий, САЩ ще бъдат принудени да действат в защита на Тайван, така че цялата ситуация ще бъде доказателство, че \"слизането в ада е лесно\", заключава статията.", "date": "2018.03.04", "title": "Китай предупреждава САЩ: \"Спускането в ада е лесно\""}
{"url": "http://www.classa.bg/%D1%81%D0%B2%D1%8F%D1%82/item/379272-%D0%BC%D0%B0%D0%B9%D0%BA%D0%B0%D1%82%D0%B0-%D0%BD%D0%B0-%D0%B0%D0%B2%D1%82%D0%BE%D1%80%D0%B0-%D0%BD%D0%B0-%D0%BA%D0%BB%D0%B0%D0%BD%D0%B5%D1%82%D0%BE-%D0%B2%D1%8A%D0%B2-%D1%84%D0%BB%D0%BE%D1%80%D0%B8%D0%B4%D0%B0-%D0%B5-%D0%BF%D0%BB%D0%B0%D1%82%D0%B8%D0%BB%D0%B0-50-000-%D0%B4%D0%BE%D0%BB%D0%B0%D1%80%D0%B0,-%D0%B7%D0%B0-%D0%B4%D0%B0-%D0%B3%D0%BE-%D0%BE%D1%81%D0%B8%D0%BD%D0%BE%D0%B2%D0%B8", "text": "Излизат нови подробности за детството 19-годишния Николас Круз, който уби 17 души и рани десетки, при стрелбата на 14 февруари в гимназия във Флорида, САЩ   Линда Крус, жената, която го е отгледала, е платила 50 000 долара на биологичната майка на детето, за да й го отстъпи за осиновяване, само три дни след раждането, съобщава вестник \"Ню Йорк пост\". По-късно й дава нови 15 000 долара за второ дете, Закари, което също е осиновила.   Освен това, стана ясно, че биологичната майка на Николас Круз страда от наркомания и \"е пълна катастрофа и крадец\", както съобщи в интернет страницата RadarOnline Триш Дювани, съседка на Линда Круз.   Тя каза, че е предупредила Круз - който починал през ноември миналата година - че произходът на майката е мрачен и твърди, че \"и двете деца са резултат от случайни еднократни взаимоотношения и че майка им не е знаела кои са бащите им\".   Дювани припомни, че повечето съседи се опитвали дастоят настрана от Николас и че в поведението му имало признаци на разстройство. По-конкретно, тя разказа как Николас, когато бил на две години, хвърлил в басейна нейния четиримесечен син, \"който пълзял по двора\".", "date": "2018.03.04", "title": "Майката на автора на клането във Флорида е платила 50 000 долара, за да го осинови"}
