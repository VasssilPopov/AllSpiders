{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/393133-%D0%BC%D0%B8%D0%BB%D0%B5%D0%BD%D0%B8%D1%83%D0%BC-%D0%B8%D0%B7%D0%B4%D0%B0%D0%B2%D0%B0-%D0%BF%D1%80%D0%B8%D0%BA%D0%B0%D0%B7%D0%BD%D0%B8-%D1%81%D1%8E%D0%B6%D0%B5%D1%82%D0%B8", "text": "От векове хората се увличат по приказните сюжети. Плетенето на истории бележи своето начало още в древността, когато с митове хората се опитвали да обяснят явленията в природата около себе си. По-късно митовете се прераждат в приказки и специални разказвачи обикаляли от село в село и от град в град, събирайки тълпи от жители, които жадно поглъщали всяка дума. Традицията за предаване на вълшебни истории за далечни времена, несъществуващи и фантастични места и герои, е останала в човешката култура, макар приказките вече да се различават съществено от оригиналните версии. „Снежанка“, „Пепеляшка“, „Хензел и Гретел“, „Спящата красавица“, „Котаракът в чизми“, „Кралят елен“ са приказки, които слушаме от деца. Ала малцина знаят, че всъщност сюжетите им не принадлежат на Братя Грим или Шарл Перо, а водят началото си от сборника „Приказка на приказките“, издаден през 1634 г. в Неапол. Негов автор е Джан Алезио Абатутис. Две години по-късно е издаден и вторият том, след което книгата като цяло потъва в забвение . Съчиненията в тази книга обаче са повлияли на всички по-късни разказвачи и сладкодумци и са навлезли в европейската култура така трайно, както поемите на Омир, „Божествена комедия“ и драмите на Шекспир. В третия том на своите приказки, Вилхелм Грим отдава почит на своя неаполитански предшественик, като пише: Може да гледаме на тази колекция от 50 приказки като оригинални версии и макар книгата да не е превеждана на френски или друг език, все още може да се счита за база, за произлизаща директно от народните традиции… Базиле не си е позволил да прави промени в съдържанието, дори в най-малките подробности, а това придава на работата му особена стойност. Възроденият интерес към старото неаполитанско издание, което придобива известност под името „Пентамерон“ или „Петоднев“ – заради структурата на разказа, следващ „Декамерон“ на Бокачо, - води и до разбулване на мистерията около неговия автор. Зад псевдонима Джан Алезио Абатутис се крие неаполитанският поет Джамбатиста Базиле (1566-1632), чийто епохален труд е публикуван след неговата смърт от сестра му Адриана, на която той посвещава много от стиховете си, които по тогавашната мода са изпълнявани като песни. Джамбатиста Базиле е роден в Джулиано в небогато семейство, като млад си опитва късмета във венецианската армия, а след това преминава на служба в двора на различни владетели и накрая дори е удостоен с благородническа титла. „Приказка на приказките“ събира разнородни истории от тогавашните европейски бит и обичаи, обогатява ги с митологични сюжети, прикачва им фолклорни елементи и ги увенчава с поука, която и до днес забавлява млади и стари. Книгата идва на български език с превод от Владимир Молев, корица от Фиделия Косева, оригинални илюстрации от Франц фон Байрос и логото на издателство „Милениум“. ", "date": "2019.03.01", "title": "Милениум издава приказни сюжети"}
{"url": "http://www.classa.bg/%D1%81%D0%B2%D1%8F%D1%82/item/393127-%D0%B0%D1%84%D0%B5%D1%80%D0%B0%D1%82%D0%B0-snc-lavalin", "text": "Облаците около главата на канадския премиер Джъстин Трюдо се сгъстяват, а от опозицията настояват за оставката му. Причината за това е скандалът с инженерната компания SNC-Lavalin, който вече почти месец разтърсва политиката в страната. Нова сила на скандала дадоха показанията на бившата правосъдна министърка и бивш главен прокурор на Канада от либералното правителство на Трюдо - Джоди Уилсън-Рейбоулд - пред парламентарната комисия по правосъдие.  Пред депутатите от комисията тя заяви, че върху нея е бил оказван натиск от редица членове на кабинета и други високопоставени служители да не води дело срещу компанията. Нещо повече - сред тях е бил и самият Трюдо, който, по думите й, е изтъкнал, че ако компанията пострада, много хора ще загубят работните си места, заявявайки молбата си тя \"да помогне\" за разрешаването на проблема.     \"В продължение на 4 месеца, от септември до декември 2018 г., бях подложена на постоянен натиск от представители на правителството, които се опитваха да се намесят по политически причини в начина, по който си върша работата като главен прокурор на Канада\", каза Джоди Уилсън-Рейболд, която беше повикана пред парламентарната комисия по правосъдие, за да даде обяснения по случая. Самият скандал избухна на 7 февруари, когато местният вестник Globe and Mail публикува разследване, според което Джъстин Трюдо и екипът му са оказвали политически натиск върху правосъдния министър да предотврати съдебно преследване срещу компанията.               Обвиненията срещу SNC-Lavalin датират от 19 февруари 2015 г. Тогава компанията е обвинена, че между 2001 и 2011 г. е раздала подкупи в размер на 48 милиона канадски долара на висши представители на либийските власти по времето на Муамар Кадафи.  SNC-Lavalin обявиха разследването срещу тях като неоснователно и прехвърлиха възможната вина върху бивши служители, които отдавна са напуснали компанията. Евентуална присъда по такива обвинения обаче би довела обаче до забрана за компанията да участва в търгове за обществени поръчки към канадското правителство - нещо, от което идват и основните доходи на компанията. През октомври същата година партията на Трюдо идва на власт, а Джоди Уилсън-Рейбоулд е назначена да изпълнява длъжността на правосъден министър и главен прокурор на страната - обединена длъжност, която за пръв път се използва тогава в Канада. През март 2018-а либералите прокарват поправка в Наказателния кодекс, позволяваща сключването на сделки между прокурори и корпорации, срещу които има повдигнати обвинения, с цел избягването на наказателни производства за сметка на обезщетения - поправка, за която SNC-Lavalin пръска значителни средства, лобирайки пред политици. Въпреки приетите промени в Наказателния кодекс обаче от прокуратурата на страната отказват да предприемат действия към уреждане на делото срещу инженерната компания при закрити врати (въпреки активните действия на SNC-Lavalin в тази посока).  Именно тогава започва и натискът спрямо Уилсън-Рейбоулд за прекратяване на делото. В качеството си на главен прокурор тя има властта да пренебрегне решението на прокурорите по делото и да нареди уреждането на сделка с компанията. Точно за такъв развой на събитията тя бива притискана от Трюдо и редица висши държавни служители. В показанията си пред правосъдната комисия в канадския парламент от сряда тя заяви, че общо 11 души, включително самият Трюдо, са се опитали да й се намесят в работата и че дори са й били отправени прикрити заплахи. \"От септември до декември 2018 г. върху мен бе оказван постоянен натиск от страна на няколко души в правителството да се намеся политически...  и по недопустим начин, за да се стигне до извънсъдебно споразумение с Ес Ен Се-Лавален\", каза бившият главен прокурор на страната. Тя посочва, че са й били отправяни \"прикрити заплахи\" и е била предупреждавана да внимава \"да не влезе в сблъсък с министър-председателя\" по този въпрос. Тя обаче отказва да се съобрази с исканията на премиера и четири месеца по-късно тя беше внезапно понижена до поста министър, отговарящ за ветераните - ход, който тя видя като пряко следствие от неподчинението си. Към днешна дата вече е подала оставката си от поста. Показанията на Джоди Уилсън-Рейболд дадоха шанс на опозицията да атакува правителството. Лидерът на консерваторите в парламента Андрю Шийр призова Трюдо да подаде оставка, тъй като вече \"не притежава моралното право\" да води страната си.  \"Показанията, които канадците току-що чуха от бившия главен прокурор Джоди Уилсън-Рейболд, разказват историята на министър-председателя, който е загубил моралния си авторитет. Министър-председател, който позволява на партийните си политически мотиви да отхвърлят задължението му да поддържа върховенството на закона. Министър-председател, който не знае къде приключва Либералната партия и къде започва правителството на Канада. И министър-председател, който е позволил системна култура на корупция да се утвърди в кабинета му и сред най-висшите обществените служби\", се казва в позицията на Шийр. Джъстин Трюдо оспори казаното от Уилсън-Рейболд и отхвърли исканията на опозицията за оставката му.  \"Твърдо поддържам, както и аз от самото начало, че аз и моите служители винаги сме действали по професионален и уместен начин. Ето защо напълно не съм съгласен с (Уилсън-Рейболд) тълкуване на събитията. Все още не съм имал възможност да прегледам цялото й свидетелство. Ще го направя, преди да взема по-нататъшно решение\", каза Трюдо на пресконференция и допълни, че няма никакво намерение да подава оставка. Все пак това е най-големият скандал за правителството на либералите досега. В края на годината в страната са насрочени парламентарни избори, които на които Джъстин Трюдо ще се опита да спечели нов мандат като премиер. Поне към момента обаче тази задача изглежда все по-трудна.    ", "date": "2019.03.01", "title": "Аферата SNC-Lavalin"}
{"url": "http://www.classa.bg/%D1%81%D0%B2%D1%8F%D1%82/item/393128-%D0%BA%D1%80%D0%B8%D0%B7%D0%B0%D1%82%D0%B0-%D0%BD%D0%B0-%D0%B2%D1%8F%D1%80%D0%B0%D1%82%D0%B0-%D0%B2-%D1%83%D0%BA%D1%80%D0%B0%D0%B9%D0%BD%D0%B0", "text": "Години наред отец Василий прекарва неделите си зад олтара в \"Свети Николай\" - църква във Ворсивка, малко село в северната част на Украйна. Всичко това се променя в началото на януари, малко след като Православната църква на Украйна официално се откъсна от базираната в Москва Руска православна църква – една от най-големите схизми в християнската история. Тогава вярващите в селото провеждат гласуване, за да решат дали църквата им да остане в руското лоно, или да се присъедини към новосъздадената местна деноминация. Избират второто и по този начин решават и да сменят своя свещеник, който е настоявал да се остане под юрисдикцията на Москва. Отец Василий скоро бива заменен от свещеник от друга, съседна църква. Закон, прокаран от украинския президент Петро Порошенко, позволява на църква да смени  , ако две трети от хората в паството са съгласни. Василий разказва, че е преживял нервен срив след случилото се, но той не е единственият, който не е доволен от промяната. Седмица по-късно руски енориаши и свещеници от близкия град Малин пътуват до Ворсивка, за да протестират срещу решението на местните вярващи. Не след дълго полицията също се намесва, за да сложи край на размяната на викове и бутанията. Религиозният спор в това иначе кротко селце с едва 374 души население отразява цялостния религиозен конфликт, разпалван от геополитическите търкания. Конфликт, който може да доведе до сериозно разделение в местните общности из Украйна. Също така е и знак за предизвикателството, което стои пред подкрепящите идеята за независима украинска църква – как да бъдат убедени руските православни енориаши да прекъснат връзките си с Москва? Различни църкви с общи корени Украинската църква търси независимост от векове. Почти от онзи момент, в който попадат под контрола на руската през 1686-а. След разпадането на СССР, през 1991-а две Украински църкви се откъсват от Московския патриархат. За следващите почти 30 години те – познати като Украинската автокефална православна църква и Украинската православна църква-Киевски патриархат – никога не са имали пълното признание на православните лидери в Константинопол и са определяни като \"схизматични\" от Москва. Усилията да се формира официална независима Украинска църква \"наистина кристализират\" след като Русия анексира полуостров Крим и нейни военни се намесиха в конфликта в Източна Украйна преди пет години, посочва изследователят на модерната руска история и източното православие Кристофър Струп. Един от енориашите, които помагат за организирането на гласуването през януари и изгонването на отец Василий от църквата във Ворсивка разказва, че руската агресия е била мотивиращия фактор зад решението за отделяне от Руската църква. Анджела Данилченко казва, че \"Свети Николай\" сега е \"украинска църква за украинци\". \"Армия, език, вяра\" Докато украинските правителствени сили и подкрепяните от Кремъл сепаратисти в източните части на страната още водят битки, става все по-трудно да се раздели вековният идеологически конфликт от продължаващия политически и военен такъв. Това проличава още по-ясно след като движението за установяване на независима Украинска православна църква привлича нов и могъщ съюзник: украинския президент Петро Порошенко. Популярността на Порошенко рязко спада по пътя към президентските избори в Украйна през март. Вероятно заради това президентът вижда в този казус възможност да си спечели обществена подкрепа. Така през декември той обяснява, че с една независима църква, украинците ще могат най-накрая да получат и \"духовна независимост\", която може да се сравни с \"политическа независимост\" от Русия. Президентът похарчва стотици хиляди евро от собствените си пари, за да покрие Украйна с билборди, които рекламират новата църква и неговата платформа за преизбиране, фокусирана върху \"армия, език, вяра\". Когато религиозния декрет, признаващ независимата Украинска църква беше подписан в началото на януари, Порошенко пое на път заедно с новоизбрания глава на църквата – 40-годишният метрополит Епифаний. Всяко независимо украинско допитване от тогава насам показа, че тази обиколка най-вероятно е помогнала на настоящия президент на вдигне своя рейтинг.   Политизирането на и без това пренаситения дебат подразни не само хората от все още свързаните с Москва църкви, но и украинци, които подкрепят новата църква. Заместник-председателят на украинския парламент Оксана Сироид миналия месец написа във Facebook, че \"Порошенко се възползва по безбожен начин\" от подисването на декрета и \"превръща независимостта на църквата в част от предизборната си кампания\". Освен всичко друго Порошенко твърди, че независимата Украинска църква е въпрос на национална сигурност. Според него Руската православна църква открито е подкрепяла военната намеса на Кремъл в Украйна и е разпространявала пропаганада, за да подкопае позициите на украинското правителство в Киев. Бавно да промениш това на кого си верен Новият декрет очаквано вбеси руските политически и религиозни лидери, които приложиха огромен натиск, за да откажат константинополския патриарх Вартоломей от идеята да позволи случващото се. Руският президент Владимир Путин в края на миналата година посочи пред репортери, че създаването на независима украинска църква \"може да доведе до сериозен спор, ако не и до кръвопролитие\". Руският патриарх Кирил след януарската церемония коментира, че \"ставаме свидетели на незаконна намеса във вътрешния свят на Украинската православна църква\". Освен това по време на събитие на Руската православна църква през януари, Путин, стоейки до Кирил, обяснява, че \"Русия си запазва правото да отговори и да направи всичко възможно да защити човешките права, включително правото на религия\". Слабо замаскираната заплаха напомня за това как руският президент оправда анексирането на полуостров Крим през 2014-а и подкрепата за проруските сепаратисти - с това, че защитава рускоговорящите в Украйна. Васил Христак е ръководител на основната служба за сигурност на Украйна (СБУ). Още през декември той предупреди, че е възможно Кремъл да използва религиозната борба като \"претекст за военна инвазия от страна на армията на Руската федерация\" на украинска територия. През февруари той коментира, че СБУ разполага с информация за това, че руските служби за сигурност планират нападения над 20 църкви под юрисдикцията на Московския патриархат, като опит да изострят напрежението преди президентските избори в Украйна през март. От политическа гледна точка, схизмата в църквата нанася сериозен удар върху претенциите на Москва над Киев и експазионистките амбиции на Путин. Руската православна църква и нейният Московски патриархат от дълго време прентендират за изключителна юрисдикция над православните църкви в Украйна. Руската православна църква сега ще загуби между 30 и 40 процента от своите около 150-милиона членове, както и църковна собственост за милиони евро.   \"Предателство\" Повече от 300 енории в Украйна са преминали от свързаната с Москва църква към новата Православна църква на Украйна от януари досега, сочат данните на украинска Служба за религиозна информация. Църквата \"Свети Николай\" във Ворсивка е една от малкото в Северна Украйна, които са направила това. Но промяната е бавна - \"Свети Николай\" засега е остров, заобиколен от енории, които до момента отказват да преминат от едната църква към другата или се колебаят дали да обърнат гръб на Москва. Едни свещеници оправдават това с традициите, други задават въпроса защо е необходимо да се създава друга църква в Украйна след като вече има такава. Религиозни лидери от Руската православна църква в Украйна бързат да посочат, че 300 и няколкото енории, които са сменили своята преданост през последния месец са капка в морето с оглед на това, че в Украйна има между 12 000 и 14 000 верни на Москва църкви. Архиепископ Климент, изявен противник на новата Православна църква на Украйна, посочва, че преминаването към друга църква е \"предателство\". Около 5000 енории, които преди са били свързани с двете неофициални украински църкви – Украинската автокефална православна църква и Украинската православна църква-Киевски патриархат – също станаха част от новата независима църква. Повечето от тях се намират в про-европейски ориентираните централни и западни части на Украйна, докато влиянието на Московския патриархат е най-силно на изток и на юг. Руските православни лидери като Климент обвиняват влиянието на украинското СБУ за изострянето на религиозния спор. От декември досега агенти на СБУ са разпитали няколко свещеници и са претърсили домовете им и църковни площи като част от разследване за \"измяна\", \"подбуждане на религиозна омраза\" и кражба на държавна собственост. След разпитаните и обвинени за това, че от името на Русия са работили за дестабилизиране на Украйна, е метрополит Павел – вторият най-висш духовник в Киевско-Печерската лавра. От службата за сигурност твърдят, че ценни икони са изчезнали от манастира, поради което е започнато разследване. Павел и манастирът отричат всички обвинения. В църкви към Московския патриархат, намиращи се в северните и западните части на страната, агенти на СБУ са разпитвали свещеници след като от службата откриват копия на памфлет, създаден от групата с името \"Лига за защита на православието\", която отхвърля създаването на независима украинска църква. Архиепископ Климент коментира действията на СБУ, казвайки, че е \"интересно как тактики от съветската ера се използват от държавата, която предполагаемо трябва да е поела по един европейски и демократичен път\". Първите стъпки на една нова църква Във Ворсивка членовете на новата украинска църква настояват, че решението им да се откъснат от Москва не е резултат от външна намеса. Членове на крайнодясната националистическа партия \"Свобода\" са дошли от близкия Малин в подкрепа на каузата за независимост, но никой не е бил притискан как да гласува. Самото гласуване е било извършено с вдигане на ръка. Само четирима души са били против прехвърлянето към независимата украинска църква, защото \"имат деца в Русия и не искат да се откъснат духовно от тях\". Сред гласувалите против е и отец Василий. И макар случилото се е да го е довело до депресия, той твърди, че не таи лоши чувства срещу останалите гласували, защото, както сам посочва, \"Исус Христос ни учи, че е необходимо да се молим дори за враговете си\".    ", "date": "2019.03.01", "title": "Кризата на вярата в Украйна"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/393129-%D0%B4%D1%80%D0%B0%D0%BC%D0%B0%D1%82%D0%B8%D1%87%D0%B5%D0%BD-%D0%BE%D0%B1%D1%80%D0%B0%D1%82-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BF%D0%B0%D1%80%D0%B0%D0%BD%D0%BE%D0%B8-%D0%B8-%D0%BD%D0%B0%D0%BB%D1%83%D0%B4%D0%BD%D0%B8-%D1%81%D1%82%D1%80%D0%B0%D1%85%D0%BE%D0%B2%D0%B5", "text": "През последните десетина години нагласите в България неусетно се промениха: хората станаха по-параноични, по-податливи на манипулации, твърди  Даниел Смилов. И посочва конкретни примери,  които силно смущават.         Вече втора седмица управляващите и услужливите медии се чудят с какво да се занимават, само и само да не стане дума за това, че руски служби май са шетали из България покрай отравянето на Гебрев (и не само). Че това съмнение не е окончателно потвърдено - не е. Но при такива сериозни подозрения всяка нормална държава би направила всичко възможно, за да разкрие истината. Независимо дали става дума за „Новичок\" или за отрова за мишки. Нашата държава обаче се посвети тази седмица на ловно-рибарските неволи на БСП и на една незнайно как попаднала в ямболските училища гей-брошура. И двата въпроса са от изключителна важност - не за друго, а защото са политически безопасни за основните партии. И ловец съм, и рибар съм... От първия скандал стана ясно, че докато лидерката на БСП не уважава с присъствието си ключови заседания на ПЕС (може би за да пести пари за пътни), нейни депутати са похарчили 13 хиляди лева народна пара като гости на ловно-рибарско изложение в Залцбург. Този скандал всъщност подкрепя позицията на Корнелия Нинова за бойкота на парламента - наистина е по-добре БСП да са извън него, ако ще се занимават с ловно-рибарски теми. А като са извън парламента, могат поне да помагат на министър Нено Димов в грижите му за жабешката популация в Рила. Полза особена пак няма да има, но поне разходите ще са по-малки.     Ако обаче оставим шегата настрана, ще видим истинския проблем: в желанието си да свали ГЕРБ (което е легитимно желание за всяка опозиция) БСП все повече добива революционно-шумкарски облик. От проевропейска, центристка партия “столетницата” се превръща в радикална, патриотарска, хомофобска чета. Дори самият Ангел Джамбазки се уплаши от този завой и си постави за задача в предстоящата кампания да ни убеждава, че БСП не са   такива. За разлика от него. Отвличането на \"Гейропа\" Като стана дума за хомофобия, и тази седмица топката беше вдигната за здравите патриотарско-консервативни сили. Този път чрез гей-брошура за безопасен секс, раздадена в ямболските училища. Спор няма, че мястото на тази брошура не е в училищата. Но за здравите консервативно-патриотарски сили този инцидент не е изолиран случай, а елемент от \"стратегията на Гейропа” и на местните морално развалени либерали за развращаване на младежите и превръщането им в содомити. Този \"джендърски план” съперничи по перфидност, лицемерие и коварство само на “плана Сорос”, разкрит от Виктор Орбан, според който Европа трябва да бъде напълнена с африканци. Представете си само една Европа, пълна с африканци и содомити! Африканец, содомит, африканец, содомит... Това не е нашата Европа! И аз с две ръце се подписвам под този предизборен лозунг и дори смятам, че една такава Европа е някаква съвсем налудна и безвкусна измислица. Вместо обаче да дойдат санитарите и да приберат разпространителите на подобни паранои, същите тези разпространители се перчат в политиката като потенциални “спасители” на Европа. И друг път е ставало дума, че горката Европа все бива отвличана от някое добиче, което много рядко се оказва Зевс. В параноично-сексуалните фантазии на днешните “спасители” на Европа, България се оказва най-слабото звено, което е особено податливо на смяна на сексуалната ориентация и даже на пола. Затова и тук трябва особено да се внимава - турците могат да приемат Истанбулската конвенция, но за нас, българите, тя е много опасна. Напоследък дори стана ясно това: при нас нещата са толкова напреднали в посока морален упадък, че вече хората могат да си сменят пола и при отговаряне на социологическа анкета. Малка грешка при попълването и след това цял живот си с друг пол! Представете си само какви размери би могъл да добие проблемът при тази функционална неграмотност на населението. Истинската новина във всичко това е, че подобни откровени налудности минават дори при интелигентни и отговорни хора за сериозни аргументи. И даже за истина. Обществените нагласи явно са се променили - хората са станали по-параноични, по-уязвими за политически манипулации. Огледалце, огледалце,  кой е най-параноичен на света? Ето ви един пример от изследване за европейските ценности, проведено в България под ръководството на професор Георги Фотев. Преди едно десетилетие - през 2008 година - на въпрос “Не желаете ли хомосексуални да са ви съседи” нежелаещите са били 42,3%, а 51,5% са нямали нищо против. През 2018 година съотношението е радикално преобърнато: 57,8% не желаят да имат такива съседи и само 33,4% нямат нищо против. Ето това е резултатът от появата на патриотарско-консервативни сили и медии в България. Тук очевидно не става дума за някакви дълбоки културни нагласи, вековни традиции и прочие - имаме ефект на пряко формиране на обществено мнение чрез партии и медии. За да се убедите, че не става дума за спекулация, ето резултатите и за една друга група - циганите. Тази група, както знаем, все по-интензивно попада във фокуса на атаките на онова, което ласкателно наричаме “популизъм”. През 2008 година хората, които не желаят цигани за съседи, са 48,3%, а 47,5% нямат нищо против. През 2018 година нежелаещите са вече 60,1%, а толерантните са спаднали до 30,2%. Този драматичен обрат е ефект от посочването на политически враг - обявяването на цели групи хора за потенциална опасност. С две думи: виждаме, че налудните паранои не са безопасни - в началото звучат комично, а техните носители изглеждат като палячовци, но след десетина години витаене в общественото пространство тези паранои започват да променят нагласите на хората, създават собствена реалност, собствен политически пазар. А основните партии вече не просто не са стожер срещу раздухването на подобни паранои, но дори сами станаха техни производители. БСП тук е с поне обиколка пред ГЕРБ. До какво ще доведе всичко това ? Дългосрочната вреда от параноичния обрат е загубата на доверие в другия, ограждането на политическата общност с бодливата тел на страха и омразата, желанието за “изчистване” на всеки, който е различен. На това параноиците отговарят, че днес светът бил станал по-опасен. Да, така е - светът е много опасен, когато параноиците са мнозинство. Апокалипсисът може да дойде и като самослучващо се предсказание. Отговорността за тази промяна в обществените нагласи е на партиите и медиите. През последните десет години тези обществени авторитети ни отведоха към все по-голямо недоверие и дори омраза към различието. Включването на “патриотични” формации в управлението понякога се прави с цел да бъдат “нормализирани\", да бъде намалена тяхната радикалност. Цената за това обаче е да бъдат “нормализирани” и техните паранои. До какво ще отведе всичко това, предстои да видим. Но историческите прецеденти не са особено окуражаващи.      ", "date": "2019.03.01", "title": "Драматичен обрат в България: паранои и налудни страхове"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/393130-%D0%B7%D0%B0%D0%B1%D1%80%D0%B0%D0%BD%D1%8F%D0%B2%D0%B0%D1%82-%D0%BD%D0%B0%D1%80%D0%B3%D0%B8%D0%BB%D0%B5%D1%82%D0%B0-%D0%B8-%D0%B1%D0%B5%D0%B7%D0%B4%D0%B8%D0%BC%D0%BD%D0%B8-%D0%B5-%D1%86%D0%B8%D0%B3%D0%B0%D1%80%D0%B8-%D0%BD%D0%B0-%D0%B7%D0%B0%D0%BA%D1%80%D0%B8%D1%82%D0%BE", "text": "Да се забранят бездимните и електронни цигари на закрито – идеята е част от мерките в борбата с тютюнопушенето, които Министерството на здравеопазването предлага, предава бТВ. По закон – в закритите пространства пушенето на класически цигари е забранено. Ограничение за електронните и бездимните цигари обаче няма.     По данни на СЗО – България и Гърция са на челни позиции по брой пушачи. Около 37% от населението пуши. Средното ниво за Европа варира между 25% и 27%, като вредният навик е по-разпространен сред мъжете. Преди около година Марсел Хамуд е сменил традиционните цигари с бездимни цигари. Според него те не пречат на непушачите, защото нямат силна миризма. Някои непушачи обаче са на противоположното мнение и искат забраната да се разшири, за да обхване и новите цигари. Милена, която е отказала тютюна преди 15 години, признава, че мирисът на бездимните и електронните цигари е по-поносим, но предпочита помещения, в които и те не се употребяват. Лекари подкрепят мерките на Здравното министерство. „Няма никакви доказателство, че намаленото количество отрови по-малко засяга организма. Половин чаша отрова – все още си е отрова”, коментира д-р Гергана Гешавова. Тя предлага към предложените промени да се добавят и мерки за допълнително ограничаване на рекламите на тютюневи изделия. Проектът на здравното министерство все още е в период на обществено обсъждане. Предложената забрана обхваща и наргилетата – така наречената водна лула. Междувременно, депутатите от здравната комисия подкрепят паралелен проект на Обединените патриоти. Той обаче забранява само наргилетата. Патриотите все още искат в заведенията да се върнат залите за пушачи и непушачи.      ", "date": "2019.03.01", "title": "Забраняват наргилета и бездимни е-цигари на закрито"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/393131-%D1%87%D0%B0%D0%BB%D0%B3%D0%B0%D1%80%D0%B8%D0%B7%D0%B8%D1%80%D0%B0%D0%BD%D0%B5%D1%82%D0%BE-%D0%BD%D0%B0-%D0%B0%D0%BF%D0%BE%D1%81%D1%82%D0%BE%D0%BB%D0%B0", "text": " вкара Левски в любовни триъгълници, четириъгълници и други аморозни геометрични и стереометрични приключения \"Неистово исках да открия факти за любимите на Левски... Умирах от любопитство - ставаше дума за любовните истории не на кого да е, а на най-великия българин\", така започва своята \"книга\" г-жа Светослава Стаева/Тадаръкова/Рудолф  - \"Годениците на Васил Левски\".      Тя, горкинката, трябвало да прерови \"дебрите с информация\", да извади \"зрънцата от пепелта\", което си е \"отчаяна работа\" и \"става само в приказките и то с помощта на магия\" (разбира ги магиите г-жа Рудолф, преди време по някаква телевизия правеше интервюта с вампири); от изнурително бдение над книгите заприличала на \"нощна пеперуда, която отчаяно се блъска в прозореца, но не може да стигне до светлината\"; измъчила се да сравнява дати и образи, а като попаднала в \"най-алхимичното място на света\" (Народната библиотека, сиреч), усетила как \"една мощна енергия ме засмуква в този син поток на информацията от началото на света\", и тя разбрала \"как се става философ\"...     Не станала философ, но открила, че Левски влизал  в любовни триъгълници и даже четириъгълници, обаче излизал от тях най-безотговорно, и - \"О, милостиви Боже!\" (възкликва тя) - \"Левски се сгодявал не е един, не два, а няколко пъти\"! И докато издирвала \"въпросните дами\", стигнала до удивителното прозрение, че трябва да знае всичко за Левски - \"Иначе как ще ги ситуирам (\"въпросните дами\" - б.а.) в живота му? Как ще се досетя в какъв момент се появява една жена и какво е означавала точно тогава за него? Как ще обясня защо я е напуснал. А той, макар че е имал добро сърце, ги е напускал всичките\".  Пустият му Левски, тоз Дон Жуан! Г-жа Рудолф прониква в недостъпната за \"морализаторите\" душевност на Левски, в непроницаемите интимни потайности на този галантен ухажор и похитител на женски сърца: \"Васил добре познава психиката на нежния пол, на всичките си любими прави подаръци, които биха накарали да блеснат очите на всяка жена. Говори им романтични думи и им дава обещания, които ги хвърлят в облаци от мечти...\" Но г-жа Рудолф познава не само мъжката душа, но и женската: \"Заради Васил жени се самоубиват... Жените са луди по него. Омагьосвал ги е... Чарът му на \"баш комитата\" е истински афродизиак... Представете си тайните му посещения в къщите им посред нощ. Адреналина от смъртния риск! Не може да се отрече, че в подобни ситуации има еротика\"!  Една туркиня от Карлово била запленена от него, а една румънка, като не успяла да го прелъсти, се обесила. Вдовиците били готови да си убият децата заради него. \"Историите на Левски с вдовици, а те изглеждат безброй, са особено интригуващи. Самият той разказва, че често се крие при вдовици...За тях той пише откровено - не другаде, а в тефтерчето си. Защо го прави ли? Защото са част от неговия бюджет. Поразително, нали? Излиза, че Левски плаща на ятачките си\", намигва г-жа Рудолф многозначително. Ах, г-жо! Какъв бюджет и какво заплащане! Навсякъде, където намира прибежище, Левски не си позволява да ощети своите укриватели и с един грош, с една троха хляб! Така разбира той народната работа. Ама трябва да се чете г-жо, повечко трябва да се чете.      И ако вдовиците били обладани от \"някаква умопомрачена любов\", то съпругите на комитетските дейци били \"обсебени от Левски\" и имали \"психика на камикадзета\". А поп Данаил от Кочмаларе \"се вихрел като самурай\" и бил тъй \"авантюристичен\", че сгодил собствената си щерка за Левски от конспиративни съображения - \"Само на думи. А дали е било само на думи?\", пита бдителната г-жа Рудолф.  Описанието на \"драмата във Войнягово\" е сърцераздиращо -  синеокият даскал Васил напил менците на хубавата Йова, по седенките я задявал,  китката й откраднал, пък тя била само на 16 (той на 28), обещал й брак (!), но \"Въпреки това Йова не му се дава така лесно\" (!), но все пак \"станала заварката\", обаче Йова имала съперница - Пена, ала и Неделчо се заглеждал по Йова, и се заплела \"интригата на любовния сюжет\", и изобщо - \"Ако издириш оцелелите факти и сглобиш конструкцията на отношенията между двамата, изведнъж се разтракват скелетите в гардероба\", заключава г-жа Рудолф.  Какви скелети и какъв гардероб?! Левски подло се изнизал от Войнягово, хубавата Йова се омъжила за Неделчо и родила син. И тук г-жа Рудолф пита трепетно своята събеседничка \"Да не е от Левски?\". Уви! \"Не, не е от Левски\", казва събеседничката. О, каква жестокост! А междувременно под купола на старата черкова прелетял призрак. И само г-жа Рудолф го идентифицирала. Левски ще да е бил. А може би Иво Карамански, чийто призрак периодично спохожда г-жата. Най-големите \"фенки\" на Левски са монахините, сред тях той \"има голям успех\", понеже \"са от една кръвна група\" - \"Те са умни, всеотдайни, но и красиви жени\", пише г-жа Рудолф. Това - \"но и красиви\" - ме срази.  И следва една върволица монахини - Евдокия и Теофания от Самоков; София от девическия манастир в с. Колибето край Троян (\"Тя му е връстница, стройна и красива. Можем само да гадаем за техните отношения, още повече, че са били връстници\", подхвърля небрежно г-жа Рудолф); монахиня Христина, игумения на Сопотския девически метох, най-сигурното прибежище на Левски. \"Под черните одежди на Христина се крие хубава жена, която съвсем не е безразлична към Васил\", подмята г-жа Рудолф, предвкусвайки еротични приключения. Уви! Най-после авторката се сеща да прочете какво пише на гроба на монахиня Христина, за да открие, че тя е родена през 1806 г. и е по възрастна от Левски с 31 години.  \"Между тях не е възможно да е имало мъжко-женски отношения\", заключава разочарованата г-жа Рудолф. Но г-жа Рудолф не унива, тя търси \"факти, които могат да се пипнат и подушат\" (какво точно възнамерява да пипне и да подуши, тя си знае). И следва най-пикантната интрига - монахиня Евгения (Ана Бояджиева) -  \"най-одумваната любима на Левски, към която той изпитвал тръпка\"... Евгения притежава \"синята красота на една истинска жена... под монашеската роба тяло почти не личи. Над стегнатата талия не изпъкват гърди....посветена и безтелесна\". Но тя \"съвсем не лишена от страст. Тъкмо обратното!\". Хм-хм! Въображението на г-жа Рудолф се развихря лудо, когато стига до Белград и операцията на Левски: \"Дали монахиня Евгения месеци наред е превързвала раната от апандисит в слабините на Васил? Самата сцена с превръзките е еротична. В тях има интимен момент... връзката между двамата се превръща в космическа...\" И бушува фантазията на г-жа Рудолф от Карлово до Белград и обратно: \"Васил е нощувал в дома на Ана-Евгения, и то неведнъж. Това дава възможност за любовни мигове далече от хорските очи... Той подарил кама на Анка при едно от посещенията си. Дали този подарък е случаен? Дали той не й го дава, когато тя го изпраща след интимна нощ?...\".   Левски \"макар че имал добро сърце\", разбил сърцето и на Ана-Евгения: \"Левски никога не се сгодява за Ана. Интересно, че тя му остава вярна и цял живот не поглежда друг мъж, потънала в монашеството си. Докато той отминава нататък. Дори през 1871-72 се сгодява за друга...\" \"Другата\" е Гена Бонина от Аджар (Свежен) - 5000 души имало на годежа, и гърмели с пищови, обаче тъкмо преди сватбата Левски изчезнал по стар обичай... Отминал нататък...Накъде? Как накъде? При 13-годишната Йорданка, на Марин Поплуканов сестра, заради която (а не заради някакви си комитетски дела, както си мислят историците!) Левски тръгнал към Ловеч и оттам - за Къкрина и бесилото.  И така - 170 страници, 5 годежа (минимум), 5 монахини (само?), безброй вдовици, румънки, сръбкини, туркини, невръстни момиченца и възрастни жени. Пита се: Кога Левски все пак е създал мрежата от революционни комитети, тази могъща тайна организация? Кога? Как е смогнал от толкова любовни авантюри? И докато Вазов пише, как властта \"обсаждаше двайсет града изведнъж,/да улови тоя демон вездесъщ\", демонът вездесъщ се е годявал в 5 села наведнъж... Пустият му Левски, тоз Казанова! \"Творбата\" на г-жа Рудолф е безспорен принос. Принос в 30-годишната профанация на Васил Левски.  Едни \"свитъци\" на МОН наставляваха българските учители да \"не наблягат на Левски, Ботев, Каравелов и Раковски, понеже не се ползвали с добро име в тогавашното общество\". \"Левски откраднал коня на вуйчо си, това е все едно мерцедес в наше време. Избягал с него и го продал, и отишъл в чужбина... Ботев и Левски са момчета с девиантно поведение, които при други обстоятелства щяха да станат престъпници\", постанови Андрей Райчев.    Христо Стоянов, един скандален псевдописател (който държи да бъде скандален, нежели писател) обяви Левски за \"детеубиец\", \"българоубиец\", \"кървава икона\", \"баща на мутрите\" и \"еманация на нашата сатанинска история\". Една банда хонорувани русофоби, все тоталитарни бозайници,  пришиха на Левски думи, които никога нито е писал, нито изричал, а именно - \"Който ни освободи, той ще ни пороби\". Пришиха му тези думи и като мантра ги повтарят, белким направят от Левски икона и знаме на своята истеричава русофобия. Божидар Димитров (Бог да го прости) \"разнищи\" Левски по всички \"правила\" на интригантството: \"жена споделя леглото му, и то монахиня, и расото хвърля, и хора трепе в Белградската легия и четата на Панайот Хитов, и рекетира тогавашните български бизнесмени (!) да дават пари за революцията... И се самовъзхвалява в стихове... и подготвя революция, в която ще загинат десетки хиляди!\".  Учебниците го минимизираха до три изречения: \"Полицията заловила Апостола. Съдът го осъдил на смърт. Присъдата била изпълнена в покрайнините на град София\". Толкоз. 30 години една орда демитологизатори и деконструктори на българската история разнищват, демонизират, минимизират, фалшифицират, развенчават, разобличават и разчовечават йеродякон Игнатий Васил Левски.  Г-жа Рудолф го \"очовечава\" по своите си, еротични \"критерии\" - с жълтеникави намигвания и похотливи подмятания, със \"заварки\", \"тръпки\" и \"фенки\", \"умопомрачени от любов\", луднали по \"афродизиака\", наречен Левски, с измислени \"любовни триъгълници и четириъгълници\", насъчинени и нафантазирани от безброй легенди, мълви, пиески и вестникарски измишльотинки. И с оная превъзбуда, тъй характерна за невежеството, което не се и досеща, че монашеският обет (от който Левски не се отрича) и смъртоносните рискове на комитетската работа не допускат никакви фриволности, амурни афери - съвсем. Г-жа Рудолф се дави в своето незнание (това не я оправдава). Ордата деконструктори, която обяви Левски за конекрадец, рекетьор, убиец, главорез, кръвожаден тип, самовлюбен, егоцентричен, меркантилен, прелъстител и похотливец съвсем не е незнаеща. Всичко е промислено, съзнателно, методично. За да принизят Левски до себе си, до своите кални патъци. За да го изтръгнат от народното съзнание, за да останем без Главния Апостол на цяла България. Без нашата мярка за всички неща - за историята, за времето, за миналото, за бъдещето, за човека, за държавата. Левски е опасен. Пречи. Пречи им да се намърдат в олтара на народната памет и да вилнеят там. Защото с Левски се съизмерваме. Не с тях. И когато сме най-безнадеждни, знаем - имаме Левски.  Мислех си, че все един ден тая мерзост ще свърши. Не. Мерзостта намери своето сладострастно превъплъщение . Чалгата. Сиреч - г-жа Рудолф. Ако тази \"творба\" не се занимаваше с Левски, хич нямаше да си губя времето. Но по-добре аз да си изгубя времето, отколкото наивните читатели на г-жа Рудолф. Прочее, имах Ciela за сериозно издателство. Не било тъй.    ", "date": "2019.03.01", "title": "Чалгаризирането на Апостола"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/393132-%D0%B3%D0%B5%D0%BE%D1%80%D0%B3%D0%B8-%D0%BC%D0%B0%D1%80%D0%BA%D0%BE%D0%B2-%D0%BD%D0%B8%D0%B5-%D1%81%D0%BC%D0%B5-%D0%B2-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0%D1%80%D0%BD%D0%B0-%D0%B0%D0%B3%D0%BE%D0%BD%D0%B8%D1%8F-%D0%B1%D0%BE%D0%B9%D0%BA%D0%BE,-%D1%85%D0%B2%D1%8A%D1%80%D0%BB%D1%8F%D0%B9-%D0%BA%D1%8A%D1%80%D0%BF%D0%B0%D1%82%D0%B0", "text": "–   Г-н Марков, коалиционното управление сериозно буксува. Ще издържи ли властта на напрежението и на центробежните сили вътре в коалицията? –  Обречени сме на коалиция с коалиции, за съжаление. Моделът, който в близките 10 години ще направлява българската политика, е съставен от три партии – ГЕРБ, БСП и ДПС. Видя се, че поради изключително калпавата избирателна система, където прагът, вкл. и  за коалиции е 4%, могат да се правят коалиции от три до седем партии, за да влезе още една формация и тя да участва в управлението. Но тези форсмажорни коалиции нямат трайно влияние. Аз не намирам за нормално партиите от една парламентарна коалиция като Патриотите да се явяват на друг тип избори по отделно. Те го представят като нормално, аз смятам, че не е. Защото хем ще се яват като противници на предстоящите избори, хем ще управляват заедно. То е .., нямам думи! Българска работа! Но тяхна си работа. –  Виждаме обаче как тази малка патриотична коалиция се опитва да рекетира голямата, да извива ръце, плашейки с кворума. Това е противно, отблъскващо, но сякаш няма край, няма разум! Защо? – Като се обречеш на коалиция, и то на коалиция с коалиция, винаги си принуден да търпиш капризи. Бойко ги накачули в предишния парламент – Реформаторският блок бяха 7-партийна коалиция, влачи ги напред-назад, накрая те му казаха Бай Хуй! Благодарност няма.     И сега съвсем честно ти  казвам: Ако аз не съм депутат на ГЕРБ, а съм приятелят на Бойко, ние се познаваме от 1996 година, и той ме срещне и ми каже: „Жоре, приятелю, кажи какво да правя сега?”, аз ще му отговоря „Бойко, хвърляй кърпата! Ти си на 60 години, остана в историята като най-големият победител, тачи те цяла Европа, зад гърба си имаш зрими неща. Хвърляй кърпата, остави ги другите да правят кворума, седи си Банкя и ми идвай в Унгария на гости! Вместо да се потиш и чудиш на кого и как да угаждаш, за да има кворум”. Това е ходене по мъките! Това се нарича парламентарна агония! –  Щом Вие, депутатът с най-дълъг стаж в парламента давате тази оценка, значи положението е сериозно!  – Да, ние се намираме в парламентарна агония! Но и в миналия парламент бяхме така. –  Това не е успокоение! – Сегашната патова ситуация и висенето на кворума на косъм е в резултат на идиотската избирателна система, която тържествува в България, въпреки проведения референдум. Абсурдно е да правим повече избори по тази система! Трябва да почнем да мислим за унгарския модел, залегнал в Конституцията, при който Унгарският парламент заседава на сесии и се събира при нужда извънредно. Ще дойде момент, когато в България ще са приети всички закони и всички директиви на ЕС и ние няма можем да се правим, че работим и променяме закони, само за да се намираме на работа. Работата на депутатите в Централна и Западна Европа не е само в парламента, а и сред хората. . И това трябва да се разбере ясно. Затова българската Конституция е предвидила кворумът да е не от 240, а от 121 депутати.  Шапка му свалям на Цветанов, който освен че трябва да се занимава със структурите на ГЕРБ, които са на много високо европейско ниво,  а и с усърдието да прави кворум.  Другарските съдилища ги закрихме по мой законопроект още във ВНС. Много съжалявам, че усилията, които положи Борисов и успехите, които постигна България на Балканите в последната година и половина – сме на път да пратим всичко по дяволите! –   Но в момента най-важното нещо в държавата се оказва кворумът в парламента. И заради него се газят закони, прекроява се парламентарен правилник – това е някакъв абсурд, в който мнозинството затъва. Колко време може да издържи? –  Цената на кворума не може да бъде погазване на Конституцията и статута на народния представител. Политиката е реална дейност. Към настоящия момент има парламентарно мнозинство. То все още не е застрашено. Който разруши парламентарното мнозинство, да си носи отговорността. Но да се знае, че дори при оставка на правителството, конституционната рулетка се завърта и отново спира първо при ГЕРБ като мандатоносител. Аз не изключвам втори кабинет на ГЕРБ в рамките на този парламент. Не виждам как предсрочни парламентарни избори могат да решат нещо по-добро за България от това, което е в момента. Трябва да сме абсолютни мазохисти отново да хвърлим страната в избори и да отхвърлим последните надежди за инвестиции. Ако сега тръгнем на избори, наистина всички ще дигнат ръце от нас. По простата причина, че след Евроизбори 2019-а Европа ще е съвършено друга. Страхотни проблеми имат традиционните партии в Западна и Централна Европа, за да седнат и да се занимават с нас. Да искаме сега да дойдат инвестиции, както в Унгария дойдоха БМВ, Мерцедес, Ауди, Сузуки и Опел, няма да стане, ако правим непрекъснато избори със сходен резултат. Широка коалиция у нас е невъзможна – тук Нинова е права, защото Западна Европа показа, че широките коалиции, справка Германия, водят до такова взаимно изхабяване, че накрая се явява „Алтернатива за Германия”. –   Излиза, че сме в задънена улица! –  Това, което трябва да се направи, е да се мъчим да укрепим парламентаризма в България, защото не може по-добро да дойде. Царят вече е стар, но и да дойде той ще царува, няма да управлява, президентска република няма как да станем, защото трябва да се свиква ВНС. България няма капацитет да излъчи 400 велики депутати, които да променят Конституцията. Значи, ще тупаме топката в сегашното състояние. И понеже все пак успяхме, и това е заслуга на Бойко Борисов, да се представим с една глава по-добре от съседните балкански страни, и е факт, че сме водещи, ние трябва да имаме политическо търпение и формацията, която е получила мандат, да си го изкарва. Да има някаква елементарна политическа стабилност и да утвърждаваме парламентарния статут, а не да се мъчим да разрушим и малкото останало доверие. –  Но с тази работа, която показва парламентът, съгласете г-н Марков, че сам си реже клона на който седи. – За съжаление, е така. –   И че господарят в парламента вече е не Цветан Цветанов, а Валери Симеонов, който поставя условия, заплашва, върти на пръста си всички в ГЕРБ, заради играта с кворума. – Не искам да влизам в коментар на коалиционни партньори на ГЕРБ, защото не е коректно. Смятам, че ОП като коалиционен партньор изиграха важна роля в управлението. Те помогнаха за отхвърлянето на Истанбулската конвенция и на Пакта за миграция на ООН, те помогнаха за решението да не подкрепяме евроинквизиция срещу Унгария. Пълно щастие няма. Те са доста противоречива коалиция и аз се отнасям с уважение към това, което дотук направиха. Но конфликтите сред патриотите вече почват да рефлектират върху цялото управление и да носят тежести на ГЕРБ. Бойко има широк гръб, но достатъчно много преди тези години носи на този гръб много хора. Е , да вземе някой друг страната на гръб и да видим докъде ще я доведе! – Да ви обърна погледа и към дясното пространство, г-н Марков. Номинираният за кандидат за евродепутат на „Демократична България” Стефан Тафров обяви, че ако бъде избран, няма да влезе в групата на ЕНП, заради Орбан. Адекватно ли е такова политическо поведение? – Познавам Тафров и покойния му баща, те са много интелигентно семейство. Той е добро момче, но винаги съм го считал за политически объркан. Не се учудвам от неговото становище за ЕНП и Орбан, тъй като действащият евродепутат на партията Светослав Малинов гласува за санкции срещу Унгария. Смятам, че е крайно грешно всичко, което се говори в журналистическата гилдия и политологична мисъл, че у нас има някаква градска десница. Не мисля, че лидерът на ДСБ има нещо общо с градското, той си е роден на село, на стотици километри. Не, че това е укоримо, но е факт. И второ, те не са десница въобще, те са си абсолютно брюкселски неолиберали, които следват политиката на Тимерманс и Юнкер. Те са по-близо до партията на европейските социалисти и либералните формации. Затова считам, че Тафров е честен –  нормално е да ненавижда Орбан по причина, че Орбан е „за” националния суверенитет, националната идентичност, традиционното семейство, християнството и против миграцията.  А ДСБ отдавна не е дясна формация   – По този повод Огнян Минчев написа гневно писмо на Тафров в стил – прав ти път, няма да гласувам за теб. Това означава ли, че Орбан ще се превърне в „ябълката на раздора” в т.н. „българска десница“? – Т.н. „българска десница“ е далеч от Орбан. Тя е неолиберална, соросоиди. Но това наше дясно, което сега ще се явява на избори, може да направи най-голямата услуга на БСП – да отцепи, макар и някакви мижави  проценти от ГЕРБ. Затова трябва да е ясно, че всеки глас, който не е за ГЕРБ, ще бъде глас за ПЕС, а всеки глас за ПЕС е глас за Тимерманс, а основната предизборна кампания на Тимерманс, аз успях да я гледам в Унгария и сега в Испания, е „Не на Орбанизма! Да на многообразието!”. Тези момчета – Стефчо Тафров и Христо Иванов са „за” Тимерманс, те са хора  „за” ПЕС. – Възможно ли е да се възроди българската десница – тази, която я познаваме от началото на прехода? Правят се някакви опити, ще имат ли резултат? – Това е мисия невъзможна! Много е важно, понеже сме на 30-тата година от промените, да се каже ясно, че СДС никога не е било десница. –   Да не би да пренаписвате историята на СДС? –  СДС се основа като коалиция от 16 партии, преобладаващо леви. Социалдемократите на д-р Петър Дертлиев бяха по-леви от БСП, бяха антикомунисти, но крайно леви. Зелената партия – крайно лява, Екогласност – крайно лява. Ами д-р Желев, бащата на СДС, цял живот ще съм му благодарен, защото ме назначи за конституционен съдия, той бе едноличен член на Либералния интернационал, Филип Димитров – първият ни премиер, беше зам.председател на Зелената партия, Иван Костов – вторият ни премиер, също отиде в Зелената партия, не дойде при нас със Стефан Савов в Демоократическата партия, Петър Стоянов, когато много уважавам, беше в Клубовете за гласност и преустройство. СДС беше една антикомунистическа формация, която Костов впоследствие се опита да я направи дясна синя партия, влезе в ЕНП, но и в СДС не бяха крайно десни, като изключим Евгений Бакърджиев. Освен това, да искаш днес да го има старото СДС, е все едно да искаш да я има „Солидарност” в Полша или Форума на Хавел в Чехия. Това бяха движения на Прехода, които изиграха историческата си роля и отидоха в миналото. Друга тема, че в България това стана грозно, след разцеплението на СДС на три – на Софиянски, на Надежда, и на Костов. Биха ги поединично и останаха в историята. Но вижте каква е съдбата и на Лех Валенса и какъв му е рейтингът днес. Тези формации си изживяха ролята и сега да се опитват някои да ги реанимират, е смешно. Затова се появи ГЕРБ. Отвори се голяма пространство и понеже в България дясномислещото, консервативното, демократичното е не повече от 5 %, ГЕРБ запълни тази празнина. Който бие БСП, той е дясното. Бойко бие БСП, той е десницата. И затова и в ЕНП те приемат – биеш ли социалистите, ти си десен и влизаш в ЕНП.      ", "date": "2019.03.01", "title": "Георги Марков: Ние сме в парламентарна агония. Бойко, хвърляй кърпата!"}
{"url": "http://www.classa.bg/%D1%81%D0%B2%D1%8F%D1%82/item/393124-%D0%BA%D0%BE%D0%B2%D0%B0%D1%80%D0%BD%D0%B8%D1%8F%D1%82-%D0%BF%D0%BB%D0%B0%D0%BD-%D0%BD%D0%B0-%D1%81%D0%B0%D1%89", "text": "Международният валутен фонд (МВФ) е готов да помогне на властите на Венецуела да формулират стратегия за поправяне на икономическата ситуация, ако бъде поискано това. Такова изявление направи директорът на МВФ за Западнато полукълбо Александр Вернер. «Венецуела е в хуманитарна криза, икономическа криза, хирепинфлация и дългова криза. Ние сме виждали комбинация от тези фактори в много страни, но всичките четири едновременно водят до извънредно труден случай», цитира думите му  Bloomberg. По-рано представителят на МВФ Джери Райс сподели за позицията на финансовата организация за ситуацията във Венецуела. Депутатът от Държавната дума на Русия Александър Романович, коментирайки в разговор с   ситуацията във Венецуела, заяви, че случващото се може да стане началото на криза в латиноамериканската страна.     По-рано съобщихме, че заради разрешението на правителството на Украйна да се изключва газта през зимата за дългове по плащанията могат да замръзнат цели градове, заяви депутатът от Върховната рада Александър Вилкул в ефира на телевизия  « «. Според него, това може да се сравни с убийство. «Никога не е изключвана газта при минусови температури», каза политикът. Той добави, че украинците са натрупали 38 милиарда гривни дългове по плащанията. «Дълговете нарастваха   в последните пет години. И не защото хората не искат да си плащат или защото хората са лоши. А защото хората просто нямат пари», завърши парламентаристът. ИСКАНИЯТА НА МВФ ЗА ГАЗТА     В Украйна от първи ноември се повишават цените на газта за населението  с 23.5 % в рамките на споразумението с МВФ. Новата цена ще бъде 8.5 хиляди гривни (305 долара по официалния курс) за хиляда кубометра. Правителството подчерта, че МВФ е настоявал цената да се увеличи с 60 %, но то е успяло да договори компромисен вариант. Повишаване цената на газта е едно от условията на МВФ за продължаване на сътрудничеството с Киев. Мисията на фонда през септември работи в украинската столица и, както съобщиха СМИ, е издигнала четири условия за получаването на нов кредит. Осевен  увеличаване цената на газта, Киев трябва да проведе антикорупционна реформа, да приеме балансиран бюджет и да реорганизира Държавната фискална служба. По данни на СМИ, става дума за програмата  stand-by — заради неспособността да изпълни исканията на съществуваща програма Киев е принуден да се договаря с фонда за кредит в размер на 5-6 милиарда долара за срок от 12-15 месеца. 4-годишната програма на МВФ предполага кредит в размер на 17.5 милиарда долара за Украйна. Първият транш от пет милиарда долара Киев получи през март 2015 година, вторият — 1.7 милиарда — през август същата година, а третият и четвъртият — всеки по един милиард — през 2016 и 2017 години. Петият транш украинските власти  разчитаха да получат до края на 2017 година, но и до момента пари не са изпратени.      ", "date": "2019.03.01", "title": "Коварният план на САЩ"}
{"url": "http://www.classa.bg/%D1%81%D0%B2%D1%8F%D1%82/item/393125-%D1%80%D1%83%D1%81%D0%B8%D1%8F-%D1%89%D0%B5-%D0%B8%D0%BC%D0%B0-%D1%81%D0%B2%D0%BE%D0%B5-%D0%BC%D0%B8%D0%BD%D0%B8%D1%81%D1%82%D0%B5%D1%80%D1%81%D1%82%D0%B2%D0%BE-%D0%B7%D0%B0-%D0%B0%D1%80%D0%BA%D1%82%D0%B8%D0%BA%D0%B0", "text": "Взгляд   Текстът на указа е публикуван на официалния портал за правна информация на Русия. Министерството ще бъде натоварено със задачата “да изработва държавни политики и нормативно-правно регулиране в сферата на развитие на Арктическата зона” на Русия. В тримесечен срок правителството в Москва трябва да уточни пълномощията на министерството и да проведе реорганизацията му, ако е необходимо. През януари Путин подкрепи предложението на руския премиер Дмитрий Медведев да се въведе длъжност първи заместник-министър по развитието на Далечния изток, който да отговаря за Арктическата зона, както и цялото министерство да бъде преименувано.      ", "date": "2019.03.01", "title": "Русия ще има свое министерство за Арктика"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/393126-%D0%B4%D0%BE%D0%B1%D1%80%D0%B5-%D0%B4%D0%BE%D1%88%D0%BB%D0%B0,-%D0%B1%D0%B0%D0%B1%D0%B0-%D0%BC%D0%B0%D1%80%D1%82%D0%B0", "text": "Баба Марта е обичай с хилядолетна традиция. Подаряваме на близките си мартеници за здраве и сила през следващата година. И си тананикаме:”Баба Марта бързала,. мартенички вързала: морави, зелени,. бели и червени. Първом на гората —. да листят листата.”     В българските традиции бялото е и знак за красота, а червеното е цвят на жизненост, на здраве и любов, на победата, на живота и храбростта, на светлината на изгряващото и залязващото слънце. Мартениците се свалят, когато видим първия щъркел или лястовица, и се закачват на цъфнало дърво.    ", "date": "2019.03.01", "title": "Добре дошла, баба Марта!"}
{"url": "http://www.classa.bg/%D1%81%D0%B2%D1%8F%D1%82/item/393119-%D0%B1%D0%BB%D0%B0%D0%B3%D0%BE%D0%B4%D0%B0%D1%80%D0%B5%D0%BD%D0%B8%D0%B5-%D0%BD%D0%B0-brexit-%D0%B4%D1%8A%D0%B1%D0%BB%D0%B8%D0%BD-%D1%81%D0%B5-%D0%BF%D1%80%D0%B5%D0%B2%D1%80%D1%8A%D1%89%D0%B0-%D0%B2%D1%8A%D0%B2-%D1%84%D0%B8%D0%BD%D0%B0%D0%BD%D1%81%D0%BE%D0%B2%D0%B0-%D1%81%D1%82%D0%BE%D0%BB%D0%B8%D1%86%D0%B0", "text": "Благодарение на Brexit Дъблин е напът да се превърне във финансова столица, привличайки банки, инвестиционни фондове и правни кантори, базирани във Великобритания и загрижени да останат в Европейския съюз след 29 март, пише Франс прес в свой анализ, цитиран от БТА. Британската Hermes Investment Management, която управлява активи за 33,5 милиарда британски лири (38 милиарда евро), е една от компаниите, решили да се установят в Ирландия. \"Всички наши клиенти мислят, че правим верния избор, при липсата на сигурност\", казва Каръл Мейхън, директорката на фирмата за Ирландия. \"Започнахме да планираме Brexit още от референдума през 2016 година\", доверява тя.     Ирландия се опасява заради тесните си икономически връзки с Великобритания, че може да плати тежка цена за Brexit, най-вече ако се стигне до развод без споразумение. При това положение всеки \"дивидент Brexit\" е повече от добре дошъл, въпреки че страната по никакъв начин не желае да се хвали с тези косвени печалби.     \"Ние не искаме да се опитваме да извличаме печалба от трудностите на някой друг\", заяви неотдавна ирландският държавен министър за финансовите услуги Майкъл Д'Арси. \"Винаги обаче съм подчертавал, че ако британски компании изпаднат в затруднено положение заради Brexit, Ирландия би могла да бъде част от решението.\" Според проучване на EY (фирмата за професионални услуги Ernst & Young с централа в Лондон) Дъблин е на първо място в предпочитанията на финансовите компании, искащи да се установят в ЕС, пред Амстердам, Франкфурт и Париж. EY е преброила 27 фирми, които са се ангажирали да преместят свои служители или дейности в ирландската столица от 2016 година. Сред тях е гигантът Bank of America Merrill Lynch, който през декември сля британския и ирландския си клон и превърна Дъблин в своя \"главен банков център в Европа\". Данъци, език и разстояние През януари британската банка Barclays получи зелена светлина от съда да прехвърли 190 милиарда евро активи в ирландския си филиал. Според британски съдебни документи банката иска по този начин да запази възможност да предлага инвестиционни услуги в ЕС. Финансовият център на Дъблин, няколко комплекса от сгради близо до центъра на града, е доста скромен в сравнение с Лондонското Сити и десетките му небостъргачи. Той обаче може да се разшири значително, когато Великобритания действително напусне ЕС, по подобие на това, което се случи със старите докове при идването на американските технологични гиганти Facebook, Google и LinkedIn. Данъкът за компаниите е само 12,5% в Ирландия, която ще бъде единствената английскоговоряща страна в съюза след излизането на Великобритания. И Дъблин е само на един час път със самолет от Лондон. Ирландският премиер Лио Варадкар, който обикновено придобива мрачен израз на лицето, когато стане въпрос за Brexit, не се поколеба да похвали страната си в реч този месец като \"уникална входна врата към Европейския съюз и общия му пазар\". Ако обаче активите, струпани в Ирландия би трябвало да се увеличат, то последиците за заетостта изглеждат негативни, особено като се има предвид, че Brexit би трябвало да остави без работа още 55 000 души, според прогнозите на министерството на финансите. Barclays, между другото, предвижда да създаде само 150 работни места в Дъблин. Дейвид Карти, управляващ директор за Ирландия на правната фирма DLA Piper, прогнозира, че Лондон в крайна сметка ще остане главният център за голям брой финансови групи. Въпреки че те \"ще могат да имат стратегии или важни аспекти от бизнеса си извън Лондон - в Дъблин или другаде\".    ", "date": "2019.03.01", "title": "Благодарение на Brexit Дъблин се превръща във финансова столица"}
{"url": "http://www.classa.bg/%D1%81%D0%B2%D1%8F%D1%82/item/393120-%D0%B8%D0%BD%D0%B4%D0%B8%D1%8F-%D0%B8-%D0%BF%D0%B0%D0%BA%D0%B8%D1%81%D1%82%D0%B0%D0%BD-%D1%81%D0%B0-%D0%B2-%E2%80%9E%D0%BD%D0%B5%D0%B8%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B8-%D0%B2%D0%BE%D0%B4%D0%B8%E2%80%9C", "text": "„Ние сме в неизследвани води“, казва Хусайн Хакани за най-новия рунд на засилени враждебни действия между Индия и Пакистан. Бившият пакистански посланик в САЩ е бил съветник на трима пакистански премиери. А неотдавна издаде книгата „Нова визия за Пакистан – трансформиране на една дисфункционална ядрена държава“. След въздушните удари, които Индия нанесе във вторник срещу бойци на пакистанска територия, Пакистан обеща да отвърне, „когато и където прецени“. След по-малко от 24 часа каза, че е нанесъл въздушни удари от другата страна на линията за контрол (ЛзК), разделяща Пакистан от контролирания от Индия Кашмир. Той заяви, че е свалил два изтребителя на индийските ВВС във въздушното пространство над Кашмир и е задържал двама пилоти. Индия затвори част от въздушното си пространство в северната част на страната.     Мнозина са убедени, че пакистанският удар може да бъде разглеждан като отмъщение на принципа „око за око, зъб за зъб“. Пакистан, подобно на Индия, има нужда да успокои избирателите си. Но предизвикателството сега е да бъде удържана ескалацията на враждебните действия, преди нещата да излязат от контрол. Според мен въздушните удари на Индия във вторник бяха напълно неочаквани. Те бяха първите отвъд ЛзК – фактическата граница, която разделя Кашмир след войната между двете страни от 1971 г. „Пакистанският военен елит разчита на нежеланието на Индия за ескалация чрез асиметрични бойни действия (тероризъм) под ядрения чадър“, ми казва професор Хакани. „Индия смята, че е открила слабо място, където може да удари – било по суша със специални части, както през 2016 г., или чрез удари от въздуха, без да се преминава тази бариера“, смята той. Професор Хакани казва, че Пакистан „не иска война с Индия, но неговите въоръжени сили са изправени пред истинско предизвикателство“. „Той (Пакистан) не иска да спре всички джихадистки групи. Но присъствието на джихадисти е постоянен източник на проблеми. През 2011 г.американците влязоха в пакистанското въздушно пространство, за да хванат Осама бин Ладен. Сега индийците влязоха в пакистанското въздушно пространство, пуснаха бомби и се завърнаха, без да се натъкнат на съпротива. Как пакистанските военни ще обяснят на обществото, че получават огромен военен бюджет, за да могат да бранят пакистанския суверенитет?“, пита Хакани. Според Даниъл Марки, старши професор в Университета „Джонс Хопкинс“ в САЩ, проблемът е, че „повечето военни решения на пакистанския проблем, с които разполага Индия, имат много, много по-висока цена, отколкото са реалните шансове те да доведат до желания край“. „Всички в Делхи знаят това. Сега целта е да се приложат по-строги наказания за всеки случай на пакистанска агресия. Това не е лоша стратегия, стига всеки ход да е внимателно пресметнат и да не се допускат много грешки“, посочва той. „Например в този епизод – продължава професорът, има информация, даваща основание да се смята, че индийската авиация е възнамерявала да стреля от индийската страна на ЛзК, но заради вятъра са били принудени да навлязат в пакистанска територия. Ако това е вярно, значи има неумишлен елемент на ескалация, който поражда нов риск при всяка стъпка“. Какъв е рискът от ядрен конфликт? Даниъл Марки смята, че ескалацията е много по-сериозна, отколкото може да очакваме – „прехвърлянето на конфликта в „същинския“ Пакистан цели това да е силов и различен ход, какъвто последните премиери на Индия се въздържаха да предприемат“. Така че има ли реална заплаха от ядрен конфликт? „За съжаление, винаги има реална заплаха от ядрена ескалация между Индия и Пакистан, но в този момент сме на няколко стъпки от това. Като изключим случайното или неразрешеното използване (еднакво невероятни), първо трябва да станем свидетели на значителна конвенционална ескалация в конфликта, преди използването на ядрено оръжие да стане вероятно“, казва д-р Марки. „Но тази ескалация е възможна, особено ако следващият ход на Пакистан е да увеличи залога и да удари граждански обекти в Индия“, добавя той. Това е много малко вероятно, но пред страните остава въпросът как ще намерят начин да отстъпят от тази най-опасна от десетилетия точка на запалване.   БТА    ", "date": "2019.03.01", "title": "Индия и Пакистан са в „неизследвани води“"}
{"url": "http://www.classa.bg/%D1%81%D0%B2%D1%8F%D1%82/item/393121-o%D1%82-%D0%BC%D0%BE%D1%81%D0%BA%D0%B2%D0%B0-%D0%B8%D1%81%D0%BA%D0%B0%D1%82-%D0%B4%D0%B0-%D0%B8%D0%B7%D0%BF%D0%BE%D0%BB%D0%B7%D0%B2%D0%B0%D1%82-%D0%B1%D0%BB%D0%BE%D0%BA%D1%87%D0%B5%D0%B9%D0%BD-%D0%B7%D0%B0-%D0%B5%D0%BB%D0%B5%D0%BA%D1%82%D1%80%D0%BE%D0%BD%D0%BD%D0%BE-%D0%B3%D0%BB%D0%B0%D1%81%D1%83%D0%B2%D0%B0%D0%BD%D0%B5", "text": "Градският съвет на Москва, столицата на Русия, внесе законопроект за използване на блокчейн технология за електронна система за гласуване, съобщи във вторник, 26 февруари, голяма руска информационна агенция ТАСС.   Московската Дума, местен парламент на руската столица, планира да защити процеса и резултатите от електронното гласуване на предстоящите избори чрез използването на блокчейн. Новината беше обявена от един от авторите на съответния законопроект, заместник на управляващата партия “Единна Русия”, Димитрий Вяткин. Вяткин подчерта, че технологията ще позволи отделно съхранение на личните данни на избирателите и резултатите от гласуването, добавяйки: „Ще бъде невъзможно да ги свържем. Точно така функционира и технологията блокчейн. Той също така подчерта, че това ще помогне да се избегнат измами свързани с гласоподаването, които депутатът нарича „мръсни избирателни технологии“.     Както бе съобщено на 18 декември, Русия проведе успешни регионални избори с 40 000 участници в Саратовска област чрез електронната система за гласуване, наречена Polys, която беше разработена от Kaspersky Lab през 2017. Миналия месец, Националният център за електроника и компютърни технологии на Тайланд обяви, че развитието на електронната система за гласуване също е подкрепено с блокчейн.   През май бе публикуван анализ, обясняващ предимствата и недостатъците на потенциалното използване на технологията блокчейн за изборните процеси.    ", "date": "2019.03.01", "title": "Oт Москва искат да използват блокчейн за електронно гласуване"}
{"url": "http://www.classa.bg/%D1%81%D0%B2%D1%8F%D1%82/item/393122-bild-%D1%80%D0%B0%D0%B7%D0%BA%D0%B0%D0%B7%D0%B0-%D0%B7%D0%B0-%E2%80%9E%D0%BF%D1%80%D0%B5%D0%BF%D1%8A%D0%BD%D0%B8-%D0%BA%D0%B0%D0%BC%D1%8A%D0%BD%D0%B8%D1%82%D0%B5%E2%80%9D-%D0%BC%D0%B5%D0%B6%D0%B4%D1%83-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%B8-%D1%81%D0%B0%D1%89", "text": " между Германия и САЩ имат особен статут, но сега те преживяват не най-добрите си времена, смята Bild. Вашингтон е недоволен, че Ангела Меркел продължава да поддържа строителството на „Северен поток-2” и иска Германия да изпълни финансовите си задължения пред НАТО, а също така може да въведе мита върху германските автомобили. Берлин, на свой ред, се съмнява дали решението за извеждането на американските войски от Сирия и Афганистан е правилно, а също така е недоволен, че Доналд Тръмп излезе от Иранската ядрена сделка.     След Мюнхенската конференция за сигурността възниква силно безпокойство около съюза между Германия и САЩ, пише Bild. Изданието подчертава особения статут на германско-американската дружба: Берлин и Вашингтон са най-важни търговски партньори, освен това на територията на ФРГ са разположени около 35 хиляди американски войници. При това Bild отбелязва, че настоящето недоволство на американците към германската политика не е нещо ново: разликата е там, че Доналд Тръмп и Майк Пенс го предизвикват повече от своите предшественици. Например, Барак Обама също се дразни от това, че Германия, бивайки икономически гигант, се превръща в джудже, когато става дума за политиката на сигурност. Затова Вашингтон има впечатление, че Берлин провежда твърде малодушна външна политика и е готов да поема инициативата, едва когато се засягат германските външнополитически интереси. Относно конкретните проблеми в отношенията между САЩ и Германия, изданието отделя пет основни препъни-камъни. Първият от тях е строящият се газопровод „Северен поток-2“: Ангела Меркел продължава да подкрепя този проект и го разглежда изключително от икономическа гледна точка. САЩ, както и някои европейски държави, смятат, че новият газопровод ще направи Германия твърде зависима от Русия. Още един повод за разногласия е ядреното споразумение с Иран: Германия се стреми да разреши проблема с Техеран чрез дипломация, но Доналд Тръмп провали вече готовата сделка. При това целта на страната е една и съща, подчертава Bild: да не се допуска появата на ядрено оръжие у Техеран. Берлин и Вашингтон също така се разминават по въпросите на политиката за сигурност: Ангела Меркел изрази съмнения по повод правилността на решението на Тръмп за извеждането на войските от Сирия и Афганистан. Американският президент на свой ред настоява Германия да съблюдава своите задължения по вноските в НАТО. Но, един от най-сериозните проблеми на германско-американските отношения е търговията, отбелязва изданието: в момента съществува голяма вероятност САЩ все пак да въведат мита върху германските автомобили. При това, германското правителство смята обясненията на Тръмп за „абсурдни“. Стилът на Тръмп, без съмнение е груб, обобщава „Билд“. Но при това германската външна политика не разбира стратегическите цели, което предизвиква у американците (а и не сам сред тях) справедливо недоволство.    ", "date": "2019.03.01", "title": "Bild разказа за „препъни-камъните” между Германия и САЩ"}
{"url": "http://www.classa.bg/%D1%81%D0%B2%D1%8F%D1%82/item/393123-wp-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%B3%D0%B5%D0%BD%D0%B5%D1%80%D0%B0%D0%BB-%D0%BF%D1%80%D0%B5%D0%B4%D0%BB%D0%BE%D0%B6%D0%B8-%D0%B2-%D1%81%D1%82%D0%B0%D1%80%D1%82-3-%D0%B4%D0%B0-%D1%81%D0%B5-%D0%B2%D0%BA%D0%BB%D1%8E%D1%87%D0%B8-%D0%B8-%D0%BD%D0%BE%D0%B2%D0%BE%D1%82%D0%BE-%D1%80%D1%83%D1%81%D0%BA%D0%BE-%D0%BE%D1%80%D1%8A%D0%B6%D0%B8%D0%B5", "text": " на американското стратегическо командване, генерал Джон Хейтен, призова за разширяване на Договора за намаляване и ограничаване на стратегическите офанзивни оръжия (СТАРТ III). Според него новата фаза на споразумението трябва да обхваща всички ядрени оръжия, включително перспективните разработки на Москва, съобщава The Washington Post.     Ръководителят на американското стратегическо командване генерал Джон Хейтен, който отговаря за ядрения арсенал на страната, призова за разширяване на обхвата на договора за намаляване и ограничаване на стратегическите офанзивни оръжия (СТАРТ III). В момента въпросът за разширяването на това руско-американско споразумение се разглежда от президента Тръмп, пише The Washington Post. START III бе сключен през 2011 г. Договорът задължава страните да намалят ядрените бойни глави на 1550 единици, а броят на междуконтиненталните балистични ракети, както и на подводниците и тежките бомбардировачи, на 700 единици, напомня изданието. На изслушванията в Комитета по въоръжените сили на Сената, Хейтен съобщи, че СТАРТ III помага на американската армия, като ограничава размера на руските стратегически сили. Освен това, според високопоставените военни, предвидените в договора проверки дават на Вашингтон „невероятно важната“ възможност да преценят какво точно прави Москва. В същото време Хейтен предупреди, че договорът, подписан през 2011 г., не обхваща много нови руски системи, „включително термоядреното торпедо и свръхзвуковата военна единица за планиране, които Владимир Путин яростно рекламира миналата година“. Същото се отнася и за „обширния арсенал“ от малки тактически оръжия, които са в експлоатация в Москва. „Аз съм голям поддръжник на СТАРТ III. Според мен, в идеалния случай следващата фаза на START III трябва да включва всички ядрени оръжия, а не само системите, които вече са посочени в този договор“, заяви той. Хейтен увери сенаторите, че неговият отдел ще бъде в състояние да защити Съединените щати през следващите години. Но, както признава генералът, той се притеснява, че ситуацията може да се промени след появата на новите системи в арсенала на Русия. Белият дом вече официално обяви напускането на друго важно споразумение за контрол над въоръженията с Кремъл - Договора за ликвидиране на ракетите със среден и малък обхват. Скоро Тръмп ще трябва да реши съдбата на START-III – дали да го отмени, разшири или опита да го замени с нов разширен пакт, отбелязва изданието. По-рано Москва даде ясно да се разбере, че се интересува от поддържането на договора. В интервю за Fox News руският президент заяви, че е готов да удължи START III, но преди това, каза той, страните трябва да се споразумеят за някои подробности, напомня The Washington Post.    ", "date": "2019.03.01", "title": "WP: Американски генерал предложи в СТАРТ-3 да се включи и новото руско оръжие"}
{"url": "http://www.classa.bg/%D1%81%D0%B2%D1%8F%D1%82/item/393114-%D0%B1%D1%80%D0%B5%D0%BA%D0%B7%D0%B8%D1%82-%D0%B0%D0%B2%D0%B0%D1%80%D0%B8%D0%B9%D0%BD%D0%BE-%D1%81%D0%BF%D0%B8%D1%80%D0%B0%D0%BD%D0%B5-%D0%BD%D0%B0-%D0%BF%D0%B5%D0%B4%D1%8F-%D0%BE%D1%82-%D0%BF%D1%80%D0%BE%D0%BF%D0%B0%D1%81%D1%82%D1%82%D0%B0", "text": "Бунтът в британския кабинет принуди Тереза Мей да отстъпи от курса си. Лидерът на лейбъристите Джереми Корбин пък поиска нов референдум. Така Брекзитът вероятно може да бъде предотвратен         Драмата около Брекзита отдавна предизвиква смесица от ужас и подигравки. Всяко ново изявление на Тереза Мей се посреща с насмешки. Много наблюдатели отдавна настояват да се препрограмира хард-дискът на \"Мейбота\", както много британци наричат Тереза Мей. Често се цитира и известната сентенция на Алберт Айнщайн, че безумието се състои в това да вършиш винаги все същото, ала постоянно да очакваш различен резултат.     Не че Тереза Мей изведнъж получи някакво просветление. Бунтът в кабинета ѝ я принуди да отстъпи. Нейното упорство отдавна се беше превърнало в проблем и само пречеше на вземането на решения. Само истинският бунт с десетина заплахи за оставки в кабинета й принуди Мей да открехне задната вратичка и да не изключи възможността за удължаване на срока за Брекзит. Това все още не е решение, защото удължаването на срока не променя нищо по същество. Ала все пак засега като че ли е предотвратен нерегулирания Брекзит на 29 март.      С други думи, европейците могат да си отдъхнат. Как обаче изглежда планът за намиране на решение през спечелените допълнителни месеци? Защото окопните битки между твърдите поддръжници на Брекзита, умерените консерватори, проевропейските сили, разочарованата опозиция и представителите на икономиката продължават с пълна сила. Правителствената ръководителка, която в тези съдбоносни мигове трябваше да покаже сила и да работи за своите граждани, се провали безславно. И малкият изход, който Мей предложи с удължаването на срока, тепърва трябва да бъде изпълнен със съдържание. Лейбъристите променят курса Към цялата трагедия на Брекзита спада и това, че лидерът на опозицията през цялото време действаше идеологически също като правителствената ръководителка. Лейбъристката партия също имаше нужда от шок, а именно - напускането на партията от група известни депутати, за да може най-сетне и Джереми Корбин да получи просветление. Сега той изведнъж се застъпва за нов референдум. Може би вече е късно. Защото партията му нямаше да загуби толкова доверие и подкрепа, ако Корбин беше подел тази инициатива по-рано. При това повторното всенародно допитване е най-добрият и логичен изход от задънената улица. И крясъците на твърдите поддръжници на Брекзита, че по този начин се злоупотребява с волята на народа, не могат да се вземат насериозно.  В Германия също избираме ново правителство на всеки четири години. Защо тогава да не може три години след един референдум да се гласува отново по една толкова важна тема? След като при това вече всички знаят какво означава в действителност Брекзитът. Промяната на курса на правителството и на опозицията отваря шанс за аварийно спиране на косъм от пропастта. Досега изглеждаше, че британският автомобил на Брекзита ще влети в пропастта без спирачен път. Като във филм на ужасите. Всички гледат и викат: \"Спри-и-и!\".  Бедата все още не е напълно избегната, но отговорните политици в двете големи партии сега поне разполагат с възможност да дръпнат кормилото. Ако това стане, британците и ЕС ще избегнат катастрофата.       ", "date": "2019.03.01", "title": "Брекзит: аварийно спиране на педя от пропастта"}
{"url": "http://www.classa.bg/%D1%81%D0%B2%D1%8F%D1%82/item/393115-%D1%81%D1%80%D0%B5%D1%89%D0%B0%D1%82%D0%B0-%D0%BC%D0%B5%D0%B6%D0%B4%D1%83-%D1%82%D1%80%D1%8A%D0%BC%D0%BF-%D0%B8-%D0%BA%D0%B8%D0%BC-%D0%BC%D0%BD%D0%BE%D0%B3%D0%BE-%D1%88%D1%83%D0%BC-%D0%B8-%D0%BD%D1%83%D0%BB%D0%B5%D0%B2-%D0%BD%D0%B0%D0%BF%D1%80%D0%B5%D0%B4%D1%8A%D0%BA", "text": "Срещата между Доналд Тръмп и Ким Чен-ун приключи без конкретни резултати. Сближаването между Пхенян и Вашингтон спешно трябва да бъде скрепено от разговори и с другите страни в региона         Много шум и никакъв резултат. Още в навечерието на срещата имаше сигнали, че политическата символика на тази среща в стила на холивудските филми няма да доведе до резултати. Така и стана. Едва ли изходните позиции можеха да бъдат по-различни. Двете страни в преговорите враждуват от 70 години. Едната е комунистическа, а другата - капиталистическа. Едната е отчайващо бедна, а другата - благосъстоятелна. Едната се управлява авторитарно, а другата за мнозина е символ на свобода и демокрация. Едната иска на всяка цена да стане ядрена сила, а другата и сега разполага с най-големия ядрен арсенал в света. А за това, че двамата противници изобщо се срещнаха, има вътрешнополитически причини. Ким Чен-ун иска да демонстрира пред своите последователи, че може да принуди \"заклетия капиталистически враг\" да разговаря с него на равна нога. Младият политик може да успокои хардлайнерите в партията си с рискованата си ескалационна политика и да разшири властта си. Доналд Тръмп пък има понастоящем съвсем други проблеми. Още в първия ден на срещата бившият адвокат на американския президент Майкъл Коен говори пред Конгреса за бизнес връзките на Тръмп с Русия. Американският специален прокурор Робърт Мълър ще представи този месец заключителния си доклад, в който между другото трябва да бъде изяснено, дали Тръмп е изнудван от Русия и дали е попречил на правосъдието в неговите разследвания. От гледна точка на тази заплаха, един външнополитически успех все пак би бил нещо. С приказки мир не се прави  Доналд Тръмп все пак ще \"продаде\" срещата със заклетия враг като \"забележителна\". Обаче и след втората среща на върха не е ясно дали Северна Корея и САЩ насериозно работят за сключването на мирен договор. Чрез държавната пропаганда Ким Чен-ун вече разпространи съобщението, че САЩ били пред икономически срив и Вашингтон щял да падне на колене пред военната мощ на Пхенян, а пък големият водач Ким Чен-ун щял да посочи на целия свят пътя към дълготраен мир. Всички тези приказки обаче заобикалят същината на ядрения конфликт на Корейския полуостров. Премахването на ядреното оръжие, което трябва да бъде детайлно разработено в договор, е най-важното нещо за създаването на надеждна архитектура на сигурност в азиатско-тихоокеанското пространство.     Нищо не става без съседите. Южна Корея, Япония и Китай имат свои собствени интереси в сферата на политиката за сигурност. Голямата регионална сила Китай не иска силно американско присъствие пред прага си и се въоръжава. Особено в Южнокитайско море. Дестабилизирането на режима в Пхенян чрез евентуален американски военен удар ще доведе до масово бягство към Китай. И Пекин иска да предотврати такова развитие. Съюзниците на Америка - Южна Корея и Япония пък искат гаранции, че Северна Корея действително премахва ядрените си оръжия и прекратява разработването на междуконтинентални ракети. Гражданите вече не искат да чуват виещите сирени в Сеул и Токио само защото Северна Корея прави изпитание на ракета, която би могла да е оборудвана и с ядрена бойна глава. Мултилатерализъм, а не егоцентризъм Посланието от срещата Тръмп - Ким е, че съществува желание за помирение и ескалацията може да бъде предотвратена чрез преки разговори. Най-важното послание обаче е следното: Символичната политика на двама егоцентрици не е достатъчна. И на следващия етап всички заинтересувани страни в региона трябва да седнат на масата за преговори и да намерят общо решение за премахването на ядреното оръжие. Само така може да бъде положен крайъгълният камък за дълготраен мир в региона.          ", "date": "2019.03.01", "title": "Срещата между Тръмп и Ким - много шум и нулев напредък"}
{"url": "http://www.classa.bg/%D1%81%D0%B2%D1%8F%D1%82/item/393116-%D0%BA%D0%B0%D0%BA%D0%B2%D0%BE-%D1%82%D1%8A%D1%80%D1%81%D1%8F%D1%82-%D0%BA%D0%BE%D1%80%D0%B0%D0%B1%D0%B8%D1%82%D0%B5-%D0%BD%D0%B0-%D0%BD%D0%B0%D1%82%D0%BE-%D0%B2-%D1%87%D0%B5%D1%80%D0%BD%D0%BE-%D0%BC%D0%BE%D1%80%D0%B5", "text": "НАТО разширява присъствието си в Черно море и с това отправя сигнал към Русия и Украйна. Каква връзка има този сигнал със събитията в Керченския проток и защо САЩ поеха лидерската роля?         Одеса посрещна \"Доналд Кук\". Базираният във военноморската база в Испания американски ракетен разрушител напоследък е чест гост в Черно море. Бойният кораб е снабден с модерна противоракетна система. През януари корабът беше в Батуми, където проведе учения с грузинската брегова охрана. На 26 февруари украинският президент Петро Порошенко посети кораба в одеското пристанище и се срещна със специалния пратеник на САЩ за Украйна Курт Уолкър. Петро Порошенко нарече срещата \"символична\", а пристигането на ракетния разрушител в Одеса - \"важен сигнал за Кремъл\", че \"Крим е украински\" и че е \"гаранция за свободното плаване на кораби в региона\". Без да афишира, но намирайки се под неотклонното внимание на руския черноморски флот, НАТО разширява присъствието на свои кораби в Черно море. Освен \"Доналд Кук\", в региона се намира и Втора постоянна минна група на НАТО, начело с германската плаваща база \"Вера\". През януари в Черно море навлезе и десантният кораб на американските ВМС \"Форт Макхенри\", но не посети Украйна. А през декември миналата година в Одеса беше и британският разузнавателен кораб \"Ехо\".     Навлизането на бойни кораби в Черно море се осъществи малко след инцидента в Керченския проток. Тогава руски кораби използваха оръжие и прихванаха два катера на украинските ВМС, които плаваха от Одеса към Мариупол. Експертката по военноморските въпроси за Черно море Дебора Сандърс заяви в разговор с ДВ, че тези събития \"са тясно свързани\". По думите ѝ, Европа е реагирала твърде бавно на инцидента в Керченския проток по дипломатически пътища. И затова е бил приет \"по-скоро военен\" подход - чрез засилване на присъствието на натовски кораби. Представителят на Украйна в НАТО Вадим Пристайко също потвърждава пряката връзка между събитията. \"Това е един от отговорите на съюзниците на инцидента в Керченския проток\", заяви той. Той твърди, че Украйна \"моли съюзниците да увеличат присъствието си в Черно море, за да бъде показано на Русия, че плановете ѝ за изтласкването ни от Черно и от Азовско море ще се натъкнат на твърд отговор от международната общественост\". САЩ поемат лидерската роля, Турция е сдържана Дебора Сандърс обръща внимание на факта, че САЩ са поели неформалното лидерство в разширяването на присъствието в Черно море. \"Мисля, че САЩ искат да се противопоставят на всички заплахи по море в целия свят. Достатъчно е да погледнем към Южнокитайско море, където те участват в операции за свободна навигация. Очевидно те провеждат такива маневри и в Черно море и изпращат ясен сигнал към Москва, че Черно море не е някакво руско езеро\", посочва тя. \"Навремето това се наричаше военноморска дипломация. И \"Доналд Кук\" изпълнява точно такава мисия. Той се опитва да ограничи влиянието на Русия в Черно море, особено след инцидента в Керченския проток\", допълва тя.  Дебора Сандърс свързва присъствието на американския боен кораб с опасенията на Киев от евентуална блокада на Одеса. А Одеса е главното пристанище на Украйна, което стана и нейна военноморка база след анексията на Крим.     Наблюдателите отбелязват, че на фона на американската активност в Черно море Турция се държи сдържано с нейния мощен флот. Дебора Сандърс отбелязва, че Туция е принудена да разпределя силите си между Черно и Средизимно море. \"Анкара е решила да не отдава приоритетно значение на Черно море на фона на ситуацията в Сирия  и своята чувствителна енергийна зависимост от Русия\", посочва тя. Освен това съществуват опасения, че поради \"изострените отношения\" между САЩ и Турция, съществува риск от \"все по-голямо отчуждение в отношението на Турция към НАТО\". Има и противоположни сигнали. Преди да пристигне в Одеса, ракетният разрушител \"Доналд Кук\" проведе учения с турска фрегата. Нов баланс на силите и риск от стълкновения Германският запасен вице-адмирал Ханс-Йоахим Щрикер казва, че на военноморски жаргон това се нарича А2/АD (Anti Access/Area Denial). Това е концепцията за възпиране на противника в определени региони чрез разгръщане на собствените военни възможности. Така постъпи и Русия, като увеличи подразделенията си в Крим и разположи там нови мощни ракети, в това число и крилати ракети тип \"Калибр\".  Дебора Сандърс признава, че балансът на силите в Черно море се е изменил в полза на Русия. А по думите на вице-адмирал Щрикер, разширяването на присъствието на натовски кораби е \"отговор\" на претенциите на Москва. С разширяването на военното присъствие в региона се увеличават и рисковете от преки стълкновения. Това демонстрират редовно руските военни пилоти, които прелитат в опасна близост до корабите на НАТО. Ханс-Йоахим Щрикер смята, че тези инциденти не са толкова опасни, позовавайки се на опита от Студената война, когато те са били \"почти ежедневни\". Генералният секретар на НАТО Йенс Столтенберг заяви в средата на февруари, че Алиансът разглежда възможностите за \"по-нататъшно увеличаване\" на присъствието си в Черно море. Някои руски политици от Държавната дума реагираха отрицатално на това съобщение и заговориха за \"провокация\". Конвенцията от Монтрьо обаче ограничава действията на НАТО. Приетият през 1936 година документ върна на Турция контрола върху Босфора и Дарданелите и ограничава присъствието на кораби от нечерноморски държави в Черно море. Ограниченията са както за тонаж, така и за времетраене на престоя. Корабите могат да престояват в Черно море не повече от 21 дена. \"Ние смятаме, че сегашната военно-морска ситуация в Черно море се различава значително от тази отпреди 100 години, когато е подписана конвенцията\", казва постоянният представител на Украйна в НАТО Вадим Пристайко. По неговите думи, навлизането на големи бойни кораби на НАТО в Черно море като флагманът на 6-и американски флот \"Маунт Уитни\" е по-скоро рядкост. Това се случи през 2018 година по време на ученията \"Морски Бриз\". Вадим Пристайко допълва, че въпреки това Киев \"работи\" върху този проблем.          ", "date": "2019.03.01", "title": "Какво търсят корабите на НАТО в Черно море?"}
{"url": "http://www.classa.bg/%D1%81%D0%B2%D1%8F%D1%82/item/393117-%D0%BA%D1%80%D0%B0%D1%8F%D1%82-%D0%BD%D0%B0-%D0%B5%D0%BF%D0%BE%D1%85%D0%B0%D1%82%D0%B0-%D0%BD%D0%B0%D0%B4-%D1%82%D1%8F%D1%85-%D0%B5-%D1%81%D0%B0%D0%BC%D0%BE-%D0%B3%D0%BE%D1%81%D0%BF%D0%BE%D0%B4", "text": "Доскоро Лаура Кьовеши беше символът на правосъдната революция в Румъния: под нейното лидерство в Букурещ беше създадена независима и доста ефективна антикорупционна прокуратура, която постигна стотици окончателни осъдителни присъди и събра милиони евро от конфискация на незаконно придобито имущество. Рейтингът на обществено одобрение за службата й достигаше нивото на доверие в Православната църква през 2016 г.  В резултат на работата й бяха осъдени за злоупотреби бивши премиери, министри, депутати, кметове, членове на общински съвети, магистрати, директори на държавни предприятия и др. Днес името й отново попада във водещите новини на европейските медии - този път, в контекста на една типична балканска дворцова интрига. Лаура Кьовеши се кандидатира в конкурса за европейски генерален прокурор, но бъдещето на кариерата й е подложено на агресивен саботаж от страна на властите в родната й Румъния. Донякъде това е обяснимо: голяма част от партийния елит в Букурещ е сред контингента на разследванията от Националната дирекция \"Антикорупция\". Сред признатите за виновни по обвинение за изборни нарушения е и лидерът на управляващата Социалдемократическа партия Ливиу Драгня.     Под неговата егида се направиха няколко опита за амнистия на осъдени лица и за декриминализиране на престъпления като злоупотребата с власт и конфликта на интереси. Всеки следващ опит за политическо опитомяване на спецпрокуратурата - включително, уволнението на Лаура Кьовеши през 2018 г. - водеше до нови вълни на масово гражданско недоволство в Румъния. Дълбокият вътрешно-държавен разлом сега се прехвърля в Брюксел. Залогът този път е новата Европейска прокуратура за борба с измамите със средства от фондовете на ЕС. Суматохата около Лаура Кьовеши съвсем не е изолиран проблем на личната й реализация, напротив. Този скандал е показателен белег за политическата криза в навечерието на Евроизборите, която вече се разгръща на няколко нива. \"Камилата е кон, създаден по проект от комисия\" Идеята за Европейската прокуратура датира от повече от 10 години, като смисълът й е да осигури по-ефективна защита на финансовия интерес на ЕС, когато той се нарушава систематично на национално ниво, а престъпленията се оставят без последствия. На теория, досегашният \"страж\" на еврофондовете ОЛАФ щеше да изпълнява точно тази функция, ако не страдаше от фатален вроден дефект: службата няма право да разследва, да арестува или да повдига обвинения на заподозрените лица. Има възможност само да прави проверки и да отправя препоръки пред националните органи. Емблематичен пример за практическата липса на защита - дори при присвояване на европейски средства в особено големи размери - е делото \"САПАРД\" в България. Именно ОЛАФ се принуди да отвори широко затворените очите на българската прокуратура през 2008 г. за активността на групата на Людмил Стойков и Марио Николов по програмата за земеделски помощи, като директно посочи, че \"в България има политически чадър над корупцията\". Делото \"САПАРД\" се проточи в продължение на повече от 10 години, беше разделено на две части, беше спирано и подновявано, прехвърляно от редови в специализиран съд, за да приключи с пълен провал по първото обвинение и междинни оправдателни (все още неокончателни) присъди по второто. За сравнение: германските подсъдими по същата афера бяха осъдени на последна инстанция само две години след доклада на ОЛАФ. Неведомите пътища на правосъдието в България съвсем не са единственото главоболие за Брюксел - достатъчно е да напомним за разследванията срещу \"организирания механизъм за измами\" в Унгария по обществени поръчки, свързани със  . Финансовата щета при тях възлиза на повече от 20 милиона евро, но репутационните вреди за ЕС от неконтролираното изтичане на пари към режима на Орбан бяха далеч по-притеснителни. Проблемът е достатъчно сериозен, за да се стигне до широко политическо одобрение на предложението на Германия за спиране на европейското финансиране в страни, в които липсва върховенство на закона. Новата Европейска прокуратура би трябвало да реши този проблем, като получи право да води самостоятелни разследвания и наказателни преследвания пред съответните съдилища, без да зависи от капризите на министри или прокурори. Това ще сложи край на времето, в което над главния прокурор стоеше \"само Господ\" (по репликата на покойния Иван Татарчев). България е една от 22-те страни, които участват пряко в този механизъм и ще излъчат свои представители в създаването му. И това би трябвало да е отлична новина: общественото доверие на българските граждани в МВР, съда и главния прокурор (съответно - 22%, 11% и 9% според данните на \"Алфа Рисърч\" за декември 2018 г.) е в пъти по-ниско от доверието в европейските институции. Разбира се, дяволът е в детайлите, а добрите намерения за въздаване на справедливост може да се окажат жертва на практическите изкривявания. Британският специалист по наказателно право на ЕС Дермот Уолш предупреждава, че първоначалният план за централизирана стройна прокурорска служба е видоизменен в името на компромиса между Брюксел и страните-членки по такъв начин, че създава предпоставки за още по-голямо объркване и блокиране на делата срещу финансовите измами. В интервю за Euronews той прави аналогия между дизайна на новата институция и афоризма за \"камилата, която всъщност е кон, създаден по проект на комисия\".     Критики идват и от обратната посока - от страните, които се съпротивляват на идеята за наднационална намеса във вътрешното правораздаване. Естествено, изборът на първия генерален прокурор ще е от ключово значение за легитимността на цялата служба. Системният песимизъм и популизъм настрана - проблемът с измамите с европейски фондове може да идентифицира съвсем лесно по географски принцип. 57 от общо 102 разследвания на ОЛАФ за 2017 г. засягат страни от Централна и Източна Европа - седем от случаите са в България, а един от тях е свързан с данните за слабост във вътрешната система за контрол на Агенция Митници, която допуска незабелязван трафик на контрабанда. Кой стои начело на класацията по брой разследвания на ОЛАФ?.. Румъния, актуалната председателка на Съвета на ЕС. Естествено, финансовите престъпления изобщо не са запазена марка за страните от бившия Източен блок. Ключът към разбирането на проблема не е в броя на аферите от типа на делото \"САПАРД\", а в КПД-то на институциите, от които зависи разкриването на престъпленията и наказването на виновните. Ако за последните 4 години Германия е разследвала общо 9250 случая на предполагаеми финансови измами с пари от ЕС, ОЛАФ се е намесвал с препоръки само по 0,4% от тях. За сравнение: на всяко 10-то разследване от този тип в България за същия период (общо 119), се пада по едно паралелно досие с препоръки от страна на ОЛАФ. Обяснимо е, че страните, които допринасят най-много към бюджета на ЕС, имат интерес да се въведе колкото се може по-строг контрол върху изразходването на парите им. Но как да стане това? Въпрос с повишена трудност от гледна точка на политическата съобразителност. Най-лесно ще бъде да се инсталира анонимен функционер от държава в \"първата писта\" на ЕС, за когото да се събере нужната партийна квота. Но има резон в идеята, че ръководството на службата би получило повече доверие сред най-скептично настроените държави, ако то се довери в ръцете на магистрат от Източна Европа - с разпознаваемо лице и доказан опит. Жан-Франсоа Бонер е кандидатът с най-дълга практика в работата си с европейски служби (заслужаващ внимание факт от CV-то за французина е, че освен родния си език владее още шест - английски, немски, италиански, гръцки, холандски и испански). От своя страна, Лаура Кьовеши е кандидатът, заемал най-висок ръководен пост в йерархията на националната съдебна власт, като има и по-солидна практика в преследването на финансови измами. Проблемът не е в компетентността й, а в твърдата съпротива на правителствата от Източна Европа да я припознаят като свой представител. Правилният избор ще бъде човекът, който едновременно дава гаранции за политическата безпристрастност на наднационалната прокуратура, но и сигурност, че този път ще се върши ефективна борба срещу източването на данъците на европейските граждани.     Към всичко това се добавя и мъглявата процедура по окончателния избор на новия генерален прокурор. Решението трябва да се вземе по взаимно съгласие от Европейския парламент и Европейския съвет (правителствените ръководители на страните-членки). От гласуванията дотук е налице видимо разминаване в предпочитанията на двете институции. На ниво ресорни комисии ЕП показа, че е по-склонен да даде предимство на Кьовеши. Посланиците на 28-те страни-членки обаче са предпочели френския прокурор Бонер пред останалите двама съперници. Липсата на отявлен фаворит рискува да доведе до отлагане на процеса за след изборите през май 2019 г. Тогава обаче уравнението ще се усложни в пъти повече, с оглед на вероятността ЕНП и ПЕС да изгубят мнозинството си в Европейския парламент, а разпределението на най-важните управленски постове в ЕС да зависи от крайната десница на Франция, Италия и Германия.  Изходът от лабиринта ще трябва да се намери не по-късно от 2020 г., когато по план би трябвало да заработи цялата Европейска прокуратура. Преди това обаче България ще бъде изправена пред много по-важен и знаков избор за съдебната власт - гласуването за нов главен прокурор на мястото на Сотир Цацаров, чийто 7-годишен мандат изтича скоро. Дебатът за правосъдието, борбата с корупцията и независимостта на съдебната власт отдавна трябваше да е започнал - не в името на нечии партийно-политически баланси, и не в името на глухонемия спор дали румънската реформа е приложима на родна почва. Дебатът за справедливостта би трябвало да е първостепенна тема преди всичко заради собствения интерес на обществото. За съжаление, срамежливото заобикаляне на темата \"Кьовеши\" от страна на българския партиен елит (който съвсем скоро ще започне предизборна кампания с обещания за светло бъдеще) е първият сигнал, че закъснелият разговор явно пак няма да се състои.    ", "date": "2019.03.01", "title": "Краят на епохата \"Над тях е само Господ\""}
{"url": "http://www.classa.bg/%D1%81%D0%B2%D1%8F%D1%82/item/393118-%D1%82%D1%80%D0%B8%D1%82%D0%B5-%D0%BD%D0%B5%D1%89%D0%B0,-%D0%BA%D0%BE%D0%B8%D1%82%D0%BE-%D0%BD%D0%B5-%D0%B4%D0%B0%D0%B2%D0%B0%D1%82-%D0%BF%D0%BE%D0%BA%D0%BE%D0%B9-%D0%BD%D0%B0-%D1%80%D1%8A%D0%BA%D0%BE%D0%B2%D0%BE%D0%B4%D1%81%D1%82%D0%B2%D0%BE%D1%82%D0%BE-%D0%BD%D0%B0-%E2%80%9E%D0%B3%D0%B0%D0%B7%D0%BF%D1%80%D0%BE%D0%BC%E2%80%9C", "text": "Недооценени акции, нов риск от санкции и увеличаване на конкуренцията от страна на втечнения природен газ (LNG) – това са причините за безсънните нощи на мениджърите на „Газпром“. На среща с инвеститори в Сингапур в четвъртък на въпрос какво държи будно нощем ръководството на компанията членът на Управителния съвет Олег Аксютин заяви, че това е необходимостта „да се вземат предвид всички аспекти“ за бъдещето на износа към Европа и Азия.     По думите му особено тревожни са непредвидимите събития, които могат да се случат, както и справянето с тях, съобщава Bloomberg. Коментарът на Аксютин дава сигнал, че управителният съвет на компанията трябва да затвърди конкурентната ѝ позиция спрямо такива алтернативи като втечнения природен газ и новите газови маршрути, достигащи Европа от каспийския регион. Най-големият руски производител на газ се опитва да засили позицията си в Европа, където увеличи пазарния си дял до близо 37% миналата година, по данни на самата компания. „Газпром“ също така се надява да се превърне в основния доставчик на „синьо гориво“ в Китай, където планира да започне доставки до края на тази година. И макар проектите на „Газпром“ за разширяване на маршрутите за доставки в Европа като „Турски поток“ и „Северен поток“ 2 да са изправени пред нарастващи критики както в Европейския съюз, така и извън него, за компанията те са основна причина акциите ѝ да поскъпват. Някога най-голямата компания по пазарна капитализация, „Газпром“ сега е задмината от местните петролни производители „Роснефт“ и „Лукойл“. Държавният газов гигант губи благоразположението на инвеститорите през последните години, тъй като плановете за по-високи разходи хвърлят сянка върху обещанията за по-големи изплащания на дивиденти. Ръководството на компанията даде сигнал, че очаква половината от печалбата ѝ да бъде изплатена като дивидент, след като завърши настоящият инвестиционен цикъл през 2020 г., посочва главният ѝ финансов директор Андрей Круглов. По думите му обаче финалното решение за това ще бъде взето от акционерите.     \"Увеличаването на пазарната капитализация е една от фундаменталните цели, които ръководството на компанията преследва“, посочи Круглов по време на същата среща с инвеститори. Компанията е отделила рекордно висока сума за дивиденти – 10,43 рубли (16 цента) за акция през 2018 г., което е и 27% от нетната печалба според международните стандарти за финансови отчети. Освен оценката на компанията, която зависи от усилията на „всеки офис и всеки служител“, от „обезпокоителни“ са също и санкциите, както и оказването на „определен натиск“ от американските доставки на LNG, смята Елена Бурмистрова, генерален директор на звеното за износ на „Газпром“. По-рано тази седмица в Хонконг представители на ръководството на „Газпром“ омаловажиха влиянието на втечнения природен газ върху позициите на компанията на европейския пазар и заявиха още, че американските санкции също имат малък ефект върху операциите ѝ.    ", "date": "2019.03.01", "title": "Трите неща, които не дават покой на ръководството на „Газпром“"}
{"url": "http://www.classa.bg/%D1%81%D0%B2%D1%8F%D1%82/item/393112-%D0%B3%D0%B8%D0%B3%D0%B0%D0%BD%D1%82%D1%81%D0%BA%D0%B0-%D0%B8%D0%BD%D0%B2%D0%B5%D1%81%D1%82%D0%B8%D1%86%D0%B8%D1%8F-%D0%BD%D0%B0-%D1%84%D0%BE%D0%BB%D0%BA%D1%81%D0%B2%D0%B0%D0%B3%D0%B5%D0%BD-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "От известно време се говори, че Фолксваген планира гигантска инвестиция в България - близо 6000 нови работни места върху площ от 4000 декара. Има ли България шанс? Ето какво ни каза д-р Митко Василев, управител на ГБИТК:            Това действително е така. Ще го конкретизирам в сферата на търговските отношения. За пръв път беше премината границата от 8 милиарда евро - взаимният стокообмен възлиза на 8,266 милиарда. Това е прираст от над 10% - 2018 спрямо 2017 година. Това е абсолютен рекорд, който досега не сме постигали.      Така е. Има няколко неща, които са радващи от българска гледна точка. Първо: българският износ към Германия е нараснал с 12,3%, тоест - с 290 милиона евро. Нараснал е и вносът от Германия - със 7,8%. И второто - това, което Вие споменахте: Германия има търговски дефицит с България. Нещо, което се случва за трети път след промените от 1989 година. През миналата година положителното салдо на България в търговията с Германия възлиза на около 320 милиона евро.      Едно от обясненията е, че в България влязоха германски фирми, които произвеждат тук продукти и услуги, които наемат работна ръка и после изнасят продукцията в Германия. Това вече е български износ, защото става дума за български дружества. За това допринасят такива големи производители като Аурубис, Либхер, Пиринтекс, Сименс и други. Естествено, има и редица малки и средни предприятия, които не са така известни на широката публика, но също дават важен принос. Още повече, че миналата година германските инвестиции започнаха полека-лека да се завръщат в България.      Аз бих желал да е така, макар че - Вие сам го казахте - България се намира в остра конкуренция със своите съседи. Ако тази инвестиция на Фолксваген наистина се случи в България, това ще е един огромен пробив. Говорим за инвестиция в размер на 1,4 милиарда евро, ще бъдат назначени около 5000 служители, плюс 650 инженери - и всичко това на една площ от около 4000 декара. В България две са местата, които досега са предложени: зоната Кремиковци до София и индустриална зона Раковски до Пловдив. Където и да стане това, за България би било голяма чест.      Трябва да имаме предвид обаче, че това са автомобили от последно и най-ново поколение, което тотално ще промени ландшафта в страната. Темата е много дискутирана в българските медии и сега се очаква окончателното решение на концерна Фолксваген. Има различни мнения кога това ще се случи: в края на април, през май или пък през втората половина на годината.        Кои са критериите, най-добре може да каже самият Управителен съвет на Фолксваген. Ние само можем да гадаем, да спекулираме и да предполагаме. Така че аз бих казал само някои, но подчертавам, че това са само мои разсъждения на глас - аз в никакъв случай не мога да обвързвам мое мнение с решението на германската компания. Естествено, ще има и политически моменти. България има предимството, че е член на ЕС, че обстановката тук е спокойна, че имаме чудесно развитие не само на двустранните отношения, които вече цитирахме. Така че това ще е един комплекс от различни фактори, които ще оказват влияние върху взимането на крайното решение. Не без значение е и какво българската държава (естествено, концернът ще се допита и до другите държави) ще може да предложи като държавни помощи за подкрепа на тази гигантска за размерите на България инвестиция. Защото подобен проект не е бил реализиран в съвременната история на България и това е нещо уникално. Така че предполагам и съм сигурен даже, че българската страна ще направи всичко възможно да предостави добри условия. Естествено, ние трябва да гледаме на нещата от позицията на член на ЕС, трябва да се съобразяваме с тези дадености. Докато Сърбия, да кажем, не е член на ЕС. По политически причини смятам, че България е добро място за инвестицията и ние всички бихме се радвали да привлечем подобен гигант като Фолксваген заедно с неговите поделения.      Аз затова казах, че като член на ЕС ние трябва да се съобразяваме с правилата. Не е добре да се нарушават тези правила, само и само да влезе компанията Х или У. Аз мисля, че България като лоялен член на ЕС трябва да се съобрази с това. Както България, така и останалите държави имат заданието да попълнят един много подробен документ, който се изисква от инвеститора - така наречения Request for Proposal (RFP - искане за предложение, бел.ред.), в който се дават детайли за офертата, която страната може да предложи. Там са включени: държавна помощ, допълнителни обещания в различни области, като например инфраструктура, работна ръка, обучения и много, много други конкретни детайли. От това зависи преценката коя държава какво предлага и доколко ще може да се справи с предизвикателствата. Защото да бъдат заети 5000 работници, и то около София, където безработицата е много ниска - това наистина е едно огромно предизвикателство. И това ще бъде проблем.      Аз мисля, че това би трябвало да се вземе под внимание, защото е важна съставна част от цялостната картина. Сърбия не е член на ЕС и може би при тях правилата за даването на държавна помощ няма да са толкова стриктни. Сръбската страна може да използва като аргумент и факта, че имат подписано споразумение за безмитна търговия с Русия, но според мен това не касае толкова автомобилите. Това също са част от детайлите, които трябва да бъдат разглеждани.         Невероятно красив, но... Легендарният модел 503 на БМВ е бил в производство само четири години - от 1956 до 1960. На европейските автосалони той жъне невиждани успехи и печели множество награди за дизайн. Но така и не успява да убеди Негово Величество Клиента - с изключение на малцина заможни ценители. И как да е иначе, след като в края на 1950-те години БМВ 503 е струвал колкото половин жилище.     Френската богиня Ценителите говорят за него винаги в женски род - Ситроен DS (на френски Déesse означава \"богиня\"). Преди 60 години, когато е представена за първи път, \"богинята\" предизвиква истински фурор - заради футуристичния дизайн и иновативната технология: хидро-пневматичното окачване превръща пътуването в луксозно преживяване. Много държавни глави избират \"богинята\" за свой служебен автомобил.     Един легендарен агент и неговото БМВ Моделът Z3 на БМВ излиза на пазара през 1995 година - и бързо се превръща в звезда. Причината: във филма \"Златното око\" Джеймс Бонд кара точно този модел, макар и само в две кратки сцени. Агент 007 кара модели на БМВ и в два следващи епизода на шпионската поредица, но друг автомобил е неговата запазена марка.     Автомобилът на Бонд Астон Мартин печели световна слава именно благодарение на поредицата за Джеймс Бонд. Във филмите автомобилът е оборудван с най-причудливи технически нововъведения, като например седалка с катапулт. В \"Голдфингър\" Шон Конъри кара Астон Мартин DB5, който се появява и в \"Скайфол\" с Даниел Крейг. Във филма \"Спектър\" Крейг седи зад волана на новия Астон Мартин DB10.     \"Патето\" Премиерата на Ситроен 2 CV е на Парижкия автосалон през 1948 година. Автомобилът е проектиран така, че да има само няколко основни функции: да се движи, да харчи малко и да е стабилен. Затова и до последно той е оборудван само с най-необходимото. Малкият автомобил, наричан гальовно \"патето\", слиза от конвейера преди повече от 25 години.     Кралицата на кабриолетите През 1963 година моделът 230 SL сменя легендарните 300 SL и 190 SL на Мерцедес. Дизайнерите му загърбват закръглените форми на неговите предшественици и създават един семпъл спортен автомобил, който доставя истинско удоволствие. Заради леко огънатия навътре покрив той получава прякора \"Пагода\". Днес автомобилът струва до 60 хиляди евро.     Легендарната \"костенурка\" Култовият модел на Фолксваген, наричан в България \"костенурка\", е най-известният автомобил в света. Произведен е в над 21-милионен тираж, като от 1938 до 2003 година формата му остава почти непроменена.     Символ на една епоха Трабантът е нещо като източната \"костенурка\" - автомобил за масово ползване с ниски производствени разходи и купе от пластмаса. Автомобилът добива истинска популярност в нощта, когато пада Берлинската стена. Ликуващи граждани на ГДР пресичат тогава със своите Трабанти границата с ФРГ (снимката е от легендарния пропускателен пункт \"Чекпойнт Чарли\" в Берлин).     Италианският красавец Мнозина обичат да се шегуват, че ако едно Ферари не е червено, значи не е истинско Ферари. Но името Testarossa няма нищо общо с цвета на каросерията: клапаните на 12-те цилиндъра са винаги лакирани в червено, независимо от цвета на автомобила. Спортната кола е произвеждана от 1984 до 1996 година, като от нея има само 7 200 бройки.     \"Паякът\" Алфа Ромео Спайдър е един от най-популярните роудстъри. В периода между 1966 и 1993 година \"паякът\" почти не се променя. Много ценители на ретро автомобилите го използват като инвестиция - добре поддържаният Спайдър не само държи цената, но и с времето поскъпва все повече.     Британски лукс Ролс Ройс Silver Shadow от 1967 година: два тона елегантност и най-фина техника. Този автомобил ускорява до 100 км/ч за 11 секунди, а разходът му на бензин е около 22 литра на 100 километра. От модела на снимката са произведени само 500 броя. Днес цената му е около 50 хиляди евро, а нов Ролс Ройс, който харчи \"само\" 14 литра, струва 300 хиляди евро.        ", "date": "2019.03.01", "title": "Гигантска инвестиция на Фолксваген в България?"}
{"url": "http://www.classa.bg/%D1%81%D0%B2%D1%8F%D1%82/item/393113-%D0%BF%D1%83%D1%82%D0%B8%D0%BD-%D0%B8-%D0%BC%D0%B0%D1%84%D0%B8%D1%8F%D1%82%D0%B0-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B8-%D1%84%D0%B8%D0%BB%D0%BC-%D1%82%D1%8A%D1%80%D1%81%D0%B8-%D0%B8%D1%81%D1%82%D0%B8%D0%BD%D0%B0%D1%82%D0%B0", "text": "Германската обществена телевизия ZDF излъчи филм за възхода на Путин на фона на обвиненията за тесни връзки с мафиотски структури. Ето какво твърдят авторите на 44-минутния документален филм:         Филмът   разказва за корупционни сделки, в които може би е бил замесен Владимир Путин - в качеството си както на заместник-кмет на Санкт Петербург, така и на президент и министър-председател на Русия. Другата задача, която си поставя филмът, е да освети предполагаемите връзки на Путин с мафиотски групировки. \"Тайната дача на Путин\" В основата на филма са интервюта с различни опоненти на президента. Един от тях, Андрей Зиков, е бивш старши следовател по особено важни дела в Санкт Петербург. В началото на филма той съпровожда снимачния екип на полуостров Лодочний край Виборг, където документалистите търсят така наречената „дача на Путин\". Според авторите на филма, няколко признака говорят за това, че намереният обект е именно резиденция на президента - като се започне от охранителите от Федералната служба за охрана и се стигне до някои елементи от вътрешната архитектура като например двуглавия орел. През 2017 година тв-канал „Дожд\" пръв разказа за тайната „дача на Путин\" на границата с Финландия. Разбира се, авторите на филма, излъчен по ZDF, не са получили достъп до обекта, но кадрите, заснети от дрон на Фонда за борба срещу корупцията (ФБК) на Алексей Навални, дават възможност на германските зрители да оценят разкоша на резиденцията.   После авторите на филма се връщат назад към 1991 година, в началото на гражданската кариера на дотогавашния офицер от КГБ Владимир Путин. Петербургският предприемач и политик Андрей Корчагин, който живее в Лондон, преразказва епизоди за машинации при доставките на природни ресурси и обмяната на продоволствие, в които бил заподозрян именно младият Путин, по онова време заместник на петербургския кмет Анатолий Собчак. Във филма е показано копие от документ на президентската администрация на Руската федерация, в който се препоръчва Путин да не се назначава на нови длъжности преди извършването на специална проверка. Не е известно дали такава проверка е направена. Факт е обаче, че заместникът на Собчак успява да запази поста си, припомня Корчагин. Друг пример от живота в Санкт Петербург през 1990-те години описва Франц Зеделмайер, баварски предприемач и един от първите западни инвеститори в Руската федерация. Още в зората на демократична Русия германецът основава в Петербург охранителна фирма и поддържа близко сътрудничество със заместник-кмета. През 1994 година обаче по нареждане на федералните власти всички активи на Зеделмайер са конфискувани, а Путин отказва да го защити, твърди баварецът. \"Престъпно сдружение\" Бившият следовател Андрей Зиков разказва на авторите на филма за водено от него разследване на големи бюджетни разхищения в Санкт Петербург. Той обвинява Путин и неговото обкръжение в създаването на „престъпно сдружение\", което се занимавало с машинации с цел лично обогатяване, както и с подкупване на чиновници и прокурори, за да бъдат получени изгодни договори. Зиков твърди, че разследването, водено от него и колегите му, било прекратено, след като Путин дошъл на власт в Кремъл. По-нататък във филма се появява необичаен свидетел на живота в Петербург през 1990-те години - бившият член на японската мафия Киничи Камиас. Той разказва, че е скъсал с престъпния свят и сега живее в Швеция, а авторите на филма твърдят, че за пръв път споделя спомените си от онези времена. Пред камерата японецът показва стари фотографии, на една от които е заснет заедно с Генадий Петров - човек, когото смятат за една от най-влиятелните престъпни фигури в Петербург през 1990-те години. Според спомените на японеца, Петров се хвалил с влиянието си в града и твърдял, че с Путин са приятели. Авторите на филма отделят особено внимание на епохата след възкачването на Путин на президентския пост. Те разказват за корупционна схема, от която вероятно е спечелил именно руският лидер. Става дума за резиденцията на нос Идокапас край Геленджик. Авторите на филма цитират петербургския предприемач Сергей Колесников, който през 2010 година пръв обръща внимание на строежа на огромния дворец на брега на Черно море, предназначен, според него, специално за Путин. Колесников разказва как навремето, в ролята си на акционер на компанията „Петромед\", доставяща медицинско оборудване в Русия, бил принуден да дели приходите с някакъв „Михаил Иванович\", зад което име, според него, се криел самият Путин. По неговите думи, през 2009 година финансовите натрупвания на „Петромед\", възлизащи на няколкостотин милиона евро, които били предназначени за инвестиционни проекти в Русия, по желание на „Михаил Иванович\" отишли за строителството на двореца край Геленджик. Зад кулисите Формално нито черноморският комплекс, нито резиденцията на Финландския залив са пряко свързани с Владимир Путин. Първият принадлежи на някакъв руски предприемач, а край втория обект има табела, че е собственост на енергийната компания „Сибур\". Но според екипа на ФБК, в документите на „Сибур\" в публичния регистър такъв актив не фигурира. По-нататък авторите насочват вниманието към един от последните епизоди, които пораждат подозрение за корупция: удивителното богатство на приятеля на Путин, виолончелиста Сергей Ролдугин. Според така наречените „Панамски досиета\", публикувани през 2016 година, в резултат от трудно обясними парични преводи от големи руски фирми и необичайно изгодни сделки по офшорни сметки, музикантът натрупал общо не по-малко от 2 милиарда долара. Важна част от филма е разказът за това на какъв натиск се натъкват онези, които се опитват да обвинят висшето руско ръководство в корупция. Авторите на филма припомнят в тази връзка за съдбата на отровения в Лондон бивш офицер от ФСБ Александър Литвиненко, както и за Сергей Магнитский, починал в руски следствен изолатор. Документалистите твърдят, че те самите също се сблъскали със заплахи: опитали се да ги уплашат неназован сътрудник на ФСБ и също неназован \"помощник на влиятелен индустриалец, свързан с Кремъл\".        ", "date": "2019.03.01", "title": "\"Путин и мафията\": германски филм търси истината"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393106-%D0%BA%D1%80%D0%B0%D0%BB%D0%B8%D1%86%D0%B0%D1%82%D0%B0-%D0%BD%D0%B0-%D0%BA%D1%80%D0%B0%D1%81%D0%BE%D1%82%D0%B0%D1%82%D0%B0-%D0%BD%D0%B0-%D0%BC%D0%B0%D0%BD-%D1%81%D0%B8%D1%82%D0%B8", "text": "Сексбомбата Натали Пауелек е Кралицата на красотата на английския шампион Манчестър Сити. Тя работи като водеща за клубната телевизия на „гражданите“. Хубавицата обаче бе лишена от спечелената в родната Шотландия титла за красота заради скандални снимки. 35-годишната зашеметяваща брюнетка бе коронована като „Мис Шотлансия Свят“, но организаторите на конкурса са решили да ѝ отнемат короната, след като стана ясно, че на 20 години тя се е снимала топлес. Натали Пауелек се запознава със звезди като Рияд Махрез и Бернардо Силва като част от работата си на „Етихад“, а миналия септември е коронована за „Мис Шотландия Свят“. Тогава обаче организаторите все още не знаят, че тя е позирала гола за мъжкото списание FHM и други подобни издания.     Въпреки всичко красавицата се гордее с миналото си. „Бях на корицата на най-продаваното мъжко списание в света и спечелих най-популярното състезание за модели в Обединеното кралство. Изборите, които направих на 20 години, ме направиха жената, която съм днес, и аз харесвам тази жена“, споделя Натали Пауелек за миналото си.                ", "date": "2019.03.01", "title": "Кралицата на красотата на Ман Сити"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393107-%D0%BA%D0%B0%D0%BA-%D0%BC%D0%BE%D0%B6%D0%B5-%D0%B4%D0%B0-%D1%81%D0%B8-%D0%BF%D0%BE%D1%80%D1%8A%D1%87%D0%B0%D1%82%D0%B5-%D0%B3%D0%B5%D0%BD%D1%82%D0%B8%D0%B0%D0%BD%D0%B0-%D0%B7%D0%B0-%D1%82%D1%80%D0%BE%D0%B9%D0%BA%D0%B0", "text": "Вече всеки желаещ може да си поръча плеймейтката Гентиана Халити за тройка, твърди \"Хот Арена\". Според изданието отскоро нейна „приятелка\" я предлага в социалните мрежи без дори миската да подозира за това.      Самата Гентиана сподели чат, в който се вижда, че въпросната девойка я пуска за групови забавления.      „Здравей, имам предложение за теб, свързано е с Гентиана. Не я познаваш лично, но харесваш ли я? Не знам как по-недиректно да ти го кажа, но би ли искала да участваш в тройка с нея\", пише момиче с ник „nevideneva\", до своя последователка в мрежата.      По всяка вероятност става въпрос за близка до плеймейтката, която иска да я злепостави по този начин, пише още изданието. Самата Гентиана сподели чата на стената си във фейсбук и написа: „Дори нямам мнение по въпроса. Стига ми, че някой го разяждам отвътре\".    ", "date": "2019.03.01", "title": "Как може да си поръчате Гентиана за тройка!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393108-%D0%B4%D0%B5%D1%81%D0%B5%D1%82-%D0%BD%D0%B0%D0%B9-%D0%BF%D0%BE%D0%BF%D1%83%D0%BB%D1%8F%D1%80%D0%BD%D0%B8-%D0%BF%D1%80%D0%B8%D1%87%D0%B5%D1%81%D0%BA%D0%B8", "text": "В края на миналия месец  ви показахме  . Непосредствено след това  . Малко след това  . Не бе отдавна времето, когато  ви показахме и  .   Сега обаче  ще ви покажем други десет снимки на известни холивудска красавици, които промениха целия свят. Тези фотоси промениха историята – модната история.  Снимките са на различни прически, но е важно да уточним, че до голяма степен изборът на дамите от снимките се определяше от модните тенденции на времето, в което те живееха.    1. Дженифър Анистън   Почти всяка дама искаше прическа като тази на Рейчъл от Приятели. Повече от 11 милиона жени по света си признават, че са си правили прическа като на любимата си актриса.        2. Мег Райън  Тя имаше редица забележителни роли в киното, но публиката особено обичаше нейната стилна, небрежна прическа, създадена от Сали Хершбергер.        3. Дани Миноуг  С тази прическа Дани изглеждаше много стилно и секси. Това е идеално за жени, които обичат прости прически, но искат да изглеждат елегантно.       4. Принцеса Даяна  В краткия си трагичен живот лейди Ди стигна до върха на елегантността и създаде една от най-разпознаваемите и желани прически. Според проучването, нейната прическа все още е популярна сред жените от всички възрасти.      5. Виктория Бекъм  Когато Ледената кралица реши да промени образа си, тя подстригва косата си и си направи асиметрична прическа, която все още е популярна.      6. Фара Фосет  Прическата й придоби феноменална популярност през 70-те и началото на 80-те години. Тя бе популярна както сред жените, така и сред мъжете. Много известни личности маха такава прическа по различно време, включително Тим Брук-Тейлър, Ерик Айдъл и Дон Джонсън.        7. Мишел Обама  През 2007 година Мишел Обама бе една неизвестна съпруга на политик. След встъпването в длъжност на съпруга й като президент на Щатите тя с увереност привлече вниманието на световната общност към себе си. Това стана и включително благодарение на безупречното й чувство за стил. В елегантната прическа Мишел се влюбиха много жени.      8. Мерилин Монро  Милиони жени имитираха стила на Мерилин Монро. Светлата й коса, подпухналите устни и женствената фигура станаха част от безупречен образ, който стана легендарен. В историята няма нито една друга блондинка, която да е толкова популярна като Монро.        9. Мия Фароу  През 1968 г., след като Vidal Sassoon накара Мия Фароу да подстриже косата си къса за филма „Baby Rosemary“, хиляди жени отидоха в салони за красота, опитвайки се да се отърват от няколко сантиметра коса, за да приличат на нея.        10. Блейк Лайвли  Дългите руси къдрици на Блейк Лайвли от серията „Gossip Girl” станаха една от най-търсените прически в салоните в Америка. Ню Йорк Таймс дори е посветила една статия на манията на жените, които искат да имат прическа като тази на Блейк Лайвли.        ", "date": "2019.03.01", "title": "Десет най-популярни прически"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393109-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-1-%D0%BC%D0%B0%D1%80%D1%82", "text": "ОВЕН ( 21 март - 20 април ) Още от сутринта е необходимо да си поставите цел, която да ви ентусиазира за активна работа. За сега отдих не се очертава, но това е временно. Ако сте планирали почивка, то бързо ще трябва да се справите с всичките си задачи. В любовта не се отличавате със сантименталност, но не си струва да показвате и открита страст в отношенията. ТЕЛЕЦ ( 21 април - 21 май )  Посветете деня, на укрепване на бизнес и приятелските връзки. Това ще ви предпази от разочарование и негодувание. При работа с техника, бъдете внимателни, в противен случай ще попаднете в цяла гама от неприятности. Може да се сблъскате с проблеми във финансовата област, когато ще трябва спешно да изплатите дълг. Вечерта ви чака, компенсация за свършената работа. БЛИЗНАЦИ ( 22 май - 21 Юни ) Днес може да успеете в много области - спорт, работа и любов. Трудили сте се усилено и сега получавате хубави бонуси. Ще получите морална утеха, след разговор с някой от вашите роднини. Има шанс да укрепите финансовата ситуация и да похарчите солидна сума за лични нужди.   РАК ( 22 юни - 23 юли ) Очаква ви щастлив ден. Въпреки че, всеки има собствено разбиране за това състояние. Ако искрено се радвате дори на дреболии, то това е плюс за вашата душа. Мечтите са позволени, но не до такава степен, че да забравите за работата и домашните задължения. Предстоят ви ремонти, покупки, продажби и инвестиции в бизнеса. ЛЪВ ( 24 юли - 23 август ) Ще бъдете изненадващо проницателни, когато въпросът докосне парите. Освен това, не само за вашият капитал. Може да помогнете на приятел да излезе от кризисна ситуация, за което ще получите награда. Чудесен ден за творчество, музика и четене на специална литература. За дълго пътуване, е по-добре да изберете вечерта. ДЕВА ( 24-ти август - 23 септември ) Трябва да бъдете изключително внимателен към малките неща и изпълнителни в работата. Нищо не е невъзможно, ако сте истински майстор в професията си. Между другото, денят е добър за тези, които отдавна не са посещавали козметолог и диетолог. Не пречи да посетите експерт, за да коригирате външния си вид и да свалите излишните килограми. ВЕЗНИ( 24 септември - 23 октомври) Ще се нуждаете от допълнителен източник на енергия, за да реализирате всички свои планове. Парите не са толкова важни, но не може да се справите без тях в процеса на работа. Спортът е полезен за тези, които искат да свалят някой излишен килограм. Но трябва да се свържете с опитен инструктор, а не да се изтощавате във фитнеса. СКОРПИОН ( 24 октомври - 22 Ноември ) Очакват ви много заплетени ситуации, които могат да бъдат преодолени само по един начин – с огромна упоритост. Ако се подадете на ленивостта, няма да свършите нищо навреме. Ако ви остане свободно време, обадете се на близките си хора. Толкова рядко комуникирате с роднини, че скоро ще забравите как изглеждат. Бъдете по-меки и отстъпчиви.   СТРЕЛЕЦ ( 23 Ноември - 21 Декември ) Ще се обръщате към всеки, когото срещнете по пътя, само да за решите финансовите си проблеми. Но коренът на злото, лежи именно във вашата непрактичност. Купувате всичко, което поискате. А така, не трябва да действате. В приятна атмосфера, ще прекарате вечерта. Възможно е запознанство, което да прерасне в любовна връзка. КОЗИРОГ (22 Декември - 20 януари ) Очаква ви ден на експерименти, рискови операции и придобиване на опит в нови проекти. Вие ще се справите успешно с всички въпроси, но ще загубите много сили. Най-важното е, да държите портфейла си близо до вас. Възможни са финансови измами и кражба на пари. Възможно е да получите предложение за сътрудничество от приятел, който наскоро е отворил собствен бизнес.  ВОДОЛЕЙ ( 21 януари -  19  февруари ) Сами ще се измъкнете от ситуации, които водят до непрекъснати неприятности. Дори ще ви завиждат, а колеги и приятели ще искат съвети от вас. Приятно впечатление ще остави във вас човек, с когото работите от дълго време. Ако се зароди чувство, не го крийте в себе си. Следете за знаците на съдбата.   РИБИ ( 20 февруари - 20 март ) Препоръчително е да бъдете по икономични с парите, но не и в общуването. Новите запознанства ще бъдат перспективни, така че не се отказвайте от тях през деня. Възможно е да сключите дългосрочен договор и да отидете на работа в чужбина. Тези, занимаващи се с изкуство и творчество, ще получат помощ от богат покровител.", "date": "2019.03.01", "title": "Дневен хороскоп 1 март"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/393110-%D1%81%D0%B2-%D0%BF%D1%80%D0%B5%D0%BF%D0%BE%D0%B4%D0%BE%D0%B1%D0%BD%D0%B0-%D0%BC%D1%8A%D1%87%D0%B5%D0%BD%D0%B8%D1%86%D0%B0-%D0%B5%D0%B2%D0%B4%D0%BE%D0%BA%D0%B8%D1%8F", "text": "  Веднъж един монах на име Герман, връщайки се в своя манастир от поклонение, спрял да нощува в сирийския град Илиопол. Познат християнин го приел и му дал една малка стая, в която монахът прекарал нощта. Преди да легне, той дълго се молил. След това, като си починал малко, той отново почнал с глас да се моли и да чете Св. Писание. Той чел за страшния съд Господен, за вечния радостен живот, който ще бъде награда за праведниците, за вечните мъки, очакващи грешниците, и често прекъсвал четенето си с въздишки, сълзи и молитва.     До стаята, където се молел монахът, само през една стена, живеела една жена, известна в целия град със своята красота, голямо богатство и грешен, лекомислен живот. Тя се именувала Евдокия. С бляскавата си красота тя пленявала младите момци, получавала от тях богати дарове и живеела в грях, разкош и веселие, без да се грижи за душата си, мислейки само за радостите на временния живот. Като се събудила през нощта, тя чула четенето и молитвата на Герман. Думите му за страшния съд и за вечните мъки дълбоко я развълнували и изпълнили душата й с безпокойство и страх. Тя вече не могла да заспи и сутринта рано повикала при себе си инока. - Моля те – казала му тя, - разкрий ми цялата истина! Тая нощ аз чух твоето четене и душата ми е пълна със скръб. Ако е истина, че вечни мъки са определени за грешниците, то кой може да се спаси? - Нима ти никога не си чула за Христа и за страшния съд Господен? – запитал я Герман. – Ти от каква вяра си? - Аз съм самарянка и по род и по вяра – отговорила тя – и това, което чух тая нощ, е съвършено ново за мене. Аз съм много богата; и това още повече усилва чоето безпокойство, защото в твоята книга е казано, че е трудно богатите да влязат в Царството небесно. Какво да правя тогава? Аз охотно бих дала съкровищата си, за да получа вечен живот. Но кажи ми, защо Бог тъй се отвращава от богатите? Герман обяснил на Евдокия, че Господ не се отвращава от богатите, но че богатите, като се привързват с цялото си сърце към своите съкровища, често забравят Бога и се отвръщат от Него и че това именно осъжда Господ: \"Който честно е придобил богатство – прибавил той – и го употребява добре, като помни Бога и ближния, той не заслужава укор. Но който е придобил богаство чрез измама, кражба, грешни дела, несправедливост, и го употребява само за да угоди на себе си, такъв строго ще бъде осъден.\" Тук Евдокия разказала на инока целия си живот и го молела да я научи, как да получи от Бога милост и живот вечен. \"Аз доброволно бих дала всичкото си богатство, за да се изкупя от вечните мъки – повторила тя. – А ти, отче светий, моли своя Бог да приеме моето богаство, а на мене да даде вечен живот!\" - На Бога не е нужно твоето богатство – възразил инокът – и ти не можеш чрез него да се изкупиш. Раздай твоите съкровища на бедните. Това е угодно Богу! Но за де получиш милост от Него, ти трябва да се разкаеш за греховете си, да повярваш от все сърце, да измениш живота си и да се обновиш чрез светото кръщение. Евдокия слушала с внимание думите на Германа. Той много й говорил за Божието милосърдие, за силата на покаянието, и я убедил да прати да извикат християнски свещеник, за да бъде покръстена от него. Учудил се свещеникът, когато видял кой иска това, понеже знаел, че Евдокия е голяма грешница. Тя паднала пред нозете му: \"Направи ме християнка, защото се убедих, че ако не стана християнка, ще бъда предадена на вечни мъчения. Но кажи ми, отче светий, наистина ли небесните радости са по-големи от земните? Нали на земята има много прекрасни работи, много злато и скъпоценни камъни, различни радости и наслади. Нима на небето още повече ги има?\" - Докато ти не отвърнеш своя ум от съблазните на тоя свят – казал й свещеникът, - ти не можеш да помислиш за вечни блага. Забрави гордостта и веселието на земния живот, мисли за греховете си, моли Господа за прощение! - Но, отче светий – казала грешницата, - ако аз се откажа от богатството и радостите на света, а небесни блага не получа, то положението ми няма ли да бъде най-окаяно? Мога ли да бъде уверена, че Бог ще ме приеме? Свещеникът като видял, че в сърцето на Евдокия няма още вяра и любов към Бога, че то е само изпълнено със страх и земни помисли, не се съгласил да извърши св. Кръщение над нея, а я посъветвал да прекара седем дни в усамотение, пост и молитва. Той й обяснил главните истини на християнската вяра, говорил й за безграничното милосърдие на Бога, Който винаги е готов да приеме искрено каещите се. – Постарай се да забравиш света – казвал й той, - не давай на ума ти да се разсейва, отгони страха и съмнението, за да не те отвърнат те от доброто начало. Насочи към Бога всичките си мисли и чувства и ти ще се убедиш в неизказаната милост Господня, защото в смирената молитва душата се примирява с Господа и божествената светлина й се явява. Снеми от себе си скъпоценните украшения, облечи се в прости дрехи; спомняй си за греховете си, моли Бога да ти помогне да се разкаеш и да започнеш нов живот и твърдо се уповавай на Него. Той е милосърден и благ; Той Сам отива да посрещне оня, който искрено желае да Го намери; Той се радава на покаянието на грешника. Свещеникът си отишъл. Евдокия, като останала насаме с Герман, още много го разпитвала за живота на християните и за иночеството. След това и Герман си отишъл, като обещал на Евдокия да се моли за нея и да я посети пак след една седмица. Евдокия заповядала на слугите си да не пускат при нея никого през това време и се затворила в стаята си. След седем дни Герман, съгласно обещанието си, дошъл при Евдокия. Тя била отслабнала и се изменила поради бдение и постоянна молитва. Но небесна радост сияела на бледото й лице и сърцето й било пълно с любов и упование. Господ Бог по своята неизказана благост укрепил нейната вяра чрез чудно видение, за което тя разказала на Герман. - Мене изведнъж като че ли ме огря чудна светлина – казала тя – и ангел светъл и прекрасен, като ме взе за ръката, издигна ме от земята в небесния рай. Там хоровете на светите души ме посрещнаха радостно, като ме наричаха сестра. Но изведнъж страшният образ на дявола се показа във въздуха. Яростно скърцаше зъби и като се устреми към мене, стараеше се да ме изтръгне из ръцете на ангела. \"Тая ли душа искаш да въведеш ти в небесните чертози? – викаше той. Тя е прекарала животе си в грях; тя е служила и угаждала на мене, тя е моя!\" Ангелът ме защищаваше и веднага чух от небето думи: \"На милосърдния Бог е угодно да дарува спасение на каещи се грешници. Нека тая душа извърши своя подвиг и Аз ще бъда с нея през всички дни на живота й.\" При тия думи дяволът изчезна и ангелът ме върна у дома и каза: \"Голяма радост е на небесата, когато грешник се покайва, защото милосърдният небесен Отец не желае да загине човешката душа, създадена с пречистите Му ръце по Негов образ. И ангелите се радват, когато видят човешка душа, украсена с правда и добродетел\". Като каза това, ангелът ме прекръсти и си отиде на небето. Това чудесно видение изпълнило душата на Евдокия с пълна надежда в безпределната Божия милост. Всички нейни съмнения и колебания изчезнали и, изпълнена с пламенна любов към Бога, тя решила да посвети целия си живот на служене Богу. Тя приела св. Кръщение. След това по нейна заповед събрали и поставили пред нея всичкото й имущество: злато и сребро, скъпоценни съдове, дрехи, украсени със злато и драгоценни камъни, бисери и разкошни накити. Тя помолила християнския свещеник да употреби всички тия съкровища за полза на църквата и за подпомагане на бедните. Като свикала робите си, тя ги наградила с богати дарове, пуснала ги на свобода и им казала: \"Аз ви освобождавам сега от кратковременното робство, а вие сами се постарайте да се освободите от вечното робство на дявола, като се обърнете към Господа. Той ще ви освободи съвършено, като ви направи Свои деца.\" Като решила да започне нов живот според закона Господен, Евдокия помолила Герман да я отведе в една обител, където благочестиви жени служели Богу чрез непрестанна молитва, пост и трудове. Тя се поселила при тях и се молела дене и ноще, като оплаквала греховете си. Когато след известно време игуменката на манастира се поминала, Евдокия по общо желание на монахините била избрана на нейно място, защото със строгия си живот тя спечелила уважението на всички. Между това в Илиопол твърде много жалеели за заминаването на Евдокия и скоро започнали преследване против нея. Те донесли, че всичкото богатство, събрано от нея в техния град, тя раздала на християните, които били считани за врагове на държавата. Повикали на съд Евдокия, но Бог й помогнал като й дал сила да прави чудеса, които убедили самия управител на страната, неговото семейство и множество народ в истината на християнската вяра. Същото се случило, когато след няколко години новия управител я повикал на съд като християнка. През нощта срещу тоя ден Евдокия чула в съня си гласа на Господа: \"Стой твърдо във вярата, Евдокия! Дошло е времето да изповядаш Моето име. Не бой се, Аз ще бъда с тебе във всички твои страдания!\" Евдокия без страх изповядала вярата си пред управителя и била предадена на страшни мъчения. Тя ги понесла с непоколебима твърдост и след туй извършила чудеса, които обърнали управителя към Бога! Той паднал пред нозете на Евдокия, като се провикнал: \"Направи и мене християнин, защото велик е Бог, Когото изповядваш!\" Оттогава Евдокия живеела спокойно в своята обител, обръщала мнозина в пътя на истинската вяра и достигнала дълбока старост. Когато римският император Адриан (117-138 г.) предприел гонение против християните, Евдокия била осъдена на смърт като разпространителка на християнската вяра. Тя била посечена с меч в 126 година.    ", "date": "2019.03.01", "title": "Св. преподобна мъченица Евдокия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/393111-1-%D0%BC%D0%B0%D1%80%D1%82,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "86 г. пр.н.е.- Битка при Херонея (86 пр.н.е.). Римляните превземат Атина.     317 г. - Константин I Велики провъзгласява сина си Крисп за цезар в Сердика и го изпраща като префект на Галия.   1331 г. - Османският владетел Орхан Гази превзема Никея.   1462 г. - Френската благородничка Шарлот дьо Валоа, дъщеря на крал Шарл VII и Агнес Сорел, сключва брак с граф Жак дьо Брезе.   1555 г. - Нострадамус публикува книгата „Столетия\", съдържаща предсказания за събития от европейската история.   1562 г. - Във френския град Васи католици-екстремисти избиват повече от 1000 хугеноти. Начало на религиозната война.    1565 г. - В Бразилия е основана колонията Рио де Жанейро.   1700 г. - В Швеция е въведен нов календар, известен като Шведски календар.   1803 г. - Охайо става 17 щат на САЩ.   1841 г. - Атанас Иванов открива в Стара Загора взаимно училище.   1845 г. - Президентът на САЩ Джон Тайлър приема законопроект с който САЩ анексира Република Тексас.   1848 г. - Германска революция 1848/49: Започва Мартенската революция в Баден с окупирането на сградата на баденския парламент в Карлсруе.   1859 г. - Експедицията на английския полярен изследовател Френсис Макклинток достига северния магнитен полюс.   1872 г. - В САЩ е открит Йелоустоун - първият национален парк в света.   1873 г. - Фирмата E. Remington & Sons започва производство на първите пишещи машини за масова употреба.   1878 г. - Направено е първото зимно изкачване на връх Ането - най-високият връх в Пиренеите от Роже дьо Монт, Б. Куреж и Б. и В. Паже.   1879 г. - Положен е основният камък на мавзолея-костница на руските войни в Разград от княз Александър Дондуков-Корсаков.   1881 г. - Убийството от първомартовци на руският цар и император Александър Втори.   1896 г. - Анри Бекерел открива радиоактивността.   1912 г. - Създадена е Военната академия „Георги С. Раковски\"   1912 г. - Американецът Албърт Бери извършва първия парашутен скок от самолет.   1921 г. - Съюзниците влизат в Германия, за да я принудят да плаща репарации след Първата световна война.   1932 г. - Основан е уругвайският футболен отбор „Данубио\" от българските имигранти Мигел и Хуан Лазароф.   1932 г. - Създадена е марионетна държава Манджоу-Го от Япония в китайската област Манджурия, която просъществува до 15 август 1945 г.   1934 г. - Крайцерът „Аякс\" е спуснат на вода.   1936 г. - Излиза първият брой на вестник „Дневен Труд\" в София.   1936 г. - Излиза първият брой на списанието „Боен подвиг\", издавано от Обществото на кавалерите на ордена за храброст.   1937 г. - Давао, най-големият град и най-голямото пристанище във Филипините, официално получава статут на град.   1941 г. - Втората световна война: Министър-председателят Богдан Филов подписва договора за присъединяване към Тристранния пакт, с което се слага край на политиката на неутралитет и Царство България става съюзник на Нацистка Германия.   1941 г. - В Нашвил (щата Тенеси) започва да излъчва първата УКВ радиостанция.   1943 г. - Подписана е Доломитската декларация.   1945 г. - Саудитска Арабия влиза във Втората световна война на страната на Съюзниците.   1946 г. - Английската централна банка е национализирана заради операция „Бернхард\".   1947 г. - Започва работа Международният валутен фонд.   1948 г. - Излиза първият брой на списанието „Нова македонка\".   1950 г. - Студената война: Клаус Фукс е обвинен в шпионаж в полза на Съветския съюз, който се състои в предаване на строго секретни планове на атомната бомба.   1954 г. - САЩ извършват опит с 15-мегатонна водородна бомба на атол Бикини в Тихия океан.   1954 г. - Националисти от Пуерто Рико атакуват сградата на Конгреса във Вашингтон, ранявайки петима членове на парламента.   1961 г. - Президентът на САЩ Джон Кенеди учредява Корпуса на мира.   1966 г. - Съветската космическа сонда „Венера 3\" се разбива на повърхността на Венера, ставайки първият обект с изкуствен произход, достигнал повърхността на друга планета.   1966 г. - Основан е Централният институт по изчислителна техника.   1973 г. - Състои се премиерата на анимационния филм „Паяжината на Шарлот\".   1978 г. - Ковчегът с тялото на Чарли Чаплин е откраднат от швейцарско гробище.   1980 г. - Открит е естественият спътник на Сатурн - Елена.   1982 г. - Спускаемият модул на съветския космически апарат „Венера 13\" достига повърхността на Венера.   1986 г. - Открит е естественият спътник на Уран - Жулиета - на снимки, заснети от апарата „Вояджър 2\".   1990 г. - Мамили е обявен за национален парк.   1991 г. - Състои се премиерата на американския филм The Doors.   1992 г. - Босна и Херцеговина провежда референдум за отделяне от Социалистическа федеративна република Югославия.     1996 г. - Изстреляна е космическата станция „Фрийдъм\".   1999 г. - Влиза в сила Отавската конвенция, която забранява използването, складирането, производството и трансфера на противопехотни мини и предвижда тяхното унищожаване.   2001 г. - Започва официално преброяване на населението в България.   2002 г. - В Испания излиза от обращение националната дотогава валута песета, която е заменена с евро.   2003 г. - Международният наказателен съд встъпва в длъжност в Хага.   2003 г. - Създадена е Комисията за финансов надзор на Република България.   2003 г. - Създадена е Службата за гражданство и имиграция на САЩ.   2007 г. - Закрита е Агенцията за чуждестранна помощ.   2007 г. - Балеарските острови получават автономен статут.   2008 г. - Образуван е Забайкалски край като субект на Руската федерация, след сливането на Читинска област и Агински-Бурятския автономен окръг.   2009 г. - Официално е открито Радио Видин - най-новият проект на Българското национално радио.            ", "date": "2019.03.01", "title": "1 март, историята в снимки"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393105-%D0%B5%D0%B2%D0%B0-%D0%BB%D0%BE%D0%BD%D0%B3%D0%BE%D1%80%D0%B8%D1%8F-%D1%80%D0%B0%D0%B7%D0%B2%D1%8F-%D1%82%D0%BB%D1%8A%D1%81%D1%82%D0%B8%D0%BD%D0%BA%D0%B8", "text": "Само преди няколко месеца  ви показаха снимки на това как рокля с огромно деколте коварно разкри гърдите и тлъстинките на Ева Лонгория. При това тази нелепа случка стана само пет месеца след раждането на първото й дете. 43-годишната актриса от сериала „Отчаяни съпруги\" стана майка на сина Сантяго Енрике Бастон, който се родина на 19 юни в медицинския център „Сидърс-Синай\" в Лос Анджелис. Малчуганът тежеше цели три килограма. [undefined] Както всяка жена обаче и тя не успя да си възвърне секси фигурата, която имаше преди да забременее. Само преди дни Ева сподели скандални снимки от почивката й в Мексико.      Там тя бе с 50-годишния й съпруг Хосе „Пепе\" Бастон, който е мексикански медиен магнат, и група приятели. Въпреки, че още е далеч от красивата си фигура, и по-скоро развява излишни тлъстинки,      Ева изобщо не се посвени да кажи свои разголени снимки. Актрисата показа фотоси, на които е с цял кафяв бански костюм, който е дело на дизайнерската марка „Мелиса Одасбаш\". [undefined] Но заради фигурата й мрежата се раздели на две, а повечето направо я сравниха със земята.    ", "date": "2019.03.01", "title": "Ева Лонгория развя тлъстинки"}
