{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/396795-%E2%80%9E%D0%BE%D1%82%D0%B2%D0%BE%D1%80%D0%B5%D0%BD%D0%BE-%D0%BE%D0%B1%D1%89%D0%B5%D1%81%D1%82%D0%B2%D0%BE%E2%80%9C-%D0%BD%D0%B0-%D1%81%D0%BE%D1%80%D0%BE%D1%81-%D1%80%D0%B0%D0%B7%D1%82%D1%80%D0%B5%D0%B2%D0%BE%D0%B6%D0%B5%D0%BD%D0%B8-%D0%B2%D1%81%D0%B5-%D0%BF%D0%BE%D0%B2%D0%B5%D1%87%D0%B5-%D0%B1%D1%8A%D0%BB%D0%B3%D0%B0%D1%80%D0%B8-%D0%BD%D0%B5-%D0%B2%D1%8F%D1%80%D0%B2%D0%B0%D1%82-%D0%B2-%D0%B4%D0%B5%D0%BC%D0%BE%D0%BA%D1%80%D0%B0%D1%86%D0%B8%D1%8F%D1%82%D0%B0", "text": "В България демокрацията се ползва със значителна обществена подкрепа, която обаче постепенно ерозира. Най-голям дял от гражданите (45%) са съгласни, че демо­крацията е най-добрата форма на управление за страната, но това е спад със 7% спрямо 2015 г.  Делът на несъгласните с това твърдение се покачва с 6% между 2015 и 2018 г. Всеки пети отговаря, че не може да пре­цени. Това показва националното представително проучване “Демокрация и гражданско участие” за 2018 г. на Институт “Отворено общество”. Преобладаващата част от анке­тираните посочват само демократични държа­ви като чужди примери за добро управление. Германия, Великобритания и Швейцария са трайно в челната тройка на чуждите дър­жави, които са желан модел за подражание: за 23% от анкетираните Германия е най-популяр­ният пример на държава с добро управление; според 9% такава е Швейцария, а според 8% – Великобритания. По-ясно изразена е подкрепата за демокрацията сред по-образованите и по-заможните граждани (64% от тези, които имат доход над 700 лв. на човек от домакинството на месец) и сред по-младите (53% сред хората на възраст до 44 г.) и е малко по-изразена сред живеещите в София (50% са съгласни в сравнение с 45% средно за страната). Делът на несъгласните с това твърдение обаче при групи­те с най-високо и най-ниско образование е еднакъв: 26 -27%. Слабата подкрепа за демокрацията при ниско образованите не се обуславя толкова от категоричното несъгласие с нейните ценности, колкото от високия дял от анкетираните, които споделят, че не могат да преценят какво да отговарят на въпроса, отбелязват анализаторите. Сред тези, които са гласували за ГЕРБ на последните парламентарни избори, 70% смятат, че демокрацията е най-добрата форма за управление на страната, в сравнение с 45% средно за страната. Гла­суващите за БСП в изследването през 2018 г., както и в предишните две изследвания представляват единствената група с категорично мнозинство на хората, които не са съгласни, че демокрацията е най-добрата форма за управление на страната (53% от гласуващи­те за БСП отговарят отрицателно в сравнение с 34% средно за страната). Най-остро изразено усещане за криза има по отношение на състоянието на върховенството на правото в България: основната разлика между демократичните и тоталитарните правител­ства е, че първите носят политическа и съдебна отговорност за своите действия, а вторите – не. У нас обаче само 26% от анкетираните са съ­гласни, че националното правителство дейст­ва в рамките на закона, а обществената оценка за качеството на законодателството е крайно ниска: едва 22% от хората смятат, че законите в страната са справедливи, 14% – че те са ясни и разбираеми, и 8% – че се прилагат еднакво за всички. Въпреки по-скоро благоприятната икономическа конюнктура, бедността продължава да бъде най-значимият проблем на хората в България, следвана от безработицата, лошото управление и корупцията, сочи изследването. Участниците отбелязват, че има сериозно разминаване между проблемите на хората и дневния ред на политиците. През 2018 г. около 1/3 от анкетираните (32%) определят бедността като най-значим проблем, като подобен резултат е регистриран и в двете предишни изследвания през 2015 и 2016 г. Следващи по значение са лошото управление и корупцията, посочени като основен проблем от 14-18% от анкетираните. Сравнително малък дял от хората (5-7%) акцентират върху престъпността и лошото здравеопазване, а 2% – върху некачественото образование. Доверието на гражданите в институциите е трайно ниско и тенденцията е негативна. През 2018 г. се наблюдава понижено доверие в почти всички изследвани институции: най-рязък е спадът при неправителствените организации /с 11%/, във висшите учи­лища – с 10%, в политическите партии, в Народното събрание и в правителството – с 6%, и дори в ЕС – с 5%. Народното събрание и политическите партии се ползват с най-ниско доверие от всички ин­ституции в изследването – само 15% от анкетираните споделят, че вярват на Народното събрание, а само един от десет анкетирани – на полити­ческите партии. На този фон през 2018 г. президентът е единствената институция, при която има категорич­но повишаване на общественото доверие: почти с 20% между 2016 и 2018 г., което може да бъде обяснено със смяната на титуляра на поста. Едно от възможните обяснения за ниското доверие в националните институции е свързано с широко разпространените представи, че достъпът до висши държавни длъжности не се основава на заслуги, а на други фактори, коментират анализаторите. Според почти 70% от анкетираните връзките на кандидата са най-важният фактор за достъп до висша държавна длъжност в България. На второ място са парите на кандидата, а на трето – неговата популярност. Едва 20% смятат, че образованието на кандидата е основна причина, за да бъде избран и да влезе във властта. А само под 15% от хората са на мнение, че опитът, знанията или уменията имат значение. Гражданите не се усещат представени в управлението (Народно събрание, общински съвети). Делът на тези, които не са съгласни с твърдението, че в Народното събрание има поне един де­путат, комуто имат доверие и за когото знаят, че пред­ставлява тях и хора като тях, се покачва от 54% през 2015 г. до 60% през 2018 г. Само 21% от анкетирани­те през 2018 г. са съгласни, че в НС има поне един депутат, комуто те лично имат доверие. През 2018 г. значително се увеличава делът на хо­рата, които не виждат конкуренция между полити­ческите партии. През 2015 г. делът на тези, които не мислят, че смяната на партиите в управлението води до промяна в държавната политика, е бил 54%, а през 2018 г. вече е 68%. Съгласните с това твърдение през 2015 г. са били 23% от анкетираните, а през 2018 г. са само 13%. Според доминиращите обществени нагласи меж­ду отделните политически партии няма големи раз­лики от гледна точка нито на политиката, нито на начина на управление на партиите. Това донякъде обобщава задълбочаването на кризата в представи­телната демокрация, която изследванията регистри­рат след 2015 г. През 2018 г. изследването регистрира слаба степен на гражданско участие в управление­то – огромната част от анкетираните не члену­ват в никакви организации, само 4% членуват в политически партии, а само 2% – в профсъ­юзи. Между 2002 и 2018 г. обаче в това отно­шение има положителна тенденция, макар и много слабо изразена: членството в клубове нараства, все повече хора са склонни да се об­ръщат към институциите, за да търсят решение на проблемите си и да протестират в случай на лошо управление.      ", "date": "2019.06.16", "title": "„Отворено общество“ на Сорос разтревожени: Все повече българи не вярват в демокрацията"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396791-%D0%BE%D1%82%D0%BA%D1%80%D0%B0%D0%B4%D0%BD%D0%B0%D1%85%D0%B0-%D0%B3%D0%BE%D1%86%D0%B5-%D0%BE%D1%82-%D1%81%D0%BB%D1%8A%D0%BD%D1%87%D0%B0%D1%81%D0%B0%D0%BB%D0%B8%D1%82%D0%B5", "text": "Македонците биха обесили на площада в Скопие онзи, който каже „Майната му на православието“. Такъв храбрец там обаче няма да се намери     Тази вечер телевизиите отделиха внимание главно на фамозните ремонти на софийските улици, също и на спасителите по морските плажове.   А държавната телевизия направо си премълча - за другия „ремонт“, на който нахално е подложена Историята ни.  За нея няма Спасители - поне измежду днешните властници.    Македонският съпредседател на Съвместната българо-македонска комисия по историческите въпроси бе категоричен:  „Гоце Делчев е македонски революционер“.  Това е - излъгаха ни и вече ни се присмиват.  А нашите се държат като слънчасали.  Просто не проумяват света наоколо. Онова пък вътре в себе си - никак.  Дори проблем с размерите на Хималаите да се изправи пред тях, пак не го забелязват, да не говорим пък да го осмислят. Надуват гайдите, бият тъпаните и все им е тая.  И самата История да се смили някак над тях и да им подсказва, че грешат или ще сбъркат - те не я чуват.  Ето - позорът с македонските крадци на история.  Излъгаха ни всякак с прословутия „договор“, но нашите слънчасали първенци изобщо не проумяха накъде ги тикат.  Чак сега, когато всичко е приключило, зареваха, дори Захариева се накокошини: Гоце бил българин и не можело заедно да го честваме.  А всичко беше ясно още от самото начало, но тогава същата Захариева каканижеше нещо за Западните Балкани.  Ние Гоце не можем да опазим, а сме се загрижили за Балканите.  Когато си слънчасал, може и за Космоса да се загрижиш.  Няколко пъти писах за нелепата игра на ВМРО, което всъщност не е никакво ВМРО. Там все закъсняват или се правят на слънчасали - и се държат като последни страхливци пред македонските ни тегоби.  Едва когато всичко приключи, Каракачанов внезапно се събуди и започна да реди закани. Щял да спира македонците за ЕС - само гаргите може да плаши с тия закани, не и македонците.  Те са хитри и коварни, а и знаят отлично, че нашите първенци са особено лесни в алъш-вериша за Историята, примерно - изобщо не се трогват, когато чужди държави газят с ботуши из образованието ни.  Фондация „Америка за България“ е изсипала до миналата година над 100 милиона долара в българската образователна система. За какво по-точно, какво се крие зад тази щедрост?  Друга държава едва ли би позволила подобно вмешателство.  Македонците знаят, че нашите еничари от три десетилетия свободно тършуват в ценностната ни система, гаврят се както си щат с класиците ни. Те виждат това и са наясно, че ние сме лесни булки.  Македонците биха обесили на площада в Скопие онзи, който каже „Майната му на православието“. Такъв храбрец там обаче няма да се намери.  Сега, чак сега, всички реват от „договора“.  А клането тепърва започва, ще ни дерат парче по парче, докато не изкормят Историята ни.  Ние пък ще имаме превеликата чест само да броим жертвите - вече са две: Илинденско-Преображенското въстание и Гоце. За въстанието тарикатът Заев ни се подигра още преди месеци.  Вместо да се кокошини, по-добре Захариева да каже - Димитър Талев български или македонски писател е, та от министерството й не отговарят вече на две писма на Иван Гранитски за родната къща на писателя в Прилеп, която скоро ще бъде превзета за нуждите на македонската псевдоистория.  Каракачанов е овладял най-добре номера с притворното бунтарство, в сравнение с него Захариева изглежда като учителка от климатично училище.  Вдига врява до небето - например, за скандала с циганите във Войводиново, запасва силяха, може и да пуца два-три пъти с бутафорен пищов - като героя от рекламата за македонската наденица, и сетне се оттегля.  Между другото, ако имахме истинска чест, никога нямаше да позволим подобни реклами, те дивашки шаржират македонските борби, принизяват ги за търговски цели.  След всяко фалшиво пуцане, Каракачанов извлича някаква полза за себе си и прибира пищовите.  Той си е направо вицепремиер на заканите.  Ако искрено, а не театрално не е съгласен със срамната ни пасивност, няма какво повече да топли лявото коляно на премиера.  Разкарва се от кабинета и толкова.  Иначе приема унизителната роля на театрален самодеец, който напусто се напъва да влезе в Историята.  Няма да остане без хляб: може да отвори дюкян на границата и лично да връчва паспортите на българите от Македония, тъкмо ще преброи колко са останали.  Ако не приемат идеите ти, не се свивай като някакъв послушко, ами се надигни от мекия стол.  Иначе се получава някак шизофренно: Войвода във Войводиново, мушичка в Министерския съвет.  И още нещо казал македонският съпредседател на Комисията:  „Договор между България и Северна Македония е невъзможен, ако Гоце Делчев не бъде признат за македонски революционер“.  Нашите слънчасали трябва да избързат - и те да развалят договора, поне това да направят.  ***  МЪРТВИЯТ ГОЦЕ  На 20 април Гоце разказваше на другарите си по-раншни свои сънища, които съвпадаха с избиването на близки нему хора, и думаше:  – С нашия живот, какъвто е, станах вече и фаталист. Нощеска сънувах, че турци ме удариха в сърцето. Щипската чета е разбита в Карбинци. Милан, брат ми, е в тази чета и сигурно е убит.  Гоце не беше сънувал смъртта на втория свой по-малък брат: Милан падна много по-късно, летос, в Неманци, Кукушко.  Гоце забравяше своите неотдавнашни предчувствия. Сънят пророчествуваше неговия гроб.  Почти едновременно с Гоце биват убити още шестима, в това число и Гущанов. Останалите живи влазят в една плевня, отдето след цял ден сражение се измъкват незабелязано между пламъците на Баница, цяла изгорена.  – Петнадесет часа – спомня си г. Хаджидимов – турците не посмяха от куршумите ни да приближат нашите убити.  Петнадесет часа ний гледахме мъртвия Гоце, приведен сякаш върху гробът на Македония.  И петнадесет часа ни се късаха сърцата...  Защото осиротяваше цял народ.  /Яворов, „Гоце Делчев“, биография/", "date": "2019.06.16", "title": "Откраднаха Гоце от слънчасалите"}
{"url": "http://www.classa.bg/%D1%81%D0%B2%D1%8F%D1%82/item/396792-%D0%BC%D0%B8%D1%85%D0%B0%D0%B8%D0%BB-%D0%BB%D0%B5%D0%BE%D0%BD%D1%82%D0%B8%D0%B5%D0%B2-%D0%B8%D0%BD%D1%86%D0%B8%D0%B4%D0%B5%D0%BD%D1%82%D1%8A%D1%82-%D0%B2-%D0%BE%D0%BC%D0%B0%D0%BD%D1%81%D0%BA%D0%B8%D1%8F-%D0%B7%D0%B0%D0%BB%D0%B8%D0%B2-%D0%B5-%D0%B0%D1%82%D0%B0%D0%BA%D0%B0-%E2%80%9E%D0%B8%D0%B3%D1%80%D0%B0%D1%87%D0%BA%D0%B0%E2%80%9D", "text": "„Всички гледаме филми и знаем как танкерите горят и експлодират. В действителност, никой нищо не е взривявал - това е атака-„играчка”. Очевидно това е инсценировка. Това заяви в програмата „Формула на смисъла” журналистът и политолог Михаил Леонтиев. „Защо му е на Иран инсценировка? Отговорът по-скоро предполага същата инсценировка на атака срещу Иран, когато това ще е най-целесъобразно от гледна точка на американско-саудитските интереси. Съвременните средства за поразяване могат да нанесат много повече щети на обекта, отколкото е прието с такива фалшификати”, заяви Михаил Леонтиев, коментирайки публикуваното от американските военни видео с „участието” на Иран в атаките срещу танкерите. „Това се прави с една цел - да се поддържа висока конюнктура за по-нататъшни инвестиции в производството на шистов нефт, което е стратегическа цел за Съединените щати”, заяви Леонтиев.    ", "date": "2019.06.16", "title": "Михаил Леонтиев: Инцидентът в Оманския залив е атака-„играчка”"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/396793-%D0%B5%D0%B4%D0%BD%D0%BE-%D0%BC%D0%B0%D0%BA%D0%B5%D0%B4%D0%BE%D0%BD%D1%81%D0%BA%D0%BE-%D0%B4%D0%BE%D0%BA%D0%B0%D0%B7%D0%B0%D1%82%D0%B5%D0%BB%D1%81%D1%82%D0%B2%D0%BE-%D0%B7%D0%B0-%D1%84%D0%B0%D0%BB%D1%88%D0%B8%D0%B2%D0%B0%D1%82%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D1%81%D0%BA%D0%B0-%D0%BD%D0%B0%D1%86%D0%B8%D1%8F", "text": "«Най-старата македонска емигрантска организация в света е Македонската патриотична организация, обединяваща емигрантите от Македония в САЩ и Канада. Всички членове на организацията, която е създадена през 1922 г., обаче винаги са били само и единствено с българско самосъзнание. През 1940 г. МПО издава един огромен труд, наречен Македонски алманах, който с всяка своя страница горещо защитава българския характер на Македония и българската национална идентичност на населението в тази област. Днес този алманах, издаден в САЩ преди 80 години, е сред най-силните доказателства за това, че македонската “нация” и македонския “език” не са нищо друго, освен съвременна фалшификация, извършена от комунистическите власти в доминираната от сърбите Югославия.» \r\n \r\n \r\n \r\n", "date": "2019.06.16", "title": "Едно македонско доказателство за фалшивата македонска нация"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396794-%D0%B4%D1%80%D1%83%D0%B3%D0%B0%D1%80-%D0%B7%D0%B0-%D0%B4%D1%80%D1%83%D0%B3%D0%B0%D1%80%D0%BA%D0%B0%D1%82%D0%B0-%D0%B5-%D0%B2%D1%8A%D0%BB%D0%BA", "text": "Не било крачка назад, а \"засилка за скок\". Корнелия Нинова записа името си с алени букви в списъка на социалистическите другари, които поемат вината само с мезетата. Оставката й като председател на БСП се оказа добре преценен ход с цел оголването на намеренията на вътрешната опозиция. В рамките на две седмици Нинова успя не само да опази ключа от \"Позитано\" 20 в свое владение, но и да начертае новата си кариерна легенда - почти сигурно бетониране на върха на левицата до 2024 г. под предлога, че \"партията не я пуска да си ходи\". Конгресът на 16 юни разби илюзиите на гневните стари фактори в партията, които така и не получиха реванш за принудителното си пенсиониране от политиката.     Нинова директно заплаши, че е готова да изгони \"20-30 търговци в храма\", които са се вгледали в отворените портфейли на неназованите външни бизнесмени с интерес от дестабилизация в левицата. И ще го направи в името на \"каузата БСП\", такава, каквато самата тя я разбира. Само че Нинова не е наивен човек. \"Фараоните\" на Димитър Дъбов изгубиха битката, но войната едва сега започва. Предимството, на което Корнелия Нинова може да разчита, е посттравматичният синдром на редовите социалисти след провала на Станишев през 2014 г. Кампанията й за втори шанс в БСП минава под знака \"С мен зле, но без мен - още по-зле\". Нинова предупреди, че ако скандалът около председателството не се овладее тук и сега, нито тя, нито опонентите й ще се предадат без бой. Евентуалният съдебен спор за печата и апарата би хвърлила партията в незапомнена криза на легитимността на ръководството, в стила на срамните \"сапунени опери\" в СДС от преди 10-15 години. Подобна криза явно би могла да постави БСП в невъзможност да се регистрира за местните избори. Тогава разочароващият резултат от нейната стратегия за европейския вот ще изглежда като чутовен подвиг. На второ място, Нинова се опита да \"продаде\" своите персонални трески за дялане като уникално конкурентно предимство в защита на позицията на БСП.  Моментът, в който партията ефективно изпада в изолация пред ПЕС, беше представен като акт на лидерски героизъм пред опитите за назидание или дори похищение на партията от външни влияния. Влияния, чието печално олицетворение на всички нива се нарича Сергей Станишев. Най-същественият й аргумент не беше собствената й сила, а слабостта на конкуренцията. Без да ги назовава поименно, Нинова се подигра с всеки от претендентите за нейни \"наследници\", които се събирали по кафенета, ресторанти и фирмени офиси да разпределят плячка, преди изобщо да са я завоювали. Красимир Янков се кандидатира за мястото й, без да е обявен избор за нов лидер. Валери Жаблянов беше обвинен в раздаване на постове на \"Позитано\" от безславната си позиция на кандидат-евродепутат с 1400 преференции. Нинова сама формулира най-големия си грях пред БСП. Действително, тя е изпълнила почти всичко, което е обещавала преди 2 години. И какво от това? Ефектът не е налице. БСП продължава да стои на \"почетното второ място\", докато ГЕРБ непоклатимо остават \"едва предпоследни\" в челния сблъсък между двете най-големи партии в България. Тази формулировка в стила на стария съветски виц за надбягването между Брежнев и Рейгън отдавна не успокоява ядрото на БСП, а и съвсем не помага на партията да разтвори ветрилото към независимите и колебаещи се избиратели. Никой не иска да гласува за вечните губещи. Да, Румен Радев проби на президентските избори. По обективни причини обаче админстрацията на \"Дондуков\" 2 не е мястото, което ще удовлетвори личните амбиции на целия партиен апарат, така както може да го направи силното представяне на местни избори или завоюване на изпълнителната власт. Засега Корнелия Нинова не е формулирала по-устойчива и смислена концепция от добре отработеното \"А помните ли колко по-зле бяхме\". Самата тя не изглеждаше като човек, който търси прошка или помирение за сгрешените си ходове - а грешки имаше. В същото време, крилото на Станишев, Миков, Жаблянов, Паргов, Гергов, Янков и др. все още владее около 1/2 от членовете в Националния съвет, пред който лидерската й позиция е незначителна. Извън нейния контрол са и най-големите партийни организации в София, Пловдив и Варна, докато структурите в Пазарджик, Русе, Стара Загора, Хасково и др. й декларират персонална лоялност. Опциите пред вътрешната опозиция в навечерието на местните избори не са особено удобни. Да саботират собствената си партия, за да бутнат Нинова? Това би било ефективно предателство, което провинциалните съпартийци (чакащи да станат кметове или общински съветници) няма да простят посмъртно. Да оставят Нинова да се оправя сама? Ами ако този път наистина успее? Партията, макар и плаха, вече е във възходяща тенденция. На фона на катастрофалното представяне на местните избори под ръководството на Михаил Миков през 2015 г. всяка нова червена точка по картата на България ще се брои за победа. Най-логичната стратегия е да \"отгледат\" харизматичен претендент, който да е равно отдалечен от всички групировки, достатъчно популярен за пряк избор на червената членска маса в конкуренция с Нинова и колкото се може по-малко отблъскващ за останалите няколко милиона български граждани. В противен случай БСП е осъдена да си остане партията на вината с мезетата. Ще остане храмът на обречените, чийто призив за справедливост в името на \"париите презрени и робите на труда\" ще е отдавна забравен куплет от химна на Интернационала. Ще си остане партията, в която другар за другарката е вълк. Ще остане в историята като партията, на която \"демокрацията\" й е виновна за неизлечимата криза на идентичността.    ", "date": "2019.06.16", "title": "Другар за другарката е вълк"}
{"url": "http://www.classa.bg/%D1%81%D0%B2%D1%8F%D1%82/item/396788-%D0%B8%D0%BD%D0%B4%D0%B8%D1%8F-%D0%BE%D1%82%D0%B2%D1%80%D1%8A%D1%89%D0%B0-%D0%BD%D0%B0-%D1%83%D0%B4%D0%B0%D1%80%D0%B0-%D0%BD%D0%B0-%D1%81%D0%B0%D1%89-%D1%81-%D0%BF%D0%BE-%D0%B2%D0%B8%D1%81%D0%BE%D0%BA%D0%B8-%D0%BC%D0%B8%D1%82%D0%B0-%D0%B7%D0%B0-%D0%B2%D0%BD%D0%BE%D1%81", "text": "Индия наложи по-високи мита върху вноса на американски стоки. Мярката влезе в сила днес и е в отговор на подобни мерки, предприети от Вашингтон, пише Bloomberg. Ходът засяга продукти, сред които бадеми, бобови растения и орехи, посочва информационната агенция Press Trust of India, позовавайки се на правителствен документ, излязъл късно в събота. Страната ще получи около 217 млн. долара допълнителни приходи от по-високите мита, гласи статията. По-високите мита върху американски стоки могат да засегнат политическите връзки и тези за сигурността между двете страни. Американският държавен секретат Майк Помпейо, който се очаква да посети Индия този месец, тази седмица заяви, че САЩ са отворени за диалог, за да решат търговските различия с Индия чрез по-голям достъп на американски компании до нейните пазари, предава Ройтерс. Решението следва това на американския президент Доналд Тръмп от 1 юни да прекрати търговските отстъпки за индийски стоки за 5,7 млрд. долара, които страната доставя в САЩ. В списъка попадат бижута, кожени изделия, фармацевтични продукти, химикали и пластмасти, както и някои селскостопански продукти.", "date": "2019.06.16", "title": "Индия отвръща на удара на САЩ с по-високи мита за внос"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/396789-%D0%B3%D0%B5%D0%BE%D1%80%D0%B3%D0%B8-%D0%BF%D1%8A%D1%80%D0%B2%D0%B0%D0%BD%D0%BE%D0%B2-%D1%81%D0%BC%D0%B5%D1%81%D0%B5%D0%BD%D0%B0%D1%82%D0%B0-%D0%BA%D0%BE%D0%BC%D0%B8%D1%81%D0%B8%D1%8F-%D0%BC%D0%B5%D0%B6%D0%B4%D1%83-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B8-%D1%81%D0%B5%D0%B2%D0%B5%D1%80%D0%BD%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D0%B5-%D0%BE%D0%B1%D1%80%D0%B5%D1%87%D0%B5%D0%BD%D0%B0", "text": "Той даде за пример договора между Гърция и Северна Македония, в който по думите му всичко е разписано до всеки детайл Смесената комисията между България и Северна Македония още преди месец даде знак, че има проблеми около личността на Гоце Делчев. Това каза в \"Денят започва с Георги Любенов\" президентът на България (2002 до 2012 г.) Георги Първанов.  Той допълни, че е скептик към работата на комисията, тъй като няма ясен мандат. Той даде за пример договора между Гърция и Северна Македония, в който по думите му всичко е разписано до всеки детайл.  Първанов призова да се изясни какво означава понятието \"обща история\", което е заложено в договора между София и Скопие.  В Скопие трябва да признаят, че македонската държавност е пораснала върху вековната снага на българската държава. Българската борба за свобода доведе до създаването на македонската държава. Ние ги подкрепяме, ратувал съм да бъдат членове на ЕС и НАТО, каза Първанов. Според него в македонските медии отново се насажда агресия по отношение на България.   \r\n  ", "date": "2019.06.16", "title": "Георги Първанов: Смесената комисия между България и Северна Македония е обречена"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/396790-%D0%BD%D0%B8%D0%BD%D0%BE%D0%B2%D0%B0-%D0%BE%D1%82%D1%82%D0%B5%D0%B3%D0%BB%D0%B8-%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0-%D1%81%D0%B8-%D0%B7%D0%B0%D0%BB%D0%B0%D1%82%D0%B0-%D0%B8%D0%B7%D0%B1%D1%83%D1%85%D0%BD%D0%B0-%D0%B2-%D0%B0%D0%BF%D0%BB%D0%BE%D0%B4%D0%B8%D1%81%D0%BC%D0%B5%D0%BD%D1%82%D0%B8", "text": "Ако се ръководех от егото си, пред вас щеше да стои председател на Народното събрание, каза тя Лидерът на БСП Корнелия Нинова оттегли оставката си на заседанието на 49-я й конгрес. Залата избухна в аплодисменти. Няма да внеса оставката си на 49-тия конгрес, каза Корнелия Нинова.   И очерта обстановката в партията, в която прави това, обръщайки се към делегатите: \"Още не сте се произнесли, но другари се самоиздигат за председатели вече. Други вече без да са издигнати се считат за такива и раздават кабинета на \"Позитано\"!\" \"Трети ме пратиха в миналото и даже приживе ми отредиха място в историята. Другари, които тези дни се събирате по ресторанти, кабинети, бизнес офиси и се сговаряхте, карахте как да разделите наследството след Корнелия Нинова да ви кажа: още не съм умряла и освен наследството не е открито. Чакайте, не бързайте, ще имате възможност, но не сега, не веднага и не тук на този конгрес\", продължи Нинова.  И заяви: \"Предпазвам партията от хаос в навечерието на местните избори!\" Ако се ръководех от егото си, пред вас щеше да стои председател на Народното събрание, каза още Нинова. Точка първа от дневния ред - констатиране на оставката ми, се оттегля, защото няма такава, каза Корнелия Нинова. В словото си пред делегатите тя призова социалистите, предложили точка в дневния ред на конгреса за промени в устава, също да я оттеглят.  И всички да се съсредоточат в работа за местните избори, а не да отварят кутията на Пандора. Корнелия Нинова пое отговорността за загубата на европейските избори и подаде оставка на заседание на Националния съвет на БСП на 28 май 2019 г.    ", "date": "2019.06.16", "title": "Нинова оттегли оставката си! Залата избухна в аплодисменти!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/396786-%D0%BD%D0%B8%D0%BD%D0%BE%D0%B2%D0%B0-%D0%BE%D1%82%D0%BA%D1%80%D0%B8-%D0%BA%D0%BE%D0%BD%D0%B3%D1%80%D0%B5%D1%81%D0%B0-%D0%BD%D0%B0-%D0%B1%D1%81%D0%BF-%D0%B7%D0%B0%D0%BB%D0%B0%D1%82%D0%B0-%D1%8F-%D0%B0%D0%BF%D0%BB%D0%BE%D0%B4%D0%B8%D1%80%D0%B0-%D0%BD%D0%B0%D1%81%D1%82%D0%BE%D1%8F%D0%B2%D0%B0%D1%82-%D0%B4%D0%B0-%D0%BE%D1%82%D1%82%D0%B5%D0%B3%D0%BB%D0%B8-%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0", "text": "Председателят на БСП Корнелия Нинова откри петото заседание на 49-ия конгрес на БСП. Тя обяви от трибуната в зала №1 на НДК, където заседава форумът, че са се регистрирали 661 от избраните малко над 700 делегати. Другарки и другари делегати, уважаеми дами и господа и драги гости, днешното заседание на 49-тия конгрес се свиква по решение на Националния съвет на БСП на основание чл. 31, ал. 3 от Устава на БСП. От избраните 780 делегати на конгреса до момента са се регистрирали 661“, каза пред делегатите Корнелия Нинова. „Има необходимото мнозинство. Обявявам заседанието на 49-тия конгрес на партията за открито\", обяви в началото Нинова. Прозвучаха химните на България и Европа и Интернационалът. Първото заседание ще се ръководи от делегатите Деница Златева и Янаки Стоилов. Делегати Пазарджик и Казанлък настояват за оттегляне на оставката на Нинова. При всяко споменаване на името на Нинова - залата избухва в аплодисменти.  Ностроенията на конгреса показват, че председателят на БСП има подкрепата на делегатите. \"Ти ни вдъхна кураж!\", обърна се към Нинова делегатка от Казанлък. \"Имаме две възможни линии - да се капсулираме, обсъждайки устава и другата - да направим трезва оценка и да се борим за промяна не само в държавата, но и в партията\", заяви делегатът от Казанлък. От Пазарджик също искат Нинова да оттегли оставката. Същото предложение - Нинова да оттегли оставката си, направи и делегат от Хасково. Той обяви от микрофона, че това е волята на делегатите от региона. Златева заяви обяви, че Националният съвет на БСП е взел решение да предложи на делегатите днес да се промени уставът на БСП. Постъпило е предложение за пряк избор на лидер на партията. Повечето делегати настояват Корнелия Нинова да оттегли оставката си, понеже такова било желанието на по-голямата част от местните структури на БСП. Партията нямала готовност да проведе пряк избор по нов правилник.  Георги Свиленски предложи да не се включва точка за промяна на устава. Според него едни и същи хора са предложили включването и отпадането на тази тока. Част от старите членове на БСП се опитвали да наложат контрол на Нинова, но тя не се е поддала, заяви той и се обърна директно към Димитър Дъбов. „Призовавам ви да не подкрепяте промените на устава сега, промените не са обсъждани със структурите. Това е конституцията на БСП“. \"Другарю Дъбов, понеже вие на първо място сте подписал това предложение, се обръщам към вас. Няма никой да се окопае, дори да има пряк избор - пак ще има Национален съвет и конгрес\", каза Свиленски и призова да не се губи време за гласуване на промяна на устава. \"Преди две години другаря Свиленски беше най-близкият човек до Миков, сега е от другата страна. Явно смяната на полюсите е нещо различно. Промяната в устава, в която съм се подписал, са предвидени и двата варианта за избор на лидер. Председателят не е избран от конгреса, а от партията, той е безотчетен, как ще го освободи цялата партия? Това означава, че лидерът  може да не се съобразява с органите. Затова ние предлагаме да се върне това, което е било от преди 30 години, не случайно партията не е избрала този вариант на избор. У нас го предложи една партия и това беше СДС и всички знаем как приключи тя\", отговори Димитър Дъбов по повод прекия избор. В залата се усеща на напрежение. Дебатите са разгорещени. Петата сесия на конгреса бе насрочена от Националния съвет на партията на 28 юни по искане на Нинова. Проектът на дневен ред предвижда политически доклад за евровота и задачите пред БСП, решение за констатиране на оставката на председателя на партията Корнелия Нинова и за стартиране на пряк избор за лидерското място.", "date": "2019.06.16", "title": "Нинова откри конгреса на БСП. Залата я аплодира. Настояват да оттегли оставката"}
{"url": "http://www.classa.bg/%D1%81%D0%B2%D1%8F%D1%82/item/396787-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%B0%D1%80%D0%B0%D0%B1%D0%B8%D1%8F-%D0%BE%D0%B1%D0%B2%D0%B8%D0%BD%D0%B8-%D0%B8%D1%80%D0%B0%D0%BD-%D0%B7%D0%B0-%D0%BD%D0%B0%D0%BF%D0%B0%D0%B4%D0%B5%D0%BD%D0%B8%D1%8F%D1%82%D0%B0-%D0%BD%D0%B0%D0%B4-%D0%BF%D0%B5%D1%82%D1%80%D0%BE%D0%BB%D0%BD%D0%B8%D1%82%D0%B5-%D1%82%D0%B0%D0%BD%D0%BA%D0%B5%D1%80%D0%B8", "text": "Саудитският принц обвини Иран за нападенията на два петролни танкера в Оманския залив и призова международната общност да заеме “решителна позиция” по въпроса. В интервю, публикувано днес, той посочва още, че царството не иска война в региона, предава Ройтерс. Атаките над двата петролни танкера този четвъртък, за които САЩ също обвиняват Иран, засилиха опасенията за по-голяма конфронтация в региона. Иран отрича да има каквато и да е роля в ударите в Ормузкия проток, изключително важен корабен маршрут и основен транзитен маршрут за петрола.     Експлозиите нанесоха щети на норвежката Front Atlair и японската Kokuka Corageous, докато японският премиер Шиндзо Абе беше в Техеран в опит да отслаби нарастващото напрежение между САЩ и Иран. “Иранският режим не уважи визитата на японския премиер в Техеран и отговори на усилията му като атакува два танкера, едният от които е японски”, посочва принц Мохамед бин Салман в интервю за местния вестник Asharq al-Awsat. “Кралството не желае война в региона, но няма да се поколебае да се справи с всякакви заплахи към своя народ, суверенитета си или към ключовите му интереси”, допълни той. Техеран и Вашингтон твърдят, че нямат интерес от война. Но това не допринесе много за намаляване на опасенията, че двете могат да влязат в конфликт. От своя страна, саудитският министър на енергетиката Халид ал-Фалих заяви днес, че Организацията на страните износителки на петрол (ОПЕК) вероятно ще се срещне през първата седмица на юли във Виена и той се надява да се стигне до консенсус за разширяване на спорзумението си за намаляване на добива на петрол. По-рано този месец Фалих заяви, че ОПЕК е близо до даването на съгласие за удължаване на споразумението след юни, макар че са нужни повече преговори със страните извън организацията, които обаче са част от сделката за произвоството на петрол. ОПЕК плюс Русия и други производителки в алианса, известен като ОПЕК+, имат сделка за намаляване на производството с 1,2 млн. барела дневно от 1 януари. “Надяваме се, че ще постигнем консенсус, за да удължим споразумението си, когато се срещнем след две седмици във Виена”, коментира Фалих пред репортери по време на среща на министрите на енергетиката и околната среда от Г-20 в близост до Токио. На въпрос кога ще се проведе срещата, той отговаря: “Вероятно в първата седмица на юли”.", "date": "2019.06.16", "title": "Саудитска Арабия обвини Иран за нападенията над петролните танкери"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/396785-%D0%BA%D1%80%D0%B0%D1%81%D0%B8%D0%BC%D0%B8%D1%80-%D1%8F%D0%BD%D0%BA%D0%BE%D0%B2-%D1%89%D0%B5-%D1%81%D0%B5-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D0%B8%D1%80%D0%B0%D0%BC-%D0%B7%D0%B0-%D0%BB%D0%B8%D0%B4%D0%B5%D1%80-%D0%BD%D0%B0-%D0%B1%D1%81%D0%BF", "text": "От две седмици ние сме без председател и това е в правомощията на Конгреса да реши как БСП ще работи от тук нататък, заяви преди събитието депутатът от левицата Красимир Янков, предаде репортер на БЛИЦ. Янков е категоричен, че партията не може да остане без лидер и е възможно Корнелия Нинова да направи опит да оттегли оставката си. БСП има нуда от нов стил и метод на ръководене на органите.      Ако има избор, аз съм получил декларирана подкрепа от присъстващите делегати и ще я потърся. БСП представлява определена част от българското общество, затова ние трябва да търсим конкретни решения на проблемите на тези хора. Липсва стил и метод при решаване на обществените проблеми, допълни Янков.", "date": "2019.06.16", "title": "Красимир Янков: Ще се кандидатирам за лидер на БСП"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396783-%D1%81%D0%B5%D0%BA%D1%81%D0%B8-%D0%BC%D0%BE%D0%B4%D0%B5%D0%BB%D0%BA%D0%B0-%D0%BD%D0%B5-%D0%BC%D0%BE%D0%B6%D0%B5-%D0%B4%D0%B0-%D1%81%D0%B8-%D0%BD%D0%B0%D0%BC%D0%B5%D1%80%D0%B8-%D0%B3%D0%B0%D0%B4%D0%B6%D0%B5", "text": "Майка на две деца от Великобритания не може да си намери партньор вече втора година. Джена Томпсън смята, че за всичко е виновна неземната й красота, която плашела мъжете. Да използваш сайтове за запознанства, за да се срещаш с мъже, е все едно да ходиш в минно поле.      Джена твърди, че с външността си привлича само господа, които гледат повърхностно на срещите и не са готови за сериозна връзка. А добрите мъже се плашели от външния й вид и дори не рискували да я заговорят. Срещите, които й организират нейни приятели, също завършвали с пълно разочарование. Красавицата се жалва, че веднъж е имала среща с полицай, който няколко часа преди това я бил глобил за неправилно паркиране.      Джена добавя, че местните момчета също не са за нея. Тя е бикини модел с превъзходни физически дадености и десетки татуси. А списъкът й с изисквания, на които трябва да отговаря идеалният мъж, е прекалено дълъг. \"Харесват ми добре изглеждащите, татуирани мъже, които редовно ходят в залата.      Партньорът ми трябва да притежава такава ярка индивидуалност, да има творчески потенциал и да не е повърхностен\", споделя красавицата.      Джена възпитава две дечица и не може да се довери на първия срещнат. Налага й се да бъде много придирчива. Но дори и този аргумент не успява да убеди интернет потребителите, които в отговор на изявленията й побързаха да я нарекат самовлюбена.  ", "date": "2019.06.16", "title": "Секси моделка не може да си намери гадже!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396784-%D0%BF%D0%B5%D1%82%D0%BA%D0%B0%D0%BD%D0%BE%D0%B2-%D0%BC%D0%B0%D1%87%D0%BA%D0%B0-%D0%B3%D1%8A%D1%80%D0%B4%D0%B8%D1%82%D0%B5-%D0%BD%D0%B0-%D0%B1%D0%BE%D0%B3%D0%B4%D0%B0%D0%BD%D1%81%D0%BA%D0%B0", "text": "Даниел Петканов и Александра Богданска безспорно се превърнаха в едни от най-успешните инфлуенсъри, щом чак успяха да пробутат и бебето си за реклами.  Двойката обича да споделя всяка своя крачка, което понякога дразни техните последователи. При последното си стори в Инстаграм обаче минаха всякакви граници и успяха да възмутят дори най-заклетите си почитатели. Имайки предвид, че повечето им фенове са непълнолетни момчета и момичета, вулгарният им клип не бе особено подходящ за споделяне с тях.     Дани пусна видео, на което си подава ръката към Алекс и започва да мачка гърдите й. Видеото е няколко секунди, но напълно достатъчно да добиеш представа какво точно се случва. Богданска се прави на \"ощипана госпожица\" и уж е шокирана от действието на своя съпруг, но побърза да се похвали пред последователите си с палавите им изцепки в колата.      Най-разочаровани са родители на непълнолетни, чиито деца с апочитатели на двойката. \"Ще забраня на дъщеря ми да ги гледа. Минаха всякакви граници. За малко рейтинг очаквам в скоро време да включат на живо как правят секс\", жалва се възмутена майка  ", "date": "2019.06.16", "title": "Петканов мачка гърдите на Богданска"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396780-%D0%BF%D1%80%D0%B5%D0%BA%D1%8A%D1%81%D0%BD%D0%B0%D0%BB%D0%B0%D1%82%D0%B0-%D1%84%D0%B8%D0%BD%D0%B0%D0%BB%D0%B0-%D0%BD%D0%B0-%D1%88%D0%BB-%D0%BC%D0%B0%D1%86%D0%BA%D0%B0-%D1%81%D0%B5-%D1%80%D0%B0%D0%B7%D0%B3%D0%BE%D0%BB%D0%B8-%D0%BE%D1%82%D0%BD%D0%BE%D0%B2%D0%BE", "text": "Прекъсналата финала на Шампионската лига между Ливърпул и Тотнъм (2:0) Кинси Волански отново влезе в заглавията.     Едрогърдата блондинка е на почивка в Португалия, а от там сподели няколко снимки по оскъден бански, който едва закрива прелестите й.     Фотосите пък бързо събраха повече от половин милион харесвания. Припомняме, че причината, поради която Волански навлезе на терена, е за да популяризира порно сайта на своята половинка Витали.      Дамата разкри още, че самата тя е целяла по-голяма популярност, каквато и всъщност получи, след като последователите й в соци", "date": "2019.06.16", "title": "Прекъсналата финала на ШЛ мацка се разголи отново"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396781-%D0%B6%D0%B5%D0%BD%D0%B8%D1%82%D0%B5-%D0%BE%D1%82-%D0%BF%D0%BB%D0%B5%D0%BC%D0%B5%D1%82%D0%BE-%D0%B4%D0%B8%D0%BD%D0%BA%D0%B0-%D1%81%D0%B0-%D0%BF%D0%BB%D0%B5%D1%88%D0%B8%D0%B2%D0%B8-%D0%B8-%D1%85%D0%BE%D0%B4%D1%8F%D1%82-%D1%81%D1%8A%D0%B2%D1%81%D0%B5%D0%BC-%D0%B3%D0%BE%D0%BB%D0%B8", "text": "В съвременния свят не са толкова много хората, които са свикнали с начин на живот, който не е съвсем характерен за времето ни. Племето Динка все още е без предимствата на цивилизацията и не се чувства изоставено, или не като всички останали. Африка винаги се отличава с обичаите си, но ако говорим за древни племена, където хората са свикнали да живеят според дългогодишни традиции, то това се отнася преди всичко до това племе, което е напълно различно от съвременните хора. Динка по-скоро изглеждат като първобитните хора, защото външно изглеждат именно така. \r\n \r\n \r\n  \r\n   \r\n \r\n \r\n Жените от това племе са свикнали да се оправят без дрехи и козметика, защото не виждат нужда от това. Има много различни традиции и по външния вид можете напълно да разберете статуса на момичето в обществото. Момичета за брак се движат без дрехи, като по този начин показват невинността си пред всички останали. И след брак, те никога не слагат много дрехи, а само пола, която крие долната част на тялото, която обикновено се шие с кожи ст кози. Само понякога можете да забележите някакъв вид специфично облекло, което не крие голото тяло, а го украсява и го прави по-предизвикателно. \r\n     \r\n   Що се отнася до бижутата, последните предпочитат да носят предмети, изработени от мъниста, които са много често срещани в тези части на света. Това могат да бъдат както огромни гердани, така и обикновени огърлици, които показват красотата на дългата шия, специфична за техните хора. Доста често по ръцете на момичетата могат да се видят уникални гривни, направени собственоръчно, или необичайни обеци, висящи до шията. \r\n       \r\n   Много дами често нямат няколко предни зъба. Всичко това се прави умишлено: те просто се отстраняват, защото по този начин според тях жената изглежда по-привлекателна и естетична. \r\n     \r\n   На главите им никога няма да видите дълга коса, или специални прически, тъй като климатичните условия не позволяват да се открояват в това отношение, защото късата коса, която пази от топлина, е по-добра от дългата коса - което носи определен дискомфорт. Племето предпочита плешивите момичета, на чиято глава остава само малък пух и дори веждите й са обръснати. \r\n   \r\n   Момичетата никога не се занимават с добитък, защото в тяхното племе всички тези задачи падат на раменете на мъжете, а мъжете се грижат за животните, пасат ги в нивите и също ги принасят в жертва. Жените живеят в големи глинени къщи със сламени покриви, построени от техните мъже, където напълно се отдават на децата и дори не прекарват нощта със съпрузите си. Това предполага, че женският пол е много ценен в това племе, а силните мъже никога няма да позволят на жената да се изправи пред трудни условия. \r\n     \r\n   Смята се, че семейство от  Динка, в което е родена дъщеря, е най-щастливото и най-богатото, защото като я отгледа, родителите й ще получат истинско богатство. За да могат бащата и майката да се съгласят да дадат ръката на дъщеря си на мъжа, той носи огромна зестра, която се равнява на няколко крави. Да, животните им се считат за най-високата валута и по-често за добре образовано момиче можете да се придобие срещу цяло стадо, което се оценява на истинско състояние. \r\n     \r\n   Естествено, за един обикновен съвременен човек всички тези обичаи и традиции могат да се разглеждат като истинска диващина, но въпреки това жените на Динка имат своите права, които всички уважават. \r\n", "date": "2019.06.16", "title": "Жените от племето Динка са плешиви и ходят съвсем голи"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396782-%D1%82%D0%BE%D0%B2%D0%B0-%D1%81%D0%B0-%D0%BD%D0%B0%D0%B9-%D0%BA%D1%80%D0%B0%D1%81%D0%B8%D0%B2%D0%B8%D1%82%D0%B5-%D0%B6%D0%B5%D0%BD%D0%B8-%D0%BE%D1%82-%D1%86%D1%8F%D0%BB-%D1%81%D0%B2%D1%8F%D1%82,-%D0%BA%D0%BE%D0%B8%D1%82%D0%BE-%D1%81%D0%B0-%D1%81%D0%B5-%D1%80%D0%BE%D0%B4%D0%B8%D0%BB%D0%B8-%D0%BC%D1%8A%D0%B6%D0%B5", "text": "Дискусията на тема „кой е най-красивият от всички” се провежда непрекъснато, но никога не е имало еднозначно заключение, тъй като красотата е субективно понятие.     И ако вземем предвид факта, че обект на обсъждане могат да бъдат привлекателни жени, които не са били такива при раждането, но са имали мъжки пол, и всъщност, тяхната красота не е естествена, а само плод на усилията на пластичните хирурзи и козметолози, тогава за какви критерии за красота може дори да се говори. Въпреки това, има много жени, родени като мъже, за които сега твърдят, че са първи красавици. Нека ги погледнем.   Ким Петрас   Днес 26-годишната германка Ким Петрас е известна като певица и композиторка. Но това не е единственият аспект на нейната слава. Тя се смята за най-младият транссексуален в света, тъй като на 12-годишна възраст е била подложена на хормонална терапия и впоследствие на операция по пренасочване на пола, която бе широко дискутирана в пресата. От 2-годишна възраст тя буквално се чувствала като момиче, заключено в тялото на момче и когато родителите осъзнали, че това не е временно явление, а синът им наистина искал да промени пола си, го подкрепили по всеки възможен начин.   Сирапасорн Атаякорн   Днес това красиво момиче от тайландски произход с изтънчени черти и елегантна фигура е един от световноизвестните модели. Но в близкото минало тя беше мъж и когато смени пола си, слушаше по свой адрес много подигравки. Това обаче не я спря и след като спечели конкурса „Мис международна кралица 2011” сред транссексуалните хора, тя започна успешно да изгражда кариерата си. Кели Ван дер Веер   Кели първо привлече вниманието, когато започна открито да се бори за правата на транссексуалните жени. И въпреки факта, че трябваше да преживее много трудности, тя постигна целите си, превръщайки се в успешна певица в Холандия днес и една от най-известните фигури сред транссексуалните хора. Дечен Селдон   Тази 26-годишна азиатка от Бутан е първата транссексуална жена в страната си, която открито казва, че е променила пола си. Тя се бори за транссексуални права от 16-годишна възраст, а днес успява да изгради успешна кариера и да стане актриса. Но момичето не спира с това, и иска да отиде по-далеч, след като получи титлата \"Мис Вселена\". Клаудия Чариес   Сега тази красавица е успешен модел, въпреки че тя трябваше да стигне до славата по доста трънлив път. Родена е като момче и когато като възрастен  е променила пола си и е започнала да се впуска в бизнеса на модата, тя е била изправена пред много пречки. Новоизграденото момиче искало да вземе участие в състезанието „Бъдещ американски модел“, но не било допуснато до него, а по-късно не можело да работи в  модни агенции. И едва когато през 2009 г. тя участва в състезанието за транссексуални модели и бе оценена там, започва да изгражда кариера като модел, която рязко потръгна.   Флоренция Де Ла Вега   На 43 години Флоренция изгражда успешна кариера като модел, актриса, комик и телевизионен водещ в родината си в Аржентина. През 2011 г. тя се омъжва за актьора Пабло Гойкочеа и отглежда с него две деца близнаци, които родила сурогатна майка. А в миналото се казвала Роберто Карлос Тринидад и била мъж.   Карла Антонели Т ази 59-годишна актриса родом от Канарските острови е добре познат активист за правата на ЛГБТ, който говори в подкрепа на транссексуалните хора, като самата е сред тях. Освен това тя активно участва в политиката, тъй като е първият тренссексуален служител в испанското законодателство.   Каролин \"Тула\" Коси   Каролайн не само трябвало да мине през възходите и паденията си. След като промени пола си, тя успя да пробие в модата и дори стана първото транссексуално момиче, което се снима за списание Playboy. Тогава тя започва да изгражда кариера като актриса, но след като участва в епизод на един от филмите за Бонд, за нея беше публикувана доста неприятна статия, в която се казва, че момичето на Бонд е момче и това почти я е довело до самоубийство. Но, в крайна сметка, разбира се, всичко в живота й се оправило, а тя дори се омъжила, въпреки че дори и в този случай тя трябвало да докаже чрез съда, че има право да се ожени и да се счита за жена.", "date": "2019.06.16", "title": "Това са най-красивите жени от цял свят, които са се родили мъже"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/396779-%D0%B4%D1%8A%D0%BB%D0%B3%D0%BE%D0%B2%D0%B0%D1%82%D0%B0-%D0%BA%D1%80%D0%B8%D0%B7%D0%B0-%D0%B2-%D1%81%D0%B0%D1%89-%D0%BC%D0%BE%D0%B6%D0%B5-%D0%B4%D0%B0-%D0%BF%D1%80%D0%B8%D0%BD%D1%83%D0%B4%D0%B8-%D0%B2%D0%BB%D0%B0%D1%81%D1%82%D0%B8%D1%82%D0%B5-%D0%B4%D0%B0-%D0%BE%D1%80%D0%B5%D0%B6%D0%B0%D1%82-%E2%80%9E%D1%81%D0%BE%D1%86%D0%B8%D0%B0%D0%BB%D0%BD%D0%B8%D1%8F-%D0%BF%D0%B0%D0%BA%D0%B5%D1%82%E2%80%9D", "text": "Професорът от Харвардския университет Мартин Фелдщайн от страниците на американското издание The Wall Street Journal призова за драстично намаляване на социалните програми в САЩ, така че американската икономика да има шанс да избегне дългова криза. Според експерта  Съединените щати могат да очакват сериозна дългова криза, ако правителството не промени структурата на бюджетните разходи . Фелдщайн подчертава, че намаляването на разходите за отбрана не може да се осъществи под определено ниво, з атова трябва да се намалят различните субсидии и помощи . Например, той предлага  да се повиши възрастта за получаване на пенсия до 70 години, а след това да се индексира в съответствие с продължителността на живота.     „За да се избегнат икономическите трудности,  правителството трябва или да наложи по-високи данъци, или да намали бъдещите разходи . Тъй като увеличението на данъците отслабва икономическите стимули и още повече забавя икономическия растеж, което влошава съотношението дълг към БВП , по-добрият подход е да се забави растежа на държавните разходи ”, пише Фелдщайн. Той призова да се обърне специално внимание на такива програми като  Medicare, Medicaid и Social Security - финансирането им, според Фелдщайн, трябва да бъде съкратено на първо място. Според изчисленията, публичният дълг на Америка скоро ще надхвърли 22,4 трилиона долара. В Конгреса на САЩ прогнозират бюджетен дефицит тази година от 1,2 трилиона долара.  ", "date": "2019.06.16", "title": "Дълговата криза в САЩ може да принуди властите да орежат „социалния пакет”"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396776-%D0%BA%D0%BE%D0%BB%D0%BA%D0%BE-%D0%BE%D1%89%D0%B5-%D0%BF%D0%BB%D0%B0%D0%B7%D0%BC%D0%BE%D0%B4%D0%B8%D1%8F-%D1%89%D0%B5-%D1%81%D0%B5-%D0%B8%D0%B7%D1%80%D0%B5%D0%B4%D1%8F%D1%82", "text": "...да ни убеждават колко е прекрасно НАТО, САЩ и евроатлантическите ценности!?!     Медийният парад на разни бивши величия и подвеличия продължава с пълна сила, като трябва да ни убеди, че ЕС-НАТО /УРАААА, ДА ЖИВЕЙ/, са единствената ни алтернатива, Русия е враг, който дебне да ни избие всичките и само в лоното на НАТО /ДА ЖИВЕЙ/, можем да оцелеем и просперираме. Но е страшно човек, заемал такъв пост, в прав текст да казва, че българската армия от преди 1989 година, сега заради комфорта не можем да си я позволим и не била нужна. Някой учудва ли се, че на Гергьовден извадиха техника отпреди половин век? Явно се стремим към бутикова армия с оръжия с историческа стойност.     И отново се запитвам защо никой от политиците не се допитва до българите, когато от името на народа си развяват личното мнение. На мен лично НАТО не ми допада, защото на първо място е поддържащо агресора САЩ при безкрайните му войни по света и второ – ние си знаем враговете. И голямата част от тях са членове на НАТО. Съмнявам се някой да ни защити. Не ми харесва НАТО и защото със заплахи и изнудване ни карат да купуваме старата техника, произвеждана от САЩ на прескъпи цени. И си мисля, че джендърската и мултикултуралистична брюкселска политика е не само вредна, но и унищожителна за България. Този мисли ли, че някой българин би тръгнал евентуално да се бие срещу Русия. Дори Хитлер не е успял да ни накара. Най-много неговите господари американците да използват земята ни за плацдарм за военен удар, от което само пепел ще остане от нас. Малоумието е много страшно. Особено когато е основен недостатък на хора, които заемат отговорни постове. Колко още плазмодия ще се изредят да ни убеждават колко е прекрасно НАТО, САЩ и евроатлантическите ценности!?! И как трябва да си плащаме прескъпо за честта да сме им стратегически партньори. Заради „честта“ сами си затворихме огромните руски пазари, свикнали с българските стоки. Всъщност и западните са затворени за нас, заради квотите и безкрайните изисквания, с които защитават СВОИТЕ производители. Кога ли ще поканят в медиите човек, който разбира от политика и международни отношения? И не е удобен, а е реалист. И кога най-накрая ще ни попитат и нас какво мислим, преди да говорят от наше име?  ", "date": "2019.06.16", "title": "Колко още плазмодия ще се изредят..."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/396777-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%B8%D1%86%D0%B8%D1%82%D0%B5-%D0%BD%D0%B0-32-%D0%BA%D1%8A%D1%89%D0%B8-%D0%B7%D0%B0-%D0%B3%D0%BE%D1%81%D1%82%D0%B8-%D1%89%D0%B5-%D0%B2%D1%80%D1%8A%D1%89%D0%B0%D1%82-%D0%BD%D0%B0-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-10-%D0%BC%D0%BB%D0%BD-%D0%BB%D0%B5%D0%B2%D0%B0", "text": "Проверките по къщите за гости, финансирани с европейски средства, които стартираха в началото на месеца и ще продължат до края му, установиха нарушения в 32 от досега посетените обекти, предаде Нова тв. Собствениците на 32 къщи ще трябва да върнат на държавата 10 милиона лева, са констатирали до момента съвместните екипи от експерти от земеделското министерство и ДФ „Земеделие“. В събота са били инспектирани вили в „Цигов чарк” и Велинград.     Посещението на инспекторите в курортния комплекс „Цигов чарк” е било след сигнал, че служителка на ДФ „Земеделие” е кума на дъщерята на собственичката и е съдействала фамилията да спечели проекта, за който финансирането по програмата „Развитие на селските райони“ възлиза на повече от 234 000 лева. Собственичката Мария Радиловска категорично е отрекла, че дъщеря й е свързана с бизнеса. Установено е, че въпросната служителка е назначена във Фонд „Земеделие” в деня, в който проектът е платен. На място било констатирано, че къщата извършва туристическа дейност – приела е посетители от над 45 държави. Пак по сигнал проверяващите се появили в къща във Велинград. „Близки до или свързани лица, близки до кмета на община Велинград, са собственици на тази къща за гости, която, според сигнала, не функционира по предназначение”, твърди пред камерата Калоян Костадинов, зам.-изпълнителен директор на ДФ „Земеделие“. Служители в обекта, както и самият кмет Костадин Коев, отричат да има такава връзка. Коев казва, че тя е собственост на негов приятел. Но дори и в почивния ден в къщата няма туристи, поне докато проверяващите са там. Става ясно, че част от помещенията не са ползвани, а цените са в пъти завишени. Според зам.-шефа на ДФ „Земеделие“ Костадинов собствениците ще понесат санкция евентуално заради това, че не си изпълняват бизнес плана, който е заложен при кандидатстването по проекта. Над 60 сигнала за неправомерно получени европейски средства са постъпили досега във фонда. Проверките в къщите за гости ще продължат до края на месеца, те обхващат 280 обекта.", "date": "2019.06.16", "title": "Собствениците на 32 къщи за гости ще връщат на държавата 10 млн.лева"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/396778-%D0%BD%D0%B0%D0%BA%D1%8A%D0%B4%D0%B5-%D1%89%D0%B5-%D1%82%D1%80%D1%8A%D0%B3%D0%BD%D0%B5-%D0%B1%D1%81%D0%BF-%D1%81%D0%BB%D0%B5%D0%B4-%D0%BA%D0%BE%D0%BD%D0%B3%D1%80%D0%B5%D1%81%D0%B0-%D0%B4%D0%BD%D0%B5%D1%81", "text": "„В последните часове се случва нищо особено, тъй като е ясно какъв е залогът на този форум. Откакто се помня като журналист и като народен представител, всички форуми на БСП се сдобиват с много гръмки прилагателни – „земетръсен форум“, „кървав конгрес\", това каза пред БНР депутатът и член на Националния съвет на БСП Александър Симов в коментар към темата накъде ще тръгне партията след 49-ия си конгрес, който е насрочен за днес. „Аз очаквам на конгреса на БСП да се проведе една наистина ожесточена дискусия, но в най-добрите традиция на БСП, в която няма нищо предопределено, защото никой не командва БСП с желязна ръка, а напротив има реална вътрешно-партийна демокрация“, допълни той в интервю за предаването „Хоризонт за вас“. Симов коментира по-широко какви според него са очакванията за конгреса. „Има няколко варианта за развитие. Единият вариант е оставката на Корнелия Нинова да бъде констатирана и съответно партията да насрочи пряк избор на лидер. Другият вариант е, доколкото виждам като замисъл, оставката на Нинова да бъде констатирана, да не се насрочва пряк избор на лидер, а Националният съвет да определи лидер-председател“. „Какво ще стане ще решат делегатите“, посочи още той.", "date": "2019.06.16", "title": "Накъде ще тръгне БСП след конгреса днес?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/396775-%D0%B0%D0%BB-%D0%B9%D0%BE-%D0%B8%D0%B7%D1%80%D0%B8%D0%B3%D0%BD%D0%B0-%D1%81%D1%80%D0%B5%D1%89%D1%83-%D1%80%D0%B0%D0%B4%D0%B5%D0%B2", "text": "Българският национален интерес е да сме далеч от Русия Цялата философия на президента е да бъдат свалени санкциите на Русия   Това каза евродепутатът Александър Йорданов.   За президента Румен Радев нека да ми е позволено да кажа, че съм бил председател на НС, когато той се е учил да кара самолет. Да не бърза да се изказва по всички въпроси, едни приказки без покритие. Преди – в Санкт Петербург за икономиката, сега за – Договора с Македония. Цялата му философия е да се свалят санкциите, наложени на Русия, но те не само не ги свалят, а се удължават. Това заяви евродепутатът от СДС Александър Йорданов по повод призив на президента за ревизия на договора между България и Македония заради неразбирателството по исторически теми, като тази за Гоце Делчев. „Не е хубаво български политици да лобират за чужди държави. Българският национален интерес е да сме далеч от Русия: фактите говорят, че тогава винаги сме закъсвали. След като сме в ЕС, нашият национален интерес е да се утвърждаваме в Европа“, изтъкна Александър Йорданов. „Що се отнася до Македония, аз подкрепям, че имаме договор – той, от една страна, бе дълго забавян години наред и не трябваше да е така, от друга страна след като се сключи, Македония сключи договор с Гърция. Там има клаузи, чието внимателно прочитане предполага, че е възможно да се погледне с ново око и от българска страна на българо-македонския договор“, посочи Александър Йорданов, бивш посланик в Скопие. „В гръцко-македонския договор двете страни се съгласяват македонците да не търсят себе си в древността, но да се идентифицират във времето след античността – в Средновековието, а това е българското време, българската история, българската държава, и продължава до 1944 г. Ние нямаме претенции към договора, от политическа гледна точка двете държави ще го спазват, въпросът е, че от македонска страна се влага различна интерпретация в определени ключови понятия в него, като „обща история“, например. И тук македонците не могат да приемат очевидното – че хората, населението на тази територия преди 1944 г., да не говорим за XIX век, многократно, писмено, в различни документи, публично се самоопределяло като българи. И то ясно и категорично“, подчерта Александър Йорданов. По думите му днешните македонци имат право да се самоопределят като македонци и се обърна към водещата Мая Костадинова: „И Вие може да кажете, че сте японка, и аз ще приема, достатъчна е една усмивка, благодаря! Но нито аз, нито вие можем да променяме самоопределението на починали вече хора, особено исторически фигури, като Гоце Делчев. И те трябва да останат такива, каквито са се самоопределили. Категорично не мисля, че трябва да се редактира нещо в договора. Той съществува и в него ясно е записано и логиката му води натам, че което е било в историята и се доказва с документи, да си остане каквото е било. Македонците са в правото си да развият своята идентичност, да се самодоказват, да си разказват историята, каквато са я направили след 1944 г. Преди това тази история може да приемем, че е обща – но веднага обръщам внимание: това е политическа метафора. И тогава трябва да приемем, че тази обща история я е писал общ народ. Мисля, че те крачка по крачка, лека-полека ще отхвърлят напластените лъжи от времето на македонизма“, смята Александър Йорданов. Той се обяви категорично срещу предложението от македонска страна България и Северна Македония да честват заедно датата, на която комунистическото правителство на България предава костите на Гоце Делчев на Скопие. „Изключено е, да си го избият от главите, казвал съм им го много пъти като посланик там. Но във всички случаи този диалог за историята има и един образователен смисъл и за самите македонци, вкл. за младото поколение. Само преди няколко години и дума не можеха да издумат, че Самуил е български цар – това беше ерес там. Сега, лека-полека, учените им вече приемат наистина, че Самуил е бил български цар и македонците вече свикват с това. Важно е в преговорите да изчистим тези неща, тази смесена комисия да направи така, че в образователната система на Република Македония да се изчисти анти-българизма, откъдето и да идва той. И досега има паметници, на които пише „фашистки окупатор“ за българските войски там“, припомни евродепутатът. Канал 3  ", "date": "2019.06.16", "title": "Ал Йо изригна срещу Радев"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/396774-%D0%B4%D0%B5%D0%BD%D1%8F%D1%82-x-%D0%B7%D0%B0-%D0%B1%D1%81%D0%BF-%D0%BA%D0%B0%D0%BA%D0%B2%D0%BE-%D1%89%D0%B5-%D0%B5-%D0%B1%D1%8A%D0%B4%D0%B5%D1%89%D0%B5%D1%82%D0%BE-%D0%BD%D0%B0-%D0%BA%D0%BE%D1%80%D0%BD%D0%B5%D0%BB%D0%B8%D1%8F-%D0%BD%D0%B8%D0%BD%D0%BE%D0%B2%D0%B0", "text": "Стотици членове на БСП се събират на конгрес, който трябва да се реши дали да приеме оставката на Корнелия Нинова и как ще бъде избран евентуалният нов председател на партията. Конгресът е ключов заради острия сблъсък на групата около Нинова (подкрепяна от Стефан Данаилов и няколко големи организации в страната) и вътрешната опозиция около Сергей Станишев (подкрепян от Михаил Миков и председателите на структурите в Пловдив, Варна и др. като Георги Гергов, Красимир Янков).     Трите точки, които ще бъдат гласувани на социалистическия конгрес, са анализ на резултата на европейските избори, приемане на оставката на Нинова като председател на Националния съвет и решение за евентуално провеждане на пряко гласуване за избора на нов лидер сред членовете на БСП. Седмица преди заседанието знакови фигури като Румен Овчаров, Калоян Паргов, Драгомир Стойнев и Стефан Данаилов обявиха за грешка решението на Нинова да подаде оставка, защото това поставя партията във вътрешна война месеци преди тежките местни избори. Вътрешните опозиционери обаче отхвърлят варианта за оттегляне на оставката и не са съгласни с предложението на Нинова за преки вътрешнопартийни избори. Групата около Михаил Миков тълкува уставните правила по такъв начин, че БСП би трябвало да избере временен председател на мястото на оттеглилата се Нинова до изтичането на мандата на националното ръководство в началото на 2020 г. Красимир Янков вече обяви официално кандидатурата си за лидер на БСП. Очаква се по време на конгреса да бъде издигнат и бившият зам.-председател на Народното събрание Валери Жаблянов. За позицията на Нинова се спрягат още Костадин Паскалев и Дора Янкова.      ", "date": "2019.06.16", "title": "Денят X за БСП: Какво ще е бъдещето на Корнелия Нинова"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396770-%D0%BF%D1%80%D0%BE%D1%84-%D0%BA%D0%BE%D1%81%D1%82%D0%B0-%D0%BA%D0%BE%D1%81%D1%82%D0%BE%D0%B2-%D1%82%D1%8A%D1%80%D0%BF%D0%B8%D0%BC-%D1%83%D0%BF%D1%80%D0%B0%D0%B2%D0%BB%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%BC%D0%B0%D0%BB%D0%BE%D0%BE%D0%B1%D1%80%D0%B0%D0%B7%D0%BE%D0%B2%D0%B0%D0%BD%D0%B8-%D0%B8-%D0%BA%D1%80%D0%B0%D0%B4%D0%BB%D0%B8%D0%B2%D0%B8-%D0%BC%D0%B5%D1%80%D0%B7%D0%B0%D0%B2%D1%86%D0%B8", "text": "      Предпочитам услужливия разум пред разумния слугинаж. Предпочитам разумния пред паметливия, защото паметта лъже, а разумът е по-достоверен от фактите. Истината не винаги е във фактите, а в светлината на разума. Тази светлина идва от дълбоките умове, посяли семената, които подхранват разума. Мълча пред високия интелект. Прибирам шпагата и спускам предпазителя ако срещна високо слово и бистрота на ума. Тези думи са на    . В това мълчание наточвам мозъчните си гънки и събуждам в себе си Човека. Когато отвори очи, започва да повдига въпроси. Защо сме мълчали и продължаваме да мълчим? Какво сторихме за обществото, че си позмоляваме да искаме от него да будува вместо нас? Колко от нас имаха воля и дързост да се опълчват срещу системата с циничния стоицизъм на Константин Павлов или с вътрешната емиграция на Борис Христов? След „Нима това е човек” на Примо Леви, колко от нас са доказали воля и съвест при нечовешко изпитание? Днес, както и преди, 99.99% сме конформисти и кухненски революционери, ползваме се от системата и мълчим за нейните недостатъци. Какво сътворихме ние, моралистите, диванните бунтари, кухненските четници, демократите, които искахме промяна, а извоювахме тази уродлива форма - ни тоталитаризъм, ни демокрация - а тоталитарна демокрация или демократична диктатура, за по-кратко – демократура. Прав ли е Карл Шмит, консервативният политически теоретик, че либералната демокрация е фикция и политическото функционира най-успешно в условия на диктатура, че политически ред може да има само при деспотичен суверен, че диктаторите са по-съвместими с демократичното управление, защото изразяват волята на едно сплотено мнозинство, че базисните идеи на либерализма – човешки права, върховенство на закона, толерантност – са лицемерие и само прикритие на диктатурата на елитите, а не на народа. За това си мисля, когато наблюдавам българската демократура. По-добри или по-крадливи са днешнитe политици, по-добри ли са днешните журналисти, учители, лекари, прависти? По-пълни ли са нашите библиотеки, повече книги ли четем, каква музика слушаме? По-почтени и по-честолюбиви ли сме от вчера, щом мълчим и лапаме безропотно политическия тюрлюгювеч, който ни поднасят?  Получихме свободата, която искахме и я консумираме докато танцуваме чалга. Това ли е промяната, която искахме?  Търпим  управлението на малообразовани и крадливи мерзавци, по-крадливи от старите партийни кадри, които от страх пред самодържеца, крадяха с мярка. Ако днес имаме свободен избор, защо избираме все същите полуидиоти? Или някой ни лъже, че имаме избор? Не е ли страшно, че идиотизмът сред българските политици придобива епидемични размери и патологичният процес ще се развие така, че след полуидиотите ще дойдат пълните идиоти. А пълните идиоти вече са на прага и напират отново да ви управляват. Ако направим равносметка за политическите процеси от началото на прехода, не мислите ли, че българската политическа класа деградира до затворена олигархична ложа на недосегаеми величия  с маниакални идеи, които ние всички обслужваме. Ето и най-трудният въпрос: по-добре ли сме сега, когато държавата се ръководи от деспотичен, нарцистичен, самодостатъчен, самонадеян, нагъл и коварен хитрец, в условията на свободен избор и парламентарна демокрация, отколкото тогава, когато нашият избор нямаше никакво значение в условията на неизбежен, геополитически предизвестен социализъм? Или сме могли да имаме друга съдба? Днес има достатъчно банани, портокали и шоколад, караме „западни” коли, обикаляме свободно света и си въобразяваме, че свободата ни е направила различни. Така, неусетно се превърнахме в бананова република, гарнирана с чалга и гей-паради, управлявана от безродни и безкнижни политици. Изнасилихме демокрацията и и се роди копеле - диктатура на простотията. Ако някой не ни подари Свободата, ние няма да посегнем за нея. Свободата не работи там, където не са готови за нея. Подарена е като да спиш с проститутка без да платиш. Кражбата, далаверата, корупцията се превърнаха в приемлива обществена норма, в ценност, която измести нравствените добродетели и деморализира българите до степен, че не припознават моралните добродетели като ценност, необходима за да бъдеш добър гражданин и успешен политик. Жална ни майна ако избираме все същите уродливи какавиди - бивши и настоящи! Всички сме виновни за днешна България, която не е тази, която сме мечтали. Не сме я заслужили още. Какво свършиха днешните “демократи”, които се изживяват като вестители на свободата и демокрацията? Ибрикчийстват, заглаждат езици върху дланта на Борисов. Слушат прехласнати Ахмед Доган, който всеки път им говори така, сякаш е пред група от анонимни алкохолици. Опозиционните конформисти са постоянното присъствие в самодейния политически театър и в сценария на бездарната политическа пиеса именувана „Докато съм жив, няма да умра”. Какво правят българските синьогриви демократи, за да не се възпроизвежда българската “генералната мерзост”? А „тримата глупаци , които станаха ортаци”? Вкупом всички ненужни станаха. Колкото по-нагоре се катерят, все повече оголват задника си. Накъдето и да се завъртят, все той е отпред. От клоаката на властта, някои политически артефакти поемат към Брюксел, вместо да се потулят в подмолите на собствената си негодност за политически прелом. Ще ни помахат за сбогом, като плъхове, които напускат потъващия кораб. Искат от народа доверие, за да продължат да мишкуват сред политическата номенклатура, бременна от неприкритата си властова похотливост. За 30 години, от „синята мъгла” не се роди нито един достоен, почтен политик, отговорен към щенията на този изтерзан народ, който предостави цялото си доверие, за да го дадат без бой на безродния български „Цар”, с републикански чип. Той се оказа прокоба, защото след неговото кратко „царуване” дойде пълният погром и безвремието на Безпросветните. Те отгледаха доморасли, глухи за народната воля демокретени, които възседнаха институциите и за народеца не остана ни хляб, ни справедливост. А са необходими личности с чест и достойнство. Никой от нас не е светец, но всеки има неотменимо достойнство и добродетели. Стефан Цвайг писа: “Който не може да стане Еразъм, става епископ.” Достатъчно е да бъдем просто Човеци.      ", "date": "2019.06.16", "title": "Проф. Коста Костов: Търпим управлението на малообразовани и крадливи мерзавци"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/396771-%D1%81%D0%B2-%D1%82%D0%B8%D1%85%D0%BE%D0%BD-%D1%87%D1%83%D0%B4%D0%BE%D1%82%D0%B2%D0%BE%D1%80%D0%B5%D1%86,-%D0%B5%D0%BF%D0%B8%D1%81%D0%BA%D0%BE%D0%BF-%D0%B0%D0%BC%D0%B0%D1%82%D1%83%D0%BD%D1%82%D1%81%D0%BA%D0%B8", "text": "  Свети Тихон бил роден в град Аматунт на остров Кипър от благочестиви родители християни. От най-ранни години те го възпитавали в християнско благочестие и го научили да чете свещените книги, поради което Тихон бил приет в църковния клир и удостоен с длъжността на църковен четец. Заради чистотата на своя живот по-късно бил поставен от аматунския епископ свети Мемнон за дякон. Когато епископ Мемнон починал, по общото желание на аматунтските християни свети Тихон бил ръкоположен на негово място от свети Епифаний, архиепископ Кипърски. По това време в Кипър още имало много езичници, придържащи се към древното идолопоклонство.     Христовият светител Тихон поел тежкия труд да отвърне жителите на Аматунт от езическите заблуди и да ги приведе към познанието на Христа Бога. В този голям труд му помагал Господ, защото, като освободил словесното стадо от властта на дявола, светителят го довел в кошарата на православната вселенска църква, обръщайки козлите в Христови овци. Свети Тихон унищожавал идолите в околностите на Аматунт, а храмовете им, като бесовски жилища, събарял и разрушавал. Благочестиво управлявайки повереното му от Господа паство, светителят починал в дълбока старост. Заради многобройните си чудеса, извършени не само приживе, но и след смъртта, свети Тихон е наречен Чудотворец. От многото му чудеса до наши дни е достигнало само сказанието за два случая на проява на неговата чудодейна сила. Първото чудо, което извършил още в юношеска възраст, било следното. Бащата на Тихон изкарвал прехраната си от своята пекарница за хляб и пращал сина си да го продава. А Тихон раздавал даром хляба на бедните. Когато баща му научил, се огорчил, разгневил се на сина си и започнал да му се кара. Благочестивият юноша му казал: - Защо се огорчаваш, татко, като че нещо си изгубил? Дадох хляба назаем на Бога, а в свещените книги е казано: „който дава на Бога, ще получи тройно.\" Ако не вярваш на казаното в тях, да идем в житницата и сам ще се увериш как Бог връща дълга на заемодателите Си. Те отишли и когато се опитали да отворят вратата, видели, че празното преди помещение е пълно с чиста пшеница. Бащата на свети Тихон се изумил от това чудо, паднал на колене и се поклонил на Бога, въздавайки Му благодарност. Оттогава той престанал да се гневи на сина си и не му пречел да раздава на бедните толкова хляб, колкото пожелае. Другото чудо, извършено от свети Тихон, било следното. В едно лозе градинарите обрязвали сухите клони и ги изхвърляли навън като негодни. А Тихон събрал тия клонки и ги засадил в градината си. При това той се молел Господ да дари на лозовите пръчки тези четири свойства: първо, сухите клони да се хванат в земята, да пуснат корени и да порастат; второ, лозите да изобилстват с плод; трето, гроздето им да е сладко и полезно за здравето, и четвърто, неговото грозде да узрява най-бързо. На сутринта свети Тихон отишъл в градината и видял, че молитвата му е чута: сухите пръчки се хванали и пуснали филизи, а през лятото се оказали плодовити в необикновена и неестествена степен; докато в другите лозя гроздовете още зреели, гроздето на свети Тихон било вече зряло, приятно на вкус и много полезно за здравето. Това лозе притежавало такава чудодейна сила не само докато бил жив свети Тихон. И след смъртта му то било плодовито и всяка година узрявало преди другите, така че на 16 юни - в деня на паметта на свети Тихон - с виното от него се отслужвала света литургия. Дори само от тези две чудеса можем да се уверим, че свети Тихон бил чудотворец и велик Божий угодник. В службата на свети Тихон се казва и това, че той пророчески предузнал и възвестил на другите времето на своята кончина. За тази негова святост да бъде прославян Бог сега, всякога и во веки веков. Амин.", "date": "2019.06.16", "title": "Св. Тихон Чудотворец, епископ Аматунтски"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/396772-16-%D1%8E%D0%BD%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1342 г.  - Основан е град Олбор, Дания.     1815 г.  - Състои се последната военна победа на Наполеон Бонапарт - при Лигни.     1846 г.  - Пий IX е избран за папа, с което започва най-дълготрайният понтификат в историята на Римокатолическа църква.     1903 г.  - В САЩ е създадена автомобилната компания Форд Мотор.     1913 г.  - Започва Междусъюзническата война.     1938 г.  - Учредена е ултранационалистическата и расистка организация Българска орда, просъществувала до септември 1944 г.     1940 г.  - Втората световна война: Маршал Анри Филип Петен става министър-председател във Вишистка Франция.     1958 г.  - Имре Наги, Пал Малетер и други водачи на Унгарското въстание от 1956 г. са екзекутирани.     1960 г.  - В Израел е включен първият ядрен реактор.     1961 г.  - По време на турне в Париж съветския балетист Рудолф Нуреев иска политическо убежище и остава до края на дните си във Франция.     1963 г.  - Изстрелян е „Восток 6\" със съветската космонавтка Валентина Терешкова на борда, която става първата жена, летяла в космоса.     1977 г.  - Леонид Брежнев е избран за държавен глава на СССР и по този начин поема цялата власт в държавата.     1981 г.  - НС преизбира за държавен глава Тодор Живков; край на управлението на Станко Тодоров като министър-председател на България (от 7 юли 1971 г.) и начало на мандата на Гриша Филипов на тази длъжност (продължил до 21 март 1986 г.).     1989 г.  - Екзекутираният през 1956 г. министър-председател на Унгария Имре Над е препогребан с високи почести.     1999 г.  - Табо Мбеки встъпва в длъжността президент на ЮАР.     2004 г.  - Рафаел Бенитес е назначен за треньор на Ливърпул, с който през следващата година е победител в Шампионската лига.     2006 г.  - Италианската полиция задържа престолонаследникът на италианския трон Виктор Емануил Савойски, в обвинение за „пране на пари\".     2016 г.  - Открива се Всеправославния събор на остров Крит.  ", "date": "2019.06.16", "title": "16 юни, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/396773-%D0%BE%D1%86%D0%B5%D0%BD%D0%BA%D0%B8%D1%82%D0%B5-%D0%BE%D1%82-%D0%BC%D0%B0%D1%82%D1%83%D1%80%D0%B8%D1%82%D0%B5-%D1%81%D0%BF%D0%BE%D0%BA%D0%BE%D0%B9%D0%BD%D0%BE,-%D0%B8-%D0%BF%D0%BE-%D0%BB%D0%BE%D1%88%D0%BE-%D1%89%D0%B5-%D0%B5", "text": "И какво да ги правим сега тия деца след слабите резултати от матурите?! Да им плеснем по един зад врата?  Да им хвърлим по един бой? И само конско да им теглим, работата e свършена - повече двойки от миналата година, по-малко добри оценки, а пълните отличници са в наистина бутикова бройка - 17 души срещу 59 миналата година. Средната оценка по роден български език - изпитът, който е задължителен за зрелостниците - е 4,06 от общо 49 341 явили се на него. Ако трябва да направим някакъв извод, то от само себе си се налага този - общото познаване на майчиния език става все по-слабо.  Да прибавим към това, че цели 15% от завършващите средно образование предават празен лист, както и че делът на зрелостниците, които просто преписват художествения текст, по който е трябвало да пишат интерпретативно съчинение или есе, се е удвоил тази година и ще се окажем с едно поколение, което явно има сериозни затруднения със създаването на някакво съждение и оформянето му в писмена реч.     За познаването на българската литературна класика, какъвто е Елин Пелин и разказът му \"Косачи\", даже не ми се отваря дума - там пропастта е огромна и образованието ни копае още по-дълбоко в нея от години. Вайкането около матурите на зрелостниците е традиционно обществено занимание - от край време сме свидетели на едни и същи тенденции на бавно, но славно опростачване. Чудим се как така и обвиняваме децата, че не четяли, че си гледали само в телефоните и висели в интернет, вместо в библиотеките. Така е, в интернет са. Но това не значи, че не четат. Просто четат повече там. Всъщност ние, гражданите и родителите, от които зависи нивото на образованието в момента и които, в края на краищата, един ден ще страдат от липсата на такова, с това обяснение просто си дезинфекцираме съвестите. И сега така ще стане - ще пошумим няколко дни, пък после ще се съсредоточим върху изпитите на детето за висше или ще махнем небрежно с ръка - нали и без това вече са го приели в някой западен университет с прилична такса. Пък един ден, когато ей така го хванем в крачка да пише \"збогом\", \"очуден\" или \"има ме ку4е\", ще му мислим. Истината обаче е банална и ясна отдавна - причината за все по-ниското ниво на познаване на родния език и повишаващата се неспособност на тези след нас да се изразяват пълноценно на него е в остарелите методи на преподаване и в плашещата невъзможност на образователната система да създаде у тях най-важното - мотивация и интерес. Миналата година средно образование завърши дъщеря ми. Учеше в престижно софийско училище, в което, ако не бягаш в една писта с останалите, просто отпадаш от само себе си. И понеже системата там беше такава, че създава състезателен дух в най-добрия смисъл, тя дисциплинирано и истински дерзаеше. През всичките години в училището имаше учителка по български език и литература, която много харесваше. Като лично пристрастна към този предмет, следях как вървят часовете и какво се учи и бях доволна да видя, че тази преподавателка кара децата да мислят свободно върху текстовете, а не просто да интерпретират чужди и често неразбираеми литературоведски писания за тях. Освен това ползваше каналите за комуникация, които на тях са им близки - технологиите, както и задачи със силен творчески елемент. В последния XII клас обаче смениха учителката с \"по-опитна\". И дойде един цербер, който подхвана литературата и езика така, както се правеше едно време. И давай тука едни правила за писане на отговор на литературен въпрос - с набиване на специфични фрази и ключови думи, с наизустяване на цели пасажи от нечии научни студии, с подаване на нещо като \"матрица\" за четене и интерпретиране на художествен текст! Целта беше ясна и дори никой не се притесняваше да я артикулира пред учениците - високи резултати на матурата! Училището да е в първата тройка по успеваемост! Толкова.  Накратко, оказа се, че 30 години след моето завършване собствената ми дъщеря отново трябваше да влезе в калъпа от онова време и за да си изкара зрелостния изпит достойно, задължително да ползва изрази като \"певецът на българското село\", \"национално-освободителният идеал\", \"метафоричната употреба на епитетното гнездо\" и \"емоционалната парадигма на лирическия аз\". Не ме разбирайте погрешно - не съм против професионалния литературоведски език! Против съм той да се навира в главите на едни млади хора като единствен начин за създаване на интерпретативен текст върху литературно произведение. Още повече, че в училище литературата функционира на първо място като повод за изграждане на нравствени и морални категории, пък после като изкуство, което евентуално изисква да се говори за него през професионален език. Защото така този език вместо средство за достигане до текста, става просто бариера към него. С дъщеря ми и съучениците й го видях как случи - изведнъж се наложи да сменят изцяло подхода си към литературата и да се насилят да вмъкнат клишетата в него.  Резултатът? Ами досада. Огромна досада и неприязън. Както и тотална загуба на придобитото преди това самочувствие, че могат да обсъждат казуси, поставени в литературно произведение. И нещо още по-страшно - за нея, както и за съучениците й, стана ясно, че цялата тази работа с матурата по български език и литература, особено в частта й извън граматиката, е пълен пунт и пластика. Зазубряш едни изрази, посипваш ги в едни изведени от някой друг тези и ако не си объркал нещо, си вързал четворката. Сега си спомнете каква беше ситуацията, когато ние, днешните родители и възмутени от незнанието на децата възрастни, държахме на свой ред същите изпити. Само за сравнение ще ви кажа, че на кандидатски изпит за езикова гимназия аз, отличничката по литература от кварталното училище, изкарах добър 3.88. На кандидатстудентските изпити по литература в Софийския университет, въпреки че ходех на уроци, където една преподавателка от факултета по славянски филологии ни диктуваше разработени теми и ние старателно ги папагалствахме, имах 5.25 на общия изпит и 4.25 на втория, предназначен само за кандидатите за специалността \"Българска филология\". Нещо си бях позволила да изразявам лично мнение и да мисля, та броят на необходимите за висока оценка клишета се беше нарушил. После обаче какво стана? Ами онези с пълните шестници (имаше двама-трима) завинаги изчезнаха от полето на езика и литературата, пък аз до ден днешен, при това с огромно лично удоволствие, си изкарвам хляба с ето този български език. Проблемът с непознаването на езика и неговата граматика и с общата ниска култура в областта на класическата българска литература изобщо не е нов.  На изпитите във ВИТИЗ (днешна НАТФИЗ) през 1989 г., когато и аз кандидатствах, на четвъртия кръг имаше нещо като тест за обща култура. Състоеше се в няколко спонтанни въпроса от страна на журито. Тогава пред очите ми изпитващите питат един кандидат кой е любимият му български автор. \"Иван Вазов\", отвръща той. \"И кое Ви е любимото произведение от него?\", пита пак журито. \"Ми... \"Под игото\", казва кандидатът. \"Чудесно - пораздвижват се изпитващите, - а как се казва главният герой в този роман?\"... Следва дълъг мисловен процес, в края на който, с притаен дъх и избила пот на челото, момчето промълвява \"Огнян\". \"Топло, топло\", както се казва - където Огнян, там и Бойчо Огнянов. Ама все пак... Онзи кандидат днес е известен и много добър актьор. И вероятно през годините е научил правилното име на вазовия герой ей така, от придобитата с времето обща култура. Но и той беше просто една средностатистическа жертва на българското образование, което за всичките тези години почти не мръдна от убеждението, че основната му задача е да налее знания, а не да възпита стремеж и нужда от тях. И докато е така, все ще си цъкаме с език над поредните лоши резултати от матурите на зрелостниците, ще ги виним, че не четат и не учат и компетентно ще правим изводи, че по-лошо от това не може да има.  Пък то може - чакайте само да видим матури 2020!  ", "date": "2019.06.16", "title": "Оценките от матурите? Спокойно, и по-лошо ще е"}
{"url": "http://www.classa.bg/%D1%81%D0%B2%D1%8F%D1%82/item/396766-%D0%B5%D1%80%D0%BC%D0%B0%D0%BD%D1%81%D0%BA%D0%B8%D1%82%D0%B5-%D0%BF%D0%B0%D1%80%D1%82%D0%B8%D0%B8-%D0%BF%D0%BE%D0%BB%D1%83%D1%87%D0%B0%D0%B2%D0%B0%D1%82-%D0%BF%D0%BE-0,85-%D0%B5%D0%B2%D1%80%D0%BE-%D0%B7%D0%B0-%D0%B3%D0%BB%D0%B0%D1%81", "text": "Колко е държавната субсидия за един действителен глас и на какви приходи имат право германските партии? Правила има, но има и нарушения. Принципно на глас се полагат по 0,85 евро държавна субсидия.       С оглед на високата отговорност, която носят политическите партии, \"произходът на техните средства и начинът, по който те се използват, трябва да бъдат обществено достояние\" - е записано в германската конституция. Поради това парламентарно представените политически сили ежегодно представят подробни доклади за своите финанси, които впоследствие се проверяват и оповестяват от председателя на Бундестага. От аферата \"Флик\" до аферата \"Мойтен\" Законодателите са се постарали да осигурят на партиите икономически възможността да оказват влияние – за да не зависят от големи външни спонсори. А в случай, че все пак имат такива – те са длъжни да ги обявят. Задължително е и изискването за стриктно отделяне на партийните от държавните финанси – с цел партиите да не стават зависими от благоволението на управляващите. Има обаче редица случаи, които показват, че това не винаги се получава – например аферата \"Флик\" (десетки хиляди марки подкуп, платени от концерна \"Флик\" на депутати от всички парламентарно представени партии през 80-те години) и аферата с нелегалните \"черни каси\" на Християндемократическия съюз (ХДС) през 90-те.     В центъра на най-актуалната афера с нерегламентирано облагодетелстване е партията „Алтернатива за Германия“, чийто лидер Йорг Мойтен явно е приел една швейцарска рекламна агенция да му направи кампания срещу 90 000 евро на местните избори през 2016-а година в провинция Баден-Вюртемберг. Скандалът се разчу около последните европейски избори, без обаче да смути Мойтен: не бил направил нищо нередно и имал чиста съвест, твърди той, понеже не ставало дума за дарение. Партиите в Германия печелят и от продажби, и от наеми Един от основните източници на финансиране за германските партии е членският внос, възлизащ на около четвърт от всички получавани средства. Даренията заемат второто място - с 15 процента. Въз основа на Закона за партиите, те взимат ежегодно държавни субсидии, чийто размер зависи от получените на регионални, национални и европейски избори гласове и покрива към една трета от партийните разходи. От 2012-а година насам съществува горна граница за общото партийно финансиране от страна на държавата - последно 193,6 милиона евро за тази година. Иначе отпусканата годишно сума за получен глас вече е 0,85 евро, а за първите четири милиона взети гласове сумата е 1,03 едно евро (според последната актуализация на цифрите от май т.г.). Правото да получат субсидии имат тези партии, които са взели десет процента от гласовете в съответния избирателен район. А когато получат дарения, политическите сили взимат от държавата по 0,45 цента за всяко предоставено евро - но само ако общата сума на дарението не надхвърля 3 300 евро. С други думи - ако някой дари толкова, държавата слага още 1 500 евро отгоре. За да стане част от системата на частично държавно финансиране, съответната партия трябва да е получила най-малко 0,5 процента на последните избори за Бундестаг или за Европейски парламент, а за местни избори бариерата е едно на сто. Тези изисквания важат за всички, освен за партиите на националните малцинства. Партиите в Германия имат и правото да се финансират от икономическа дейност – от различни организирани прояви, както и от отдаването под наем на имоти или земя. Този вид приходи покриват около 7 процента от общите. Принципно приходите на партиите от членски внос и дарения би трябвало да надхвърлят държавната субсидия – изискване, което затруднява най-вече малките партии, ако отпусканите държавни пари за получени гласове са повече от собствените им приходи. Повече прозрачност Прозрачността на партийното финансиране в Германия като цяло не е достатъчна - този упрек редовно се отправя от различни организации като „Трансперънси интернешънъл, които се борят срещу корупцията. Една от основните критики е, че в Германия големите дарения се оповестяват пред председателя на Бундестага едва от 50 000 евро нагоре. Освен това се препоръчва анонимните дарения да бъдат отменени изцяло. От името на ръководството на Зелените Брита Хаселман заяви, че има нужда от по-ясни законови правила за партийното финансиране. Даренията - според нея - би трябвало да се обявяват още от 5 000 евро нагоре, а не чак от 50 000. От Партията на свободните демократи са за горна граница от 10 000 евро, а позицията на социалдемократите е, че най-важно е администрацията на Бундестага да разполага с достатъчно възможности, за да контролира процесите.  ", "date": "2019.06.16", "title": "Германските партии получават по 0,85 евро за глас"}
{"url": "http://www.classa.bg/%D1%81%D0%B2%D1%8F%D1%82/item/396767-%D0%BC%D0%B5%D0%B6%D0%B4%D1%83-%D1%88%D0%B2%D0%B5%D0%B9%D1%86%D0%B0%D1%80%D0%B8%D1%8F-%D0%B8-%D0%B5%D0%B2%D1%80%D0%BE%D1%81%D1%8A%D1%8E%D0%B7%D0%B0-%D0%BD%D0%B0%D0%B7%D1%80%D1%8F%D0%B2%D0%B0-%D1%81%D0%BA%D0%B0%D0%BD%D0%B4%D0%B0%D0%BB", "text": "Председателят на Европейската комисия Жан-Клод Юнкер изисква от Берн да подпише Рамковото споразумение с Европейския съюз до 18 юни, за да хармонизира законодателните системи на Швейцария и ЕС. За толкова време е невъзможно да се промени дори уставът на любителски футболен клуб, казват швейцарците. Всички политически партии в страната единодушно отхвърлят споразумението под формата, в която то е предложено от Брюксел. Швейцарците са раздразнени от фамилиарниченето на Юнкер в официалното му писмо до президента на страната им Ули Маурер с думите „Уважаеми Ули”.     Европейският комисар по разширяването и политиката за съседство Йоханес Хан подчерта, че без рамковото споразумение повечето двустранни договори ще загубят значение и ще останат мъртва буква. Споразумението има за цел да регулира взаимното участие в пазарите. „Наложително е тези действия през следващите дни да доведат до окончателно решение по текста на Рамковото споразумение, а разясненията, които Берн желае да чуе, са изготвени под формата на съвместни изявления”, се казва в писмото на Юнкер до „скъпия Ули”. Алфред Рьощи, ръководител на Швейцарската народна партия, заяви, че подобни обръщения сочат намерението на Брюксел да изнудва Швейцария и отказът на Брюксел да приеме Швейцария като равноправен партньор. Според Брюксел рамковото споразумение следва да бъде дългосрочно правно основание за отношенията между Швейцария и ЕС. Засега тези отношения се регулират от редица двустранни договори поотделно за всеки въпрос. В Берн този подход се нарича брюкселски ултиматум и те искат разяснение как след подписването ще се осъществява финансирането на водещите отрасли от швейцарската икономика, както и контрола над миграцията. Работата е там, че Рамковото споразумение ще принуди Швейцария, която не е член на ЕС, да отвори пазара на труда за работници от европейската общност. Заплатите в Швейцария са по-високи, отколкото в Германия, Австрия, Франция, Испания, а швейцарците се страхуват, че евтините работници ще се втурнат към тях. Споразумението предвижда също така разширяването на законодателството, което гарантира отсъствието на социална дискриминация на гражданите на ЕС от една страна в други страни от ЕС. Жителите на държавите-членки на ЕС ще имат достъп до швейцарската система за социално осигуряване и здравеопазване. Швейцарският бюджет не е готов да поеме такава тежест. Синдикатите вече обещаха да се противопоставят на подписването на Рамковото споразумение до последно, освен ако властите не въведат механизми за защита на високите швейцарски заплати и пазара на труда от евтината работна ръка от Европейския съюз.  ", "date": "2019.06.16", "title": "Между Швейцария и Евросъюза назрява скандал"}
{"url": "http://www.classa.bg/%D1%81%D0%B2%D1%8F%D1%82/item/396768-%D0%BD%D0%B0%D0%B9-%D0%BD%D0%BE%D0%B2%D0%B8%D1%8F%D1%82-%D0%B8%D0%B7%D1%82%D1%80%D0%B5%D0%B1%D0%B8%D1%82%D0%B5%D0%BB-%D1%81%D1%83-57", "text": "За перспективния мултифункционален изтребител ​​ петото поколение Су-57 са разработени нови образци на индикаторните панели за пилотските кабини. С разработването се занимава електронна компания от Санкт Петербург, която доставя оборудване и на Международната космическа станция. „Към днешна дата вече тринадесет Су-57 се подлагат на държавни изпитания и имаше коментари, включително по пилотската кабина и авиониката. Компанията, като взе предвид недостатъците, предложи нови характеристики на индикаторните панели за кабините”.     Заместник-генералният директор на компанията Игор Троников заяви, че индикаторните панели сега съединяват различни индикатори, които по-рано са били разполагани поотделно в кабината. Например на Як-130 има шест многофункционални цифрови индикатори: три в една кабина, три в друга. Сега специалистите ги съединяват. Изтребителят Су-57 от пето поколение е разработен от конструкторското бюро на Сухой, за да замени тежкия изтребител Су-27. Първият полет се състоя на 29 януари 2010 година. Самолетът има свръхзвукова скорост. Проектиран е да унищожава всички въздушни, наземни и повърхностни обекти. Разработва се нов комплекс бордово оборудване.  ", "date": "2019.06.16", "title": "Най-новият изтребител Су-57"}
{"url": "http://www.classa.bg/%D1%81%D0%B2%D1%8F%D1%82/item/396769-%D0%B7%D0%B0%D1%89%D0%BE-%D0%B8%D1%81%D1%82%D0%BE%D1%80%D0%B8%D1%86%D0%B8%D1%82%D0%B5-%D0%BD%D0%B8-%D0%BC%D1%8A%D0%BB%D1%87%D0%B0%D1%82,-%D1%87%D0%B5", "text": "Комисията подарява македонската история на България с признаването на цар Самуил за български цар, че Св. Климент и Св. Наум са изпратени от българската държава и че Гоце Делчев е български революционер, роптаят от партията \"За партия „Единствена Македония“ и македонския народ е изключително симптоматично мълчанието на Македонската академията на науките и изкуствата (МАНИ) на все по-агресивните искания на смесената македоно-българска комисия за преглед на македонската история, цитира позицията на тази националистическа партия македонският електронен портал A1 On.  Агенция „Фокус“ представя позицията без редакторска намеса.  Комисията подарява македонската история на България с признаването на цар Самуил за български цар, че Св. Климент и Св. Наум са изпратени от българската държава и са ръкоположени в рамките на българската църква и последното, че Гоце Делчев е български революционер, от страна на МАНИ цари пълно мълчание.  „Единствена Македония“ напомня на МАНИ, че тя има основната задача да защитава националните интереси и да не бъде просто наблюдател на македонското обезличаване. МАНИ трябва да каже истината, която се основава на исторически източници, както по отношение на произхода и корените на македонския народ, така и за татарско-монголски произход на българския народ.  Напротив, изглежда, че македонският народ наивно е вярвал, че в МАНИ е концентриран най-високият интелектуален потенциал и която трябва да защитава жизненоважните национални и държавни интереси, след като вече почти 30 години страната е независима и за разлика от съседните страни, само МАНИ все още няма разработена национална стратегия за произхода като македонски проект.  „Единствена Македония“ предупреждава МАНИ, че след идването на новата народна власт ще бъде търсена отговорност за всички анти-македонски проекти и ако МАНИ остане съучастник на марионетното правителство в Скопие за изтриване на всичко, което е македонско, и академиците трябва да поемат отговорност \", се казва в изявлението на \"Единствена Македония\".  Бившият директор на Драматичния театър в Скопие Сашо Тасевски също реагира на немощта на македонските власти пред ултиматума от България във връзка с датата за отбелязване на паметта на Гоце Делчев, предава опозиционното скопско електронно издание „Република“.  „Ако напишете Гоце, Яне, Даме, Гьорче, Климент и Наум като българи, ще трябва да преименувате всички топоними и имена на училища, булеварди, университети, които носят техните имена. А и химна ще трябва да смените. Няма да го има вече онзи стих с Гоце Делчев, Питу Гули, Даме Груев... Ще трябва да го пеем с тралала... Делчево няма вече да може да се казва така, а ако му оставите името така ще бъде български град. На село Даме Груев ще трябва да му върнете старото име Гологъзица. Всички паметници с тези дейци ще трябва да ги отстраните, защото няма да бъдат наши. Ако не смените имената, ако останат същите. А тези важни личности ги запишете като България, ще подпишете и че Македония е българска покрайнина. Осъзнавате ли колко сте имбецилни?“, пише Тасевски във Фейсбук.   \r\n  ", "date": "2019.06.16", "title": "Защо историците ни мълчат, че..."}
{"url": "http://www.classa.bg/%D1%81%D0%B2%D1%8F%D1%82/item/396765-%D0%BD%D0%B0%D1%82%D0%BE-%D0%B5-%D0%B2-%D0%B1%D0%B0%D0%BB%D1%82%D0%B8%D0%B9%D1%81%D0%BA%D0%BE-%D0%BC%D0%BE%D1%80%D0%B5", "text": "НАТО провежда военно обучение в Балтийско море. Новост тази година е участието на Втори американски флот, който игра важна роля по времето на Студената война. А каква бе реакцията на Русия?       Когато НАТО провежда учения в Балтийско море, Русия винаги е нащрек. След анексията на Крим Алиансът полага все повече грижи за източния си фланг, като обяснява това с необходимостта от защита на трите балтийски държави Естония, Латвия и Литва, които са и бивши съветски републики. През последните няколко години не липсваха инциденти над Балтийско море, при които самолети на НАТО прихващаха или ескортираха руски военни машини. Втори американски флот \"Русия е балтийска страна, ние отчитаме този факт,\" казва Андрю Люис, вицеадмирал и командир на Втори американски флот: \"Въпреки това Балтийско море и въздушното пространство над него са международни територии и ние имаме право да ги използваме в съответствие с международното право\".     Ежегодното военноморско учение на НАТО “Балтопс” ще продължи до 21 юни. В него са включени общо 8 600 войници, 50 кораба, две подводници и 40 самолета. Подобни учения се провеждат от повече от 40 години. По данни на НАТО, в него участват 16 държави, включително Швеция и Финландия. Учението този път покрива пълния спектър от възможни военни действия: от унищожаването на мини и подводници до противовъздушната отбрана и отбиването на от \"вражески кораби\". Тазгодишният \"Балтопс\" все пак е по-различен от друг път: това е първата военна акция на новия американски флот в Европа. Основната му зона на действие е Северния Атлантик. По времето на Студената война флотът игра важна роля, включително и в „Кубинската криза“.   Има ли руска заплаха?     През 2011 г. Втори американски флот бе разформирован, тъй като тогавашната американска администрация под ръководството на Барак Обама оценяваше заплахата от страна на Русия като ниска. През 2018 г. флотът бе възроден \"в отговор на нарастващата военна дейност на Русия в Атлантическия океан\", както се казваше в съобщение на НАТО. Начинът, по който Москва реагира на учението в Балтийско море, силно напомня за времето на Студената война. В деня, в който войници от НАТО упражниха десант на естонския остров Сааремаа, руският военноморски флот проведе обучения по потапяне на \"вражеска\" подводница в Балтийско море, а в съседния Калининград се извърши симулация на ракетна атака срещу \"вражески\" кораби. Очевидно Русия следи зорко военните учения на НАТО и в отговор на тях провежда свои собствени тренировки, макар и не така мащабни.    ", "date": "2019.06.16", "title": "НАТО е в Балтийско море!"}
{"url": "http://www.classa.bg/%D1%81%D0%B2%D1%8F%D1%82/item/396764-%D0%BA%D0%BE%D0%B9-%D0%B5-%D0%B7%D0%B0%D0%B8%D0%BD%D1%82%D0%B5%D1%80%D0%B5%D1%81%D0%BE%D0%B2%D0%B0%D0%BD-%D0%BE%D1%82-%D1%81%D0%B1%D0%BB%D1%8A%D1%81%D1%8A%D0%BA-%D0%BC%D0%B5%D0%B6%D0%B4%D1%83-%D1%81%D0%B0%D1%89-%D0%B8-%D0%B8%D1%80%D0%B0%D0%BD", "text": "Американските доказателства за вината на иранското правителство не звучат твърде убедително. Кой всъщност е заинтересован от разпалването на конфликта в Оманския залив?           Видеото за  , показано от американското правителство, не представлява убедително доказателство за вината на Иран. Изображенията са толкова неясни, че дори специалистите биха се затруднили да излязат с категорични мнения за случилото се. А широката общественост, естествено, не е забравила лъжите, с които бе мотивирана войната в Ирак. Правителството на Буш тогава сериозно дискредитира използването на разузнавателни данни в публичната дискусия.     Затова американските обвинения срещу Техеран изглеждат прибързани, макар че във Вашингтон със сигурност разполагат с доста по-обширна и точна картина на ситуацията, отколкото на всяко друго место по света. Не ни остава нищо друго, освен да зададем добре известния основен въпрос от външната политика: Cui bono - т.е. кой има полза от случилото се?     От една страна, в големия конфликт в Близкия изток са непосредствено замесени САЩ и техните арабски съюзници. Но е трудно да си представим, че някой от този лагер би провел военни операции срещу танкери, които изпълняват задачи на собствените съюзници. Износителите на петрол от Персийския залив също не биха имали интерес да застрашават основния път, по който се транспортира тяхната суровина.  А Тръмп иска да оказва натиск над Иран, но като любител на сделките няма намерение да предизвиква война. Един възможен отговор В другия лагер, на пръв поглед, също не се забелязва силен мотив за ескалация на напрежението. Политическото ръководство на Иран, във всеки случай, няма как да принуди Вашингтон към отмяна на санкциите, ако извършва въоръжени атаки. В Европа също не биха ги приели с разбиране. И така остава единствено прословутата  Революционна гвардия на Иран. Тя не само разполага с необходимите военни средства, но има и личен интерес от това  да не се прекратява. Ако Революционната гвардия на Иран действително стои зад нападенията срещу двата танкера и предшествалите ги инциденти, това би било знак, че политиката на конфронтация, водена от Тръмп, сериозно е подсилила позициите на хардлайнерите в Техеран.      ", "date": "2019.06.16", "title": "Кой е заинтересован от сблъсък между САЩ и Иран?"}
{"url": "http://www.classa.bg/%D1%81%D0%B2%D1%8F%D1%82/item/396760-%D0%BF%D1%8A%D1%80%D0%B2%D0%B8-%D1%82%D0%B5%D1%81%D1%82%D0%BE%D0%B2-%D0%BF%D0%BE%D0%BB%D0%B5%D1%82-%D0%BD%D0%B0-%D1%81%D1%82%D1%80%D0%B0%D1%82%D0%B5%D0%B3%D0%B8%D1%87%D0%B5%D1%81%D0%BA%D0%B8-%D0%B1%D0%BE%D0%BC%D0%B1%D0%B0%D1%80%D0%B4%D0%B8%D1%80%D0%BE%D0%B2%D0%B0%D1%87-b-52-%D1%81-%D1%85%D0%B8%D0%BF%D0%B5%D1%80%D0%B7%D0%B2%D1%83%D0%BA%D0%BE%D0%B2%D0%B0-%D1%80%D0%B0%D0%BA%D0%B5%D1%82%D0%B0", "text": "ВВС на САЩ са извършили успешно за първи път полетен тест на свръхзвукова ракета, носена от стратегически бомбардировач B-52, според изявление, публикувано от американската армия. По време на полета военните са получили данни за въздействието на вибрациите и на въздушното съпротивление както на ракетата AGM-183A, така и на бомбардировача. Хиперзвуковата ракета не е съдържала взривно вещество и не е била изстреляна от В-52. Според изявлението на военновъздушните сили на САЩ, тези данни са от съществено значение за оръжейните системи, които се разработват. Тестът за полет е първият етап от поредица от експерименти, които ще разширят параметрите на възможностите на прототипа на свръхзвукова ракета. Очаква се ракетата да достигне първоначалния си оперативен капацитет през финансовата 2022 година. Оръжието за бърза реакция на Airdrop (ARRW) е един от двата хиперзвукови проекта на американските военновъздушни сили. През август 2018 г. те сключиха договор за 480 млн. долара с компанията Lockheed Martin, която да проектира, тества и произведе втори прототип на хиперзвукова ракета, чието официално име е AGM-183A. В началото на 2018 г. Военновъздушните сили вече предоставиха на Lockheed Martin договор за 928 милиона за разработване на конвенционално оръжие с хиперзвукова скорост (HCSW).", "date": "2019.06.16", "title": "Първи тестов полет на стратегически бомбардировач B-52 с хиперзвукова ракета"}
{"url": "http://www.classa.bg/%D1%81%D0%B2%D1%8F%D1%82/item/396761-%D0%BA%D0%B0%D0%BA-pepsi-%D1%80%D0%B0%D0%B7%D0%BC%D0%B5%D0%BD%D1%8F%D1%88%D0%B5-%D0%BD%D0%B0%D0%BF%D0%B8%D1%82%D0%BA%D0%B0%D1%82%D0%B0-%D1%81%D0%B8-%D0%B7%D0%B0-%D1%81%D1%8A%D0%B2%D0%B5%D1%82%D1%81%D0%BA%D0%B8-%D0%B1%D0%BE%D0%B9%D0%BD%D0%B8-%D0%BA%D0%BE%D1%80%D0%B0%D0%B1%D0%B8", "text": "Бартерът е един от най-старите начини за правене на бизнес в света. Размяната на стоки и услуги предшества употребата на пари, и се смята, че се е развила в първите човешки общества. Сега бартерът обикновено се асоциира с държави, в които царят вълнения. Да вземем например рибарите във Венецуела, които сега разменят улова си срещу други хранителни продукти или лекарства, защото след години на хиперинфлация националната валута на страната вече практически е лишена от стойност. Или мрежите за разменна търговия, възникнали в Гърция в пика на финансовата криза преди около осем години. Не само отделни хора продължават да се занимават с разменна търговия - тя се използва и от някои национални правителства. И отново, това често се случва в моменти, когато страната е изправена пред финансови трудности и изолация на световната сцена. Подобно на Венецуела или Иран. И за двете държави, бартерите начин да заобиколят икономически блокади, въведени по инициатива на САЩ. Бартерите също така понякога се използват от компании, като индонезийския производител на самолети Industri Pesawat Terbang Nusantara (IPTN), който се съгласи да размени два от транспортните си самолети срещу 110 000 тона тайландски лепкав ориз през 1996 г. Това е всичко, което тайландският купувач може да си позволи да предложи на компанията. Още по-смайваща е историята на бартерите, които компанията Pepsi извършва през 70-те. Тя разменя газираната си напитка срещу съветско доматено пюре. Това се прави, от една страна, за да може компанията да изпревари прекия си конкурент Coca-Cola с навлизането на пазара в Съветския блок, а от друга - за да може компанията да захрани друг от брандовете си. Pepsi, които тогава притежават Pizza Hut, използват доматеното пюре върху пиците си в Западна Европа. Това обаче далеч не е най-странната сделка, която Pepsi прави със съветските лидери около две десетилетия по-късно. За своето пепси те получават руска водка както и съвсем истински военни кораби (макар и вече извън експлоатация и годни само за скрап). Компанията не се решава да ги използва по предназначение (а и не може особено) и ги предава за скрап, от което също изкарва милиони долари. Шведските мегазвезди Abba правят нещо подобно в Съветския Съюз, където печелят отчисления от продажби под формата на плодове, зеленчуци и суров петрол, които после се препродават на глобалния пазар. В Иран, бартери се използват за поддържане на икономиката, откакто САЩ за първи път налагат санкции след Иранската революция през 1979 г. След новите вълни на санкции между 2010 и 2015 г. на Техеран се налага да използва бартера като форма на разплащане още по-често. Тъй като санкциите на ООН правят невъзможно купуването от Иран на стоки на международните пазари със собствена валута, Техеран започва да предлага суров петрол и злато в трезори в чужбина в замяна на базови продукти от първа необходимост като ориз, олио и чай. След подписването на ядреното споразумение през 2015 между Иран и петте постоянни членки на Съвета за сигурност на ООН - Китай, Франция, Русия, Великобритания и САЩ - както и Германия и Европейския съюз, Иран може да започне да търгува отново по нормален начин. На фона на изтеглянето на САЩ от сделката обаче бартерът едва ли ще излезе от иранската икономика.     Миналата година Доналд Тръмп оттегли подписа на САЩ от т.нар. “Съвместен всеобхватен план за действие”, и отново наложи санкции. Това принуди Иран да се върне към бартерите, като страната възроди някогашното си споразумение с Индия, на база което рзменя петрол срещу ориз. Чрез метод, който е малко по-сложен от директната размяна, Иран се съгласява да приема плащане за петрола си под формата на индийски рупии. Парите се плащат в индийска банкова сметка, обслужвана от притежавана от държавата индийска банка. После Иран използва тези пари, за да плаща за ориз и други вносни продукти от Индия като лекарства, без парите да напускат банки или пресичат граници. Спорен въпрос е дали такива бартери нарушават санкциите или не, но до премахването от САЩ на специалните права на основните вносители на ирански петрол, това се е превърнало в разпространен начин за правене на бизнес. Франция, Германия и Великобритания създадоха подобна схема по-рано тази година, за да позволят на компаниите в тези държави да търгуват с Иран. Инициативата се нарича “Инструмент за подкрепа на търговския обмен”, и е ограничена до хуманитарни стоки, като лекарства и хранителни продукти. Във Венецуела, не само стоки се разменят на бартер - разменят се и работници. Страната изпраща ежедневно 50 000 барела петрол до Куба. В замяна Куба изпраща висококвалифицирани лекари, учители и икономически съветници да работят във Венецуела. Повечето бартерни сделки се сключват, когато традиционните начини за разплащания са блокирани, казва Майкъл Чинкота, доцент по международен бизнес в Джорджтаунския университет във Вашингтон. Той коментира, че това важи и за други търговски сделки, които не са директни плащания в брой, и които са известни под общото название \"компенсираща търговия\". Те могат да включват проста комбинация от бартери и пари, както и ангажименти за бъдещи инвестиции или покупки. \"Отпрвната точка за компенсиращата търговия винаги е, че нещо не е наред с традиционната система,\" казва той. \"Компаниите, с които разговарям, които практикуват компенсираща търговия, заявяват, че ако можеха да правят всичко, което правят, за пари, това би било основното им предпочитание.” Междувременно Шърли Мустафа, икономист в организацията на ООН по прехрана и земеделие, казва, че такива сделки са станали по-разпространени след финансовата криза от 2008 г. По нейни думи някои държави просто са изгубили доверие в международна търговия, така че са предприели съответните действия, за да се подсигурят. Размяната на стоки за други стоки или услуги също така помага на правителствата да пестят ценни резерви от чуждестранна валута.  Поради тази причина някои държави активно се стремят към бартерни или други компенсиращи търговски сделки, коментира Линдзи Шансън, редактор на изданието Countertrade and Offset. Една такава държава е Малайзия, която през 90-те години е разменяла част от изобилните си резерви от палмово олио срещу руски изтребители. По-рано тази година, тя предложи отново да направи същото, тъй като иска да модернизира въоръжените си сили, но разполага с твърде малко свободни пари в брой. Що се отнася до решението на индонезийския производител на самолети IPTN да приеме тайландски лепкав ориз като форма на плащане, икономистът Травис Тейлър, доцент по икономика в университета “Кристофър Нюпорт” във Вирджиния, коментира, че компанията просто е искала да завърши сделката. \"В този случай въпросът е бил основно в натрупване на репутационен капитал на нов пазар. Никой не иска да се разправя с тонове лепкав ориз. Но тази компания също така е искала да докаже, че техният самолет може да бъде продаден. Така че просто не е можела да си позволи да бъде твърде придирчива\"\", казва Тейлър. Тейлър допълва, че специфичен тип компенсиращи търговски сделки, наричани \"офсетни споразумения\", продължават да бъдат разпространени в глобалния отбранителен сектор. Според тези споразумения, отбранителните фирми се съгласяват да генерират икономическа активност в страната през определен период от време, от рода на покупка или производство на компоненти там. Като цяло по негови думи бартерите и другите типове компенсираща търговия ще продължават да се използват и в бъдеще, \"особено между развиващи се държави и във времена на нестабилност\". А междувременно се получават и някои интересни истории - като доставки на пепси в замяна на бойни кораби.  ", "date": "2019.06.16", "title": "Как Pepsi разменяше напитката си за съветски бойни кораби"}
{"url": "http://www.classa.bg/%D1%81%D0%B2%D1%8F%D1%82/item/396762-%D0%B2-%D1%81%D1%8A%D1%80%D0%B1%D0%B8%D1%8F-%D0%B7%D0%B0%D0%BF%D0%BE%D1%87%D0%BD%D0%B0%D1%85%D0%B0-%D1%81%D1%8A%D0%B2%D0%BC%D0%B5%D1%81%D1%82%D0%BD%D0%B8%D1%82%D0%B5-%D1%81-%D1%80%D1%83%D1%81%D0%B8%D1%8F-%D1%83%D1%87%D0%B5%D0%BD%D0%B8%D1%8F-%E2%80%9C%D1%81%D0%BB%D0%B0%D0%B2%D1%8F%D0%BD%D1%81%D0%BA%D0%BE-%D0%B1%D1%80%D0%B0%D1%82%D1%81%D1%82%D0%B2%D0%BE%E2%80%9D", "text": "В Панчево започнаха съвместните тактически учения на Русия, Беларус и Сърбия “Славянско братство”, съобщи сръбското военно ведомство, цитирано “Взгляд”. Страните-участници отработват съвместни действия по борба с тероризма. Ученията ще продължат до 27 юни, като в тях участие вземат над хиляда военни, повече от 50 единици военна техника, както и военнотранспортно самолети Ил-76МД. Ученията ще преминат поетапно на различни полигони в Сърбия.  Първата им фаза предполага отработването на координацията на силите, разработка на контратерористични задачи, а също така и активна фаза, включваща десант и стрелба. За 24 юни са планирани демонстрации и изложби на въоръжение. Ученията “Славянско братство” се провеждат за пети път. През юни 2018 г. те се проведоха край Новоросийск.", "date": "2019.06.16", "title": "В Сърбия започнаха съвместните с Русия учения “Славянско братство”"}
{"url": "http://www.classa.bg/%D1%81%D0%B2%D1%8F%D1%82/item/396763-%D1%82%D0%B2-%D0%B4%D1%83%D0%B5%D0%BB-%D0%B7%D0%B0-%D0%B8%D1%81%D1%82%D0%B0%D0%BD%D0%B1%D1%83%D0%BB-%D0%BA%D0%B0%D0%BA%D0%B2%D0%BE-%D0%B2%D1%81%D1%8A%D1%89%D0%BD%D0%BE%D1%81%D1%82-%D0%BA%D1%80%D0%BE%D0%B8-%D0%B5%D1%80%D0%B4%D0%BE%D0%B3%D0%B0%D0%BD", "text": "Ердоган е натясно: евентуално повторно поражение в Истанбул би означавало огромна загуба на власт. Затова хвърли всички сили в борбата. Дори разреши телевизионен дуел. Какви сметки се крият зад този ход?         Необикновено събитие за турската общественост - точно седмица преди повторния вот за кметското място в Истанбул турските зрители ще станат свидетели на телевизионен предизборен дебат между Бинали Йълдъръм, кандидата на управляващата   и опозиционния кандидат Екрем Имамоглу. Телевизионните двубои, в които опонентите представят позициите си преди важни избори, се смятат за нещо напълно естествено в повечето демократични страни - но не и в Турция. Тук такова събитие не е имало от 17 години. Откакто турският президент Реджеп Тайип Ердоган дойде на власт през 2002 г., той неизменно бойкотира подобни медийни изяви.     При това самият Ердоган извличаше през 90-те години извлече огромна полза от телевизионните. Като политик от ислямистката “Партия на благоденствието”, предшественик на настоящата ПСР, той поддържаше крайно консервативни  възгледи. В дискусиите по телевизията Ердоган и неговите последователи, сред които и известният му политически ментор Неджметин Ербакан, получава възможност да неутрализират негативния имидж на партията. На парламентарните избори през 2002 г. настъпи големият триумф: ПСР на Ердоган извоюва категорична победа. Оттогава насам Ердоган не е участвал повече в никакъв телевизионен дуел с опозиционен кандидат. Същото се отнася и до неговите съпартийци от ПСР. Акиф Беки, медиен съветник на турския президент от 2005 до 2009 година, обясняваше промяната в стратегията така: „Днес Ердоган смята тези дискусии за безполезни, макар че едно време сам се възползваше от тях. Конкурентите си той смята за по-слаби и не иска те да печелят от популярността му. Освен това Ердоган не желае да участва в дебати, които да го представят като ретрограден, както често се случваше едно време. \"   Необясним ход      Затова мнозина смятат за необяснимо, че след 17-годишно прекъсване ПСР отново се е съгласила да участва в телевизионен дуел с представител на опозиционната партия - при това при равни условия: водещият Исмаил Кючуккая не е смятан за привърженик на ПСР, а телевизионният канал Fox News, който излъчва дуела, е по-скоро критичен към правителството. Освен това опозиционният кандидат Имамоглу има лично предимство – той е отличен оратор, докато Йълдъръм прави впечатление на високомерен човек без особени идеи. Имамоглу вече е напипал и най-болното място на конкурента: той безмилостно обвинява градската управа на Истанбул, ръководена от ПСР в продължение на 25 години, в нередности и злоупотреби със средства. Информациите за това Имамоглу събра в онези 18 дни, по време на които той бе кмет на Истанбул, преди Висшата избирателна комисия да касира изборите. А темата за разхищенията и злоупотребите на властта докосна оголения нерв на обществото, което в момента страда от тежката икономическа криза в страната. Проучванията показват, че след решението за повтаряне на изборите, преднината на кандидата на Народнорепубликанската партия   се е увеличила с 2 до 6 процента. Затова е малко вероятно Йълдъръм да успее да обърне резултата по време на телевизионния двубой. За Ердоган залогът е голям. Истанбул е икономическият център на Турция, който разполага с огромен бюджет. Средствата от него обаче в продължение на години бяха използвани от управляващата партия за поддържане на важни нейните собствени бизнес контакти. Ердоган знае, че поражението в Истанбул би довело до огромна загуба на власт. Точно затова управляващата партия положи не малко усилия да предотврати електоралното поражение: повторението на изборите в Истанбул бе разпоредено от Висшата избирателна комисия под натиска на ПСР; Ердоган предприе редица  , както и да дискредитира опозиционният кандидат Имамоглу, който бе обвинен от ПСР, че действал под влияние на \"външни сили\". Но всичко това не донесе желания успех - до този момент Имамоглу има преднина пред конкурента си. Загадки: Какво крои Ердоган? Опозиционно настроени гласоподаватели смятат, че телевизионният дуел е ход на управляващата партия, за да демонстрира демократичност и прозрачност в действията си. \"Дебатът между Имамоглу и Йълдъръм трябва да създаде впечатлението, че надпреварата за кметския пост се провежда в демократични условия\", заяви политологът Юлкю Доганай. Мнозина дори смятат, че неочакваният телевизионен дуел е \"акт на отчаяние\". В това е убеден и бившият съветник на Ердоган Беки: \"Малко вероятно е Ердоган внезапно да е променил мнението си за телевизионните дебати. Единствената причина, поради която той им даде зелена светлина е, че кампанията на Йълдъръм досега не беше успешна.\" Турският президент Ердоган, който неизменно се намесваше във всички предизборни кампании от 2002 г. насам, в продължение на дни изцяло отсъства от предизборната битка в Истанбул. Много от жителите на града смятат, че президентът нарочно ще остави Йълдъръм да се провали, за да му прехвърли вината, в случай, че на 23 юни се стигне до тежко поражение за ПСР.  ", "date": "2019.06.16", "title": "ТВ-дуел за Истанбул: какво всъщност крои Ердоган?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396756-%D0%BC%D0%B5%D0%B4%D0%B8%D1%86%D0%B8-%D0%BE%D1%82%D0%BA%D1%80%D0%B8%D1%85%D0%B0,-%D1%87%D0%B5-%D0%BA%D0%B0%D1%84%D0%B5%D1%82%D0%BE", "text": "Лекари откриха неочакван ефект от консумацията на кафе и то... без да искат.   \"Това е една от онези невероятни случайности в медицината\", заяви д-р Еманюел Фламан-Розе от болницата \"Питие Салпетриер\" в Париж. Родители по невнимание купили кафе без кофеин на 11-годишно момче. Те му давали кафе, тъй като смятали, че това предотвратява припардъците му.  То обаче било носител на генни мутации, които предизвикват нарушаване на функциите на мускулите или по-общо казано - дискинезия. Тя се изразява в непроизволни движения на мускулите на ръцете, краката и лицето.      Тази болест се среща едно на милион и е нелечима.  Родителите по невнимание купили капсули еспресо без кофеин и в резултат симптомите на заболяването у момчето рязко се обострили. Неконтролируемите и болезнени мускулни спазми продължили 4 дни, докато родителите не си дали сметка, че са допуснали грешка. След като момчето отново започнало да приема кофеин, спазмите изчезнали.", "date": "2019.06.16", "title": "Медици откриха, че кафето..."}
{"url": "http://www.classa.bg/%D1%81%D0%B2%D1%8F%D1%82/item/396755-%D1%82%D1%80%D1%8A%D0%BC%D0%BF-%D0%BF%D0%BB%D0%B0%D1%82%D0%B8%D0%BB-%D0%BD%D0%B0-facebook-%D0%B5%D0%B4%D0%B8%D0%BD-%D0%BC%D0%B8%D0%BB%D0%B8%D0%BE%D0%BD-%D0%B4%D0%BE%D0%BB%D0%B0%D1%80%D0%B0,-%D0%B7%D0%B0-%D0%B4%D0%B0-%D1%87%D0%B5%D1%81%D1%82%D0%B8%D1%82%D0%B8-%D1%80%D0%BE%D0%B6%D0%B4%D0%B5%D0%BD%D0%B8%D1%8F-%D0%B4%D0%B5%D0%BD-%D0%BD%D0%B0-%D1%81%D0%B5%D0%B1%D0%B5-%D1%81%D0%B8-%D0%B8-%D0%BC%D0%B5%D0%BB%D0%B0%D0%BD%D0%B8%D1%8F", "text": "В петък, на 14 юни, американският президент Доналд Тръмп отбеляза своя 73-ти рожден ден. Тази година хората от цял свят имаха възможност да напишат и изпратят своите поздравления и пожелания чрез онлайн поздравителна картичка, благодарение на реклами във Facebook, за които американският лидер е платил значителната сума от почти един милион долара. Според анализ на цифровите разходи на кандидатите за президентските избори през 2020 г., съставен от медийната компания Bully Pulpit, в периода от 30 март до 8 юни американският президент е изразходвал само във Facebook и в реклами, свързани с рождения му ден, 911 100 долара. Трябва да се отбележи, че не е изяснено досега дали тези средства са лични или идват от държавния бюджет. \"Бързо! Рожденият ден на президента Тръмп е утре! Той ще прочете имената на всички поддръжници, подписали поздравлението, когато му го представим на рождения му ден. Ще види ли името ви?\", се казва в едно от около 10 000 съобщения. Според медиите за рождения ден на първата дама на 26 април са пуснати още 3300 реклами. Този шум около годишнината от раждането на Тръмп, казва авторът на статията, е замислен като част от медийната му стратегия с оглед на президентските избори през 2020 г. С отварянето на линка за промотираната поздравителна картичка, потребителят получава много информация за контакт, за да може да допринесе за преизбирането на републиканския лидер и да помогне на екипа му да събере данни за потенциалните избиратели. \"Това е важно първоначално предимство пред демократите\". Това е маневра на предизборната кампания на Тръмп, за да „привлече хора, които иначе не биха участвали\".", "date": "2019.06.16", "title": "Тръмп платил на Facebook един милион долара, за да честити рождения ден на себе си и Мелания"}
{"url": "http://www.classa.bg/%D1%81%D0%B2%D1%8F%D1%82/item/396757-%D1%81%D0%B0%D1%89-%D0%B8%D0%B7%D0%BF%D1%80%D0%B0%D1%89%D0%B0%D1%82-%D0%BA%D0%BE%D1%80%D0%B0%D0%B1-%D0%B1%D0%BE%D0%BB%D0%BD%D0%B8%D1%86%D0%B0-%D0%B2-%D0%BB%D0%B0%D1%82%D0%B8%D0%BD%D1%81%D0%BA%D0%B0-%D0%B0%D0%BC%D0%B5%D1%80%D0%B8%D0%BA%D0%B0-%D0%BD%D0%B0%D1%81%D1%80%D0%B5%D0%B4-%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5%D1%82%D0%BE-%D1%81-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0", "text": "Болничен кораб на американския флот потегли този петък от военноморската база Норфолк, във Вирджиния (САЩ), за Латинска Америка. В продължение на пет месеца той ще предоставя медицинска помощ на десетина страни в региона. Тази хуманитарна мисия идва на фона на съмненията за евентуална военна намеса на американската власт във Венецуела. Корабът USNS Comfort от южното командване на американския флот се движи за седми път в региона от 2007 г. и за втори път през последните шест месеца. Той цели да предостави медицинска помощ на американските партньори, които според американската армия, са засегнати от политическата и икономическа криза на Венецуела. През тези пет месеца USNS Comfort ще спира в много страни в региона, между които Еквадор, Колумбия, Коста Рика, Доминиканската република и Панама. Очаква се военномедицинският персонал да работи с различни държавни агенции за предоставяне на тази помощ. Според Южното командване целта на това действие е да се облекчи натискът върху медицинските системи на страните, които приютяват венецуелците, напуснали страната си. Въпреки това, един от командирите на мисията съобщи, че ще помагат и на хора от други националности: „Наистина не ни интересува откъде идват, всички медицински системи са наситени, ние ще помогнем на всички, затова наистина не ние се интересуваме от техния произход\" каза той. Това разгръщане е част от стратегията за Карибите до 2020 г. Мисията, която струва 34 милиона долара, ангажира около 1000 лекари, медицински сестри и военни техници от САЩ. Предвижда се повечето пациенти да бъдат лекувани на сушата, а някои избрани ще бъдат хирургически оперирани на кораба. Някои от услугите, които ще бъдат предоставени, са: оценка и основно лечение, превантивна медицина, прегледи и стоматологично лечение и хирургия. Това разгръщане се осъществява в условията на конфронтация и напрежение, в които постоянно се спекулира за американска военна интервенция във Венецуела. Във връзка с това командирът каза, че \"американската политика към Венецуела е напълно отделена от тази хуманитарна мисия\".", "date": "2019.06.16", "title": "САЩ изпращат кораб-болница в Латинска Америка насред напрежението с Венецуела"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396758-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-16-%D1%8E%D0%BD%D0%B8", "text": "ОВЕН ( 21 март - 20 април ) Комуникирайте активно, преговаряйте и се отправете в командировка, ако обстоятелствата го налагат. Всичко, от което не се интересувате, оставете настрана. Това важи не само за делата, но и за хората, от които нямате полза. В семейния живот, ще трябва да отделите по-голямо внимание на домашните и финансовите проблеми. ТЕЛЕЦ ( 21 април - 21 май )  В трудна ситуация на работа, ще ви помогне колега. Не сте очаквали от този човек, такава подкрепа, защото връзката ви е напрегната? Както се казва, приятелите се познават в беда. Възможни са нови източници на доходи. Ако планирате ваканция, е добре да отделите пари за почивка. В крайна сметка, това ще ви зареди с енергия за цяла година напред. БЛИЗНАЦИ ( 22 май - 21 Юни ) Потопете се в работата, така че никой да няма претенции към качественото и изпълнение. Ако това са творчески проекти, тогава е необходимо да обмислите, как да ги реализирате. Ако сте упорити, може да получите повече, отколкото сте мислили. Само не се оплаквайте, че нямате достатъчно пари.   РАК ( 22 юни - 23 юли ) Така ще се потопите във важните и трудни домакински дела, че близките ще бъдат възхитени. Ще гледате по-сериозно на задачите и ще сте настроени за успех. В любовта използвайте чара си, така няма да се съмнявате, че ви ценят. От инвестирането на пари в бизнеса на приятел, е по-добре да откажете. Едва ли ще имате полза от това. ЛЪВ ( 24 юли - 23 август ) Възможно е да ви се струпат, доста домакински задачи. Всичко ще се развива прекрасно, така че не се вълнувайте. Но грешките във финансите, могат да доведат до криза. Полезни ще са всякакви процедури свързани със здравето, ако имате възможност посетете фитнес или басейн. В края на краищата, е нужно постоянно да укрепвате имунитетът. ДЕВА ( 24-ти август - 23 септември ) Трябва да слушате съветите, които ви дават другите. Ако те се окажат ефективни, тогава ги прилагайте не само в личната, но и в професионалната сфера. От големи разходи, е добре да се откажете. Ако похарчите повече от планираното, ще останете без пари. А до заплата, трябва да живеете с нещо. ВЕЗНИ( 24 септември - 23 октомври) Научете се правилно да управлявате не само работния процес, но и собствените си мисли. В главата ви царува такъв хаос, че е трудно да се концентрирате върху нещо. Ако не вземете мерки, ще загубите възможността да направите печеливши запознанства. В семейния живот, ще трябва да се защитавате, но не прекалявайте с героизма. СКОРПИОН ( 24 октомври - 22 Ноември ) Ще се възхищавате на собствените си успехи, които сте постигнали в много-кратки срокове. Далновидността, ще ви помогне да откриете таланти, за които не сте подозирали. Възможно е интересно предложение за продуктивна работа. Въпреки че, ако вече сте намери нещо подходящо, тогава не е необходимо, да променяте всичко наведнъж.   СТРЕЛЕЦ ( 23 Ноември - 21 Декември ) Включете дипломацията, за да привлечете повече хора - целенасочени и упорити. Тези, които имат бизнес, ще получат добри доходи и ще могат да си позволят големи покупки. Възможно е спешно пътуване, затова се подгответе морално и финансово. Вечерта ви очаква романтична атмосфера и интимност. КОЗИРОГ (22 Декември - 20 януари ) Най-накрая ще започнете да се занимавате с реални дела, а не само да мечтаете кога ще изтеглите печелившия билет. По отношение на финансите, бъдете по-активни, иначе парите ще ви се изплъзнат. Песимизмът е лош съветник в любовта. Тук трябва да бъдете инициатор на всичко, което се случва. Поканете на среща, човека, когото харесвате.  ВОДОЛЕЙ ( 21 януари -  19  февруари ) Очаква ви ден, в който неприятностите, ще са повече отколкото приятните събития. Задайте си реални цели, тогава късметът ще ви се усмихне. Необходимо е да оставите в миналото, всичко което ви пречи да работите пълноценно и уверено. Дори в личната сфера, трябва да живеете в настоящето и да не ревнувате любимия, от бивши възлюбени.   РИБИ ( 20 февруари - 20 март ) Още рано сутринта, ще разработите такава тактика на поведение, че да завладеете целия свят. Да, много неща може да направите, но не се ласкайте твърде много. От заеми и кредити, се откажете, в противен случай в бъдеще, само ще ви дръпат назад. По-добре си намерете допълнителна работа. Ако имате успешни приятели,техните съвети няма да са ви излишни.", "date": "2019.06.16", "title": "Дневен хороскоп 16 юни"}
{"url": "http://www.classa.bg/%D1%81%D0%B2%D1%8F%D1%82/item/396754-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%BE%D1%82%D0%BE-%D0%B2%D0%B8%D0%B4%D0%B5%D0%BE-%D0%BD%D0%B5-%D0%B5-%D0%B4%D0%BE%D1%81%D1%82%D0%B0%D1%82%D1%8A%D1%87%D0%BD%D0%BE-%D0%B4%D0%B0-%D0%BE%D0%B1%D0%B2%D0%B8%D0%BD%D0%B8%D0%BC-%D0%B8%D1%80%D0%B0%D0%BD-%D0%B7%D0%B0-%D0%BD%D0%B0%D0%BF%D0%B0%D0%B4%D0%B5%D0%BD%D0%B8%D1%8F%D1%82%D0%B0-%D1%81%D1%80%D0%B5%D1%89%D1%83-%D1%82%D0%B0%D0%BD%D0%BA%D0%B5%D1%80%D0%B8", "text": "Видеоклипът, публикуван от американския флот \"не е достатъчен\", за да докаже участието на Иран в скорошните нападения срещу петролните танкери в Оманския залив, казва германският външен министър Хайко Маас. \"Видеото не е достатъчно, разбира се, можем да разберем какво се показва, но за да се направи окончателна оценка, това не е достатъчно за мен\", заяви ръководителят на германската дипломация. Пентагонът публикува в петък размазано видео, за което се твърди, че показва, как Корпусът на иранската революционна гвардия (IRGC) е премахнал неизбухналото устройство от Kokuka Courageous, един от двата кораба, нападнати в четвъртък. Американските власти смятат, че това видео доказва, че Ислямската република се е опитала да елиминира мина на мястото на събитията и това се счита за доказателство за участието на Техеран в произшествието. Американският президент Доналд Тръмп вече обвини Иран, че стои зад атаките, предупреждавайки, че страната му \"няма да го приема леко\", без да уточни какъв ще бъде отговорът му на случилото се. Въпреки че представители на Вашингтон се втурнаха да обвиняват Техеран за нападението, други страни бяха по-предпазливи. Говорейки пред репортерите в Норвегия, Маас заяви, че остава скептичен за вината на Иран.", "date": "2019.06.16", "title": "Германия: Американското видео не е достатъчно да обвиним Иран за нападенията срещу танкери"}
{"url": "http://www.classa.bg/%D1%81%D0%B2%D1%8F%D1%82/item/396751-%D1%87%D0%B5%D1%82%D0%B8%D1%80%D0%B8%D0%B3%D0%BE%D0%B4%D0%B8%D1%88%D0%BD%D0%BE-%D0%B0%D0%BD%D0%B3%D0%BB%D0%B8%D1%87%D0%B0%D0%BD%D1%87%D0%B5-%D1%80%D0%B0%D0%B7%D0%BA%D1%80%D0%B8-%D1%82%D0%B0%D0%B9%D0%BD%D0%B0%D1%82%D0%B0-%D0%BD%D0%B0-%E2%80%9E%D0%B5%D0%B7%D0%B5%D1%80%D0%BD%D0%BE%D1%82%D0%BE-%D1%87%D1%83%D0%B4%D0%BE%D0%B2%D0%B8%D1%89%D0%B5%E2%80%9C,-%D0%BA%D0%BE%D0%B5%D1%82%D0%BE-%D0%BE%D1%81%D0%B0%D0%BA%D0%B0%D1%82%D1%8F%D0%B2%D0%B0-%D1%80%D0%B8%D0%B1%D0%B0%D1%82%D0%B0", "text": "Конър Брокълсби, четиригодишно момче от британския град Скънторп, разреши загадката на осакатените риби с повредени опашки, която тревожеше местните рибари в продължение на три години, съобщава Daily Mail. Преди няколко дни Конър отишъл да лови риба с баща си на езерото Мезерс, близо до Скънторп, където се развива мистерията. На брега той видял огромна костенурка и помолил баща си да я хване. Оказва се, че животното е алигаторна костенурка, която може да нарасне до 35-50 килограма и чието ухапване може да бъде опасно за рибите, а и дори за хората. Предполага се, че костенурката е била домашен любимец на някой, който виждайки стремителното й нарастване е решил да се отърве от нея, изоставяйки я в езерото. Там тя се превръща в тайнственото „езерно чудовище\" и страшилище за рибите.", "date": "2019.06.16", "title": "Четиригодишно англичанче разкри тайната на „езерното чудовище“, което осакатява рибата"}
{"url": "http://www.classa.bg/%D1%81%D0%B2%D1%8F%D1%82/item/396752-%D0%BF%D0%BE%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8-%D0%BD%D0%B0-huawei-%D0%BF%D0%BE-%D1%86%D0%B5%D0%BB%D0%B8%D1%8F-%D1%81%D0%B2%D1%8F%D1%82-%D0%B3%D0%BD%D0%B5%D0%B2%D0%BD%D0%B8-%D0%BE%D1%82-%D0%BD%D0%BE%D0%B2%D0%B0-%D1%84%D1%83%D0%BD%D0%BA%D1%86%D0%B8%D1%8F-%D0%BD%D0%B0-%D0%B5%D0%BA%D1%80%D0%B0%D0%BD%D0%B0", "text": "През последните дни, собствениците на смартфони Huawei са повдигнали вълна от жалби, че скрийн-сейвърите на екраните им не престават да показват реклами. По-специално, това са реклами за резервации за хотелско настаняване. Както е видно от твърденията на ядосаните потребители, досадната функция се появява от нищото, без предупреждение и без искане за потвърждение. Китайският технологичен гигант, от своя страна, твърди, че не носи отговорност за това. \"Тези реклами не се изпращат от Huawei\", се казва в изявленията на компанията за Digital Trends. \"Препоръчваме на хората да проверят конфигурацията на приложението Booking или да следват обществено достъпни инструкции за премахване на реклами от блокиращия екран\", съветва Huawei. Изобилието от такива реклами засегна дори и новия модел P30 Pro, който преди няколко месеца започна да се продава с минимална цена от 999 евро. Според Gizmodo, проблемът вероятно е свързан с мобилната операционна система EMUI, която китайската компания използва в повечето от своите смартфони и в своята под-марка Honor. Това предположение се основава на факта, че потребителите на Honor също съобщават, че получават нежелана реклама на екрана, блокираща мобилните си телефони. Според медиите рекламите се показват на „смартфоните\", независимо дали са инсталирали приложението за заявка на резервация или не. Освен това проблемът изглежда има глобално измерение: вече е съобщен от Испания, Норвегия, Германия и Южна Африка, наред с други страни. За да се отърве от тази нежелана реклама на своя заключен екран, потребителят може да премахне приложението Booking от своето устройство или просто да деактивира дразнещата функция в настройките. За последното е необходимо само да се отворят настройките на телефона, след това да се маркира \"Главен екран и тапет\", да се избере \"Промяна на обложките\" и да се махне отметката \"Препоръчано от Huawei\".", "date": "2019.06.16", "title": "Потребители на Huawei по целия свят гневни от нова функция на екрана"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396749-%D0%B8%D1%80%D0%B8%D0%BD%D0%B0-%D1%88%D0%B5%D0%B9%D0%BA-%D0%B1%D0%BB%D0%B5%D1%81%D1%82%D0%B8", "text": "Ирина Шейк беше много заета с частните си ангажимести, след като се раздели с Брадли Купър, а сега се върна на работа и блестеше в шоуто по случай 90-годишнината на \"LuisaViaRoma\" и \"Carina Roitfeld\".      Това е първото шоу, на което моделката се разходи по пътеката след раздялата с известния актьор. Шейк се появи в две модни комбинации - първо облечена в черна кожена рокля с дълги кожени ръкавици, черни чорапи и високи токчета. Косата й беше събрана в нисък кок.  ", "date": "2019.06.16", "title": "Ирина Шейк блести"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396750-%D0%BF%D0%B0%D0%BA-%D0%BF%D0%BE%D0%B3%D0%BD%D0%B0%D1%85%D0%B0-%D1%81%D1%83%D1%88%D0%B8", "text": "Целунатата от Кубрат Пулев репортерка Джени Суши, която впоследствие тръгна да съди нашенеца и временно му отне лиценза на територията на САЩ, продължава да бъде обиждана и преследвана от родни фенове в социалните мрежи.     Американката сподели редица съобщения, които тя получава в \"Инстаграм\". В много от тях тя е жестоко обиждана, като доста често хората, които й пишат, я наричат травестит. Един от последователи й препоръчва на едрогърдата брюнетка да отиде да работи на аутобаните. Друг пък, който добавя и български флагове към клетвите си, й пожелава да загине от спин. В крайна сметка Суши очевидно не приема навътре нещата, след като ги споделя в интернет.", "date": "2019.06.16", "title": "Пак погнаха Суши!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396753-%D1%88%D0%BE%D0%BA%D0%B8%D1%80%D0%B0%D1%89%D0%B0%D1%82%D0%B0-%D0%B8%D1%81%D1%82%D0%B8%D0%BD%D0%B0", "text": "Зрението е най-важната функция на човешкия организъм за опознаване на обкръжаващия свят. Чрез него получаваме 90% от информацията за външната среда. Много от заболяванията на окото, срещащи се в детската възраст, нарушават физическото и психическото развитие на децата и са в основата на инвалидизацията на обществото. От кои болести на очите страдат най-често децата, кои са причините за тях и как да опазим детското зрение разговаряме с началника на Очната клиника в Александровска болница доц. д-р Александър Оскар. След успешно издържан конкурс от март 2019 г. доц. д-р Александър Оскар застава начело на Очната клиника на Александровска болница. Завършил е Медицински университет  - София с отличие през 2003 г., а шест години по-късно придобива специалност по нервни болести и защитава образователна и научна степен “Доктор“ в област невроофталмология.  През 2015 г. придобива специалност по очни болести. Доц. Оскар е преподавател към Катедрата по офталмология на Медицински университет - София. Има над 70 публикации в български и чужди научни списания, както и повече от 50 участия в научни конгреси. Специализирал е в престижни клиники в Ню Йорк, САЩ.     През 2012 г. Организацията на евреите в България “Шалом”, чийто председател понастоящем е доц Оскар, съвместно с УМБАЛ “Александровска”, стартират инициативата “Направи добро” за очни прегледи на деца на възраст от 4 до 10 години. Прегледани са  над 20 000 деца от цялата страна, като на 1000 от тях са дарени и очила. - Кои са най-често срещаните очни болести при децата, доц. Оскар? - Най-честите детски заболявания на очите, спрямо възрастта на малките, са нарушената функция на слъзната система, преминавайки през нарушената рефракция - т.е. нарушената пречупвателна среда на очите и оттам развитието на мързеливо око (амблиопия) и кривогледство (страбизъм). Това са трите най-социалнозначими проблема.  Значимостта им е сериозна, тъй като например нарушената проходимост на слъзната система засяга почти половината от бебетата. Като до 6-ия месец при по-голямата част от тях проходимостта се възстановява. Така или иначе, около 10% от бебетата на 6-месечна възраст имат нарушена проходимост на слъзните канали - очите сълзят обилно. Това е един от най-честите проблеми, с които се сблъскваме.  Много коварно е мързеливото око (амблиопията), защото в повечето случаи няма никакви външни прояви. Мързеливо око е състоянието, което наричаме при намалена зрителна острота, а не кривящото око (страбизъм). Родителите много често се бъркат и смятат, че когато няма външни прояви, когато очите не кривят, няма амблиопия, което е погрешно.  Нерядко в клиничната практика се сблъскваме със случаи на деца в I, II клас, които за първи път идват на преглед при офталмолог и родителите с ужас установяват, че детето не вижда с едното око. То фактически компенсира, гледайки със здравото око, не се оплаква, тъй като децата не знаят какво е да виждаш нормално, те не са изгубили зрението си, за да могат да сравнят преди и след загубата му. Децата смятат, че това е нещо нормално. И идвайки на преглед, установяваме, че детето вижда например само на 5% с едното око. Тъй като амблиопията се лекува до 8-, 9-, 10-годишна възраст, ако се диагностицира по-късно и съответно започне лечението на по-късен етап, много трудно може да се помогне.  Разбира се, в Очната клиника на Александровска болница правим всичко възможно да помогнем на децата с този проблем. Тук искам да отворя една скоба, че ние сме единствената специализирана детска очна клиника в цялата страна и имаме пациенти за консултация и съответно за лечение на деца от всички краища на България.  И третият проблем е, че много често мързеливото око и кривогледството се съчетават, тъй като окото, което е кривогледо, развива в последствие и амблиопия, става мързеливо. Причината за това е, че мозъкът не може да възприема два различни образа и потиска образа от окото, което е кривогледо.    - Как родителите могат да разберат, че нещо не е наред с очите на детето им? - На първо място родителите трябва да знаят, че дори и децата да нямат оплаквания, дори и да няма видими проблеми със зрението на детето, е хубаво на 6-ия месец от живота на бебето да го заведат на първи преглед. Ние разполагаме с много модерна, съвременна апаратура, която ни позволява да диагностицираме проблемите в много ранна възраст.  Следващият препоръчителен преглед е на 3 години и половина. Тогава освен рефракцията - наличието или не на кривогледство, изследваме вече и зрението на детето. Следващият преглед е в предучилищна възраст. Посещенията при офталмолога трябва да продължат и всяка година в първите няколко години от ученическия живот на детето. Това е нашият съвет, това е и препоръката на Световната здравна организация.   Колкото до това, какво би могло да притесни родителите, а и за какво трябва да “светва червената лампичка”, че нещо със здравето на очите на детето им не е наред - ако мога да ги подредя хронологично е, първо, кривогледството.  При бебетата много често изглежда, че едното око, (а може и двете очи) се криви и това кара родителите да водят децата на преглед. За щастие, в повечето случаи се оказва, че няма проблем, а просто заради формата на клепачите изглежда, че детето има кривогледство, особено на снимка.  Друг проблем в по-късна възраст вече, е когато детето затваря едното око. При кривогледство например, окото, което криви, особено ако възникне на 7-8-годишна възраст, за да се избегне раздвояване на образите, детето може непрекъснато да затваря едното око.  Друг симптом, на който родителите трябва да обръщат внимание, е честото мигане на детето по необясними причини. В повечето случаи причината е алергия. Сега е сезонът на алергиите и зачестяват тези оплаквания - честото мигане, търкането на очите, съчетано или не със зачервяване на очите. Но може да става въпрос и за очно заболяване.  Друг характерен симптом, че нещо не е наред със зрението на детето, е неспецифичното положение на главата, когато децата гледат под определен ъгъл. Симптом, че нещо не е наред с очите, е и когато децата при четене приближават много близко наблюдавания обект. Разбира се, в детска възраст децата го правят, защото имат лоши навици, но нерядко това е симптом и на някакво очно заболяване. Също сериозна причина за безпокойство, е, когато зеницата на едното око не е с нормалния си цвят, а е белезникава, бяла. Това може да се дължи както на катаракта, така и на други сериозни очни заболявания, включително и очен тумор.  - Какво най-често уврежда зрението на децата? - В света, в който живеем, разбира се, че едни от големите виновници са дигиталните устройства. Те навлязоха много сериозно в живота на хората, включитело и на децата. Една от най-честите причини за влошаване на зрителната функция е прекомерната употреба на мобилни телефони, смартфони и таблети. Децата злоупотребяват с тях, а родителите в желанието си да им угодят, а и за да си осигурят някоя и друга минута спокойствие, дават телефоните, децата играят с тях в непосредствена близост до екрана по 1-2 часа и освен че се пренапрягат и превъзбуждат, значително натоварват зрителната система. Това е причината все по-често да виждаме деца с кривогледство, което е отключено от прекомерната употреба на дигитални устройства.      - А как влияе телевизорът на детското зрение? - Телевизорът, когато се гледа отдалеч, не натоварва толкова очите, колкото нервната система. Това потиска цялостното нервнопсихично развитие на детето. Едно дете до 7-8-годишна възраст трябва да се стимулира да мисли, да му се дават различни задачи, които то само да изпълнява. Ако пасивно гледа само детски филми, ще се забави неговото развитие.  - Какви са рисковете за зрението на недоносените бебета, доц. Оскар? - С възможностите на съвременната медицина недоносените бебета, дори и с по-ниско тегло, оцеляват, но това крие рискове за настъпване на усложнения, включително и очни такива. Погрешно е схващането, че кислородът е токсичен за очите на децата и бебетата, които са били в ковьоз, развиват очни усложнения.  Като цяло, се смята, че 32-та гестационна седмица или тегло до 1500 грама на бебето са критични за развитието или не на зрителни увреждания. Т.е. при децата, родени след 32-ра седмица или с тегло над 1500 грама, има значително по-нисък риск за развитие на очни усложнения. Това го казвам, защото много често идват разтревожени родители, чието дете е било 1, 2, 3 дни или седмица в ковьоз и смятат, че може да има зрителни увреждания.  При всички положения е хубаво, разбира се, да се направи консултация с очен специалист, но децата, които са родени след тази възраст или с по-високо тегло, в повечето случаи нямат зрителни увреждания. Тези, които са родени преди 32-ра седмица - това е граничната възраст и с по-ниско тегло, пропорционално на незрялостта на плода имат и съответните усложнения. Като най-тежкото усложнение е ретинопатията, свързана с недоносеността. Тя в крайната си форма води до тежко и необратимо отлепване на ретината, съответно и до загуба на зрение на едното, много често и на двете очи.  - Напоследък се заговори за психогенни фактори, причина за проблеми със зрението на децата. Кои са тези фактори и в какво се изразяват? - Половината от човешкия мозък е ангажирана в обработването на зрителната система. Самото зрително възприятие е изключително зависимо от емоционалното състояние на човека. И отново във връзка с динамичния стресогенен начин на живот хората, бидейки подложени на различни фактори - напрежение, нарушен психосоциален климат, могат да трансформират подсъзнателно стреса в някакво телесно оплакване. И най-често това е зрително нарушение - както при възрастните, а в последните години изключително много се увеличи честотата и в детска възраст. Деца, които често са свидетели на семейните проблеми между родителите, деца, които са подлагани на унижение, обиди в училище, прекалено амбициозните деца, за да покажат подсъзнателно, че има някакъв проблем, те де факто трансформират стреса в зрително нарушение - казват, че не виждат. И наистина не виждат.  Тогава е много важен правилният подход както с детето, така и с родителите. Ако офталмологът не успее до месец-два да помогне на детето, задължително трябва да се консултира с детски психиатър В крайни случаи се инициира и медикаментозно лечение, за да се помогне на детето да овладее психичния проблем и оттам да се възстанови и зрението.  - Каква е профилактиката на очното здраве при децата? - Профилактиката е първо, да се правят редовните очни профилактични прегледи. Ако едно заболяване се установи достатъчно рано, има голяма вероятност то да бъде напълно излекувано. Второто е да се внимава с употребата на дигитални устройства. Разбира се, не може децата напълно да се лишават, но не бива и да се оставят произволно да ги ползват колкото самите те искат. Да се използва подходящата светлина в помещенията, да се спазва необходимата дистанция от 35 см при зрителна работа, а не децата да лягат върху чина, когато пишат или четат. Препоръчваме да използват слънчеви очила, тъй като ултравиолетовата радиация е много силна и вреди на очите. Това са общи профилактични препоръки, които могат значително да намалят вредата. - От години провеждате инициативата “Направи добро” за очни прегледи на деца от цялата страна на възраст от 4 до 10 години. Какво е очното здраве на българчетата? - Това е интересен въпрос. Няма база данни, но нашите собствени наблюдения от близо 10-годишното изследване на децата, ни накара да си направим някои изводи. Изследването започнахме в Северозападна България и това, което ни направи впечатление, е, че над 90% от децата в ранна ученическа възраст не са консултирани от очен специалист. За София около 50-55% от децата не са консултирани.  Съответно това увеличава риска от развитието на очни заболявания,  като амблиопия, (която засяга 5-6% от децата) да остане недиагностицирана, оттам и нелекувана. Това означава, че 5-6 на всеки 100 деца имат мързеливо око. Виждам, че все повече колеги ентусиазирано започват да участват в различни скринингови програми за детско очно здраве, което е хубаво, защото не трябва да има дете в предучилищна възраст, което да не е минало през такъв скрининг. Но на фона на детското очно здраве в Европейския съюз в България за съжаление, сме на последните места по отношение на скрининга и профилактиката на детското очно здраве.       Румяна СТЕФАНОВА", "date": "2019.06.16", "title": "Шокиращата истина..."}
