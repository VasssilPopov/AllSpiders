{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/387720-%D0%BA%D0%BE%D0%BD%D1%86%D0%B5%D1%81%D0%B8%D1%8F%D1%82%D0%B0-%D0%BD%D0%B0-%D0%BB%D0%B5%D1%82%D0%B8%D1%89%D0%B5-%D1%81%D0%BE%D1%84%D0%B8%D1%8F-%E2%80%93-%D0%BE%D1%82%D0%BA%D0%B0%D0%B7-%D0%BE%D1%82-%D1%81%D1%83%D0%B2%D0%B5%D1%80%D0%B5%D0%BD%D0%B8%D1%82%D0%B5%D1%82-%D0%B8-%D0%BF%D1%8A%D0%BB%D0%BD%D0%B0-%D1%83%D0%BF%D1%80%D0%B0%D0%B2%D0%BB%D0%B5%D0%BD%D1%81%D0%BA%D0%B0-%D0%BD%D0%B5%D0%BC%D0%BE%D1%89", "text": "Представяме ви задълбочено проучване на документацията на процедурата, в която хванахме някои от заложените мини. Това е откровена гавра с държавността и с обществения интерес.   1. Оказа се, че министерството излъга кой е консултантът на процедурата – работил в Афганистан, Нигерия и Етиопия, без опит в Европа, Япония и Северна Америка.   2. Пада голямо бързане – например наредбата за концесиите бе приета на 24 август 2018, почти месец и половина след обявяване на концесионната процедура на 5 юли 2018 г.   3. Няма и дума за условие в концесията за осигуряване на повече пътници на летището.   4. Сравнение на концесията на летището в Белград и процедурата за това в София. В Белград концесията е за 25 години с концесионна такса 39 млн. лв. на година. В София е 35 години с такса 29 млн. лв. на година.   5. Концесионерът сам ще определя летищните такси, заради което прогнозираме спад или най-малкото забавяне на ръста на трафика.   6. Концесионерът сам ще прави план за развитие на летището и сам ще се контролира. Да ви напомня това за пътя при Своге със строителната фирма и строителния контрол?   7. Най-голямото предателство – България ще дължи неустойки на концесионера ако в следващите 35 години реши да строи второ летище в района.   8. Анкета на нашата страница, в която участваха стотици граждани показва, че 87% не желаят концесия.    След тези данни, предполагаме, че процентът ще скочи още.   Ще допуснем ли това поредно безобразие?   Консултант, работил в  Афганистан, Нигерия и Етиопия изготвил документацията  Министерството на транспорта крие обществена информация   Концесионерът сам ще изготвя плановете за летището и сам ще следи за тяхното спазване Позиция относно концесията на Летище София на Гражданска инициатива за обществен и релсов транспорт Гражданска инициатива за обществен и релсов транспорт настоява за прекратяване на концесионната процедура на Летище „София“ от страна на новия министър на транспорта Росен Желязков, заради редица проблеми, открити в документацията и в целия процес на взимането на решение за обявяването на процедурата. Представяме на вашето внимание наблюдения на  процедурата за концесия на Летище София. 1. Една голяма лъжа.  От ГИ за обществен и релсов транспорт разкрихме, че министерството на транспорта или е подведено или си позволява открито да говори неистини. За какво става въпрос? Оказва се, че консултант на процедурата  не са сочените, включително на официалната страница на МТИТС Европейска банка за Възстановяване и Развитие и Световна банка.  Техни подразделения са оказали само техническа помощ. Цитирам Истинският и явно доста неудобен консултант се нарича с хубавото име  GIF ( ) Всъщност тази организация до момента не е реализирала   (!) , а е работила основно в страни като  Афганистан, Панама, Филипините, Нигерия или Етиопия .     Ние предполагаме и защо е бил нает точно този изпълнител – защото ако бяха поканени наистина Световната Банка или ЕИБ/ЕБВР, техните доклади щяха да са публични, а заключенията – доста балансирани и съобразени с европейските политики с разиграване на различни сценарии, включително и при оставане на летището в държавни ръце. Това явно е било крайно неудобно на правителството и явно е наета компания, която да даде удобни заключения за процедурата, съобразно  българското непрозрачно задание, предхождащо концесионната процедура  (то и до днес не е публикувано официално).  На запитване по ЗДОИ за реализираните анализи, включително заданията за анализите и заключителните документи и препоръки по процедурите, МТИТС отказа информация с мотива, че е “служебна” и че общественият интерес “не е надделяващ”. 2. Неясна и непрозрачна процедура и много бързане . Още едно доказателство, че се бърза да се подари структуроопределящ и успешен бизнес като Летище София е, че процедурата стартира без да са приети всички наредби, свързани с новия закон за концесиите (т.е. документацията е изготвена без пълния обем необходими законови и подзаконови нормативни актове). Например   бе приета на 24 август 2018, почти месец и половина след обявяване на концесионната процедура на 5 юли 2018 г. 3. Още неясноти.  Неясна е съдбата на дълговете на летището към настоящия момент. До момента в концесионната процедура не открихме как ще се третират задълженията на летището преди датата на концесията. Знаем, че Кувейтска компания осъди летището за 38 млн. долара за строителството на Терминал 2. Не става ясно каква сума от тези пари е вече платена и дали държавата ще плаща тази сума или концесионера (предполагаме, че по стар обичай ще остане на гърба на данъкоплатците). 4. Безхаберие.  Абсурдни, за да не използваме по-силни думи, са заложените в процедурата цели и условия. Те са дадени общо, явно с цел да могат да се тълкуват свободно и то винаги в ущърб на концедента (държавата). Ето няколко примера:   5. Концесионните такси в Белград и София – сравнение.  До момента не бяха представени ясно и точно сумите на концесионните такси, затова считаме за редно те да станат достояние на медии и граждани. Приходите от концесията на летище София са разделени в  два дяла  – Първоначално концесионно възнаграждение, което е  550 млн. лв . (стр. 14) Заедно с това, ежегодно концесионерът ще трябва да заплаща още  15 млн. лв.  или общо за  35 години  това прави сумата от  525 млн. лв.  (стр. 140) Общата сума на концесионните такси като сбор от първоначалното и годишно възнаграждение възлиза на 1, 075 млрд. лв. за 35 години. Интересно е сравнението с наскоро даденото на концесия летище на Белград. То е с по-малък трафик от софийското – 5 343 420 пътници за 2017 г. срещу 6 490 096 за софийското. Концесията е за 25 години, а общата концесионна такса е равностойна на  Разделено на 25 години обаче, това означава по 39  млн. лв. на година. Докато при софийското се получава концесионна такса от 29 млн. лв. на година.   9 млн. лв. на година. 6. Откровеното предателство.  Защо използваме толкова силни думи? Отговорът ще открие всеки, прочел проекта на  . Например – на стр. 126 от проекто договора виждаме, че концесионерът  сам ще определя основното перо в приходите си – летищните такси . Съдейки от опита с летищата във Варна и Бургас (министерството отказа достъп до обществена информация) и фактът, че няма заложени конкретни параметри и изисквания като  постигане на определен брой пътници , съвсем спокойно концесионерът ще може да увеличи таксите двойно,  и дори с наполовина по-малко пътници, да получава същите приходи . Тогава ще страдат всички бизнеси, включително и туристическият бранш, който тъкмо започна да усеща ползите от увеличения международен пътнически и товарен трафик, групите туристи и т.н. Прогнозираме, че този туристически бум в София може да приключи скоро след концесионирането на летището. За това сигнализираха преди време и от един от нискотарифните превозвачи –  . На стр. 111 пък разбираме, че концесионерът  сам ще си направи проучване дали да строи втора писта  и  сам ще оцени състоянието на съоръженията и дали и кога ще ги ремонтира.   Това е същото като “самоконтрола” на строителя при строителството на пътя при Своге.  Още по-голям порок в процедурата е, че концесионерът трябва сам да си изготви и  Първоначален генерален план .   Т.е. това може да се определи като  пълно абдикиране от управление , п ризнание за управленска немощ и липса на капацитет . Убедени сме, че резултатите ще ги плащаме всички граждани скъпо и прескъпо. Оставяме настрана факта, че Терминал 3 на летището е оставен да се построи за период от 10 години (!), при положение, че дори и с мудните процедури от отпускането на заеми, обществени поръчки и т.н. до финализиране, на Терминал 2 му трябваха 8 години. Не бива да забравяме, че концесионерът няма да прави процедури по ЗОП (гарантиращи дори минимална, но все пак прозрачност). Той ще си избира сам най-удобните изпълнители. 7. Краят на играта . Но всичко изброено дотук бледнее пред  финалното предателство  – на стр. 63 от договора става ясно, че държавата ще  дължи компенсации на концесионера  ако реши да строи или даде на друг концесионер да строи второ летище на София през времето на концесията, а именно – през  следващите 35 години  (!). С две думи – въпреки че дори и в момента София има потенциал за втора аерогара и две пустеещи, но сравнително подходящи съоръжения (Божурище и Доброславци), тя няма да може да реализира подобно намерение. Ако случайно се намери някой управленец с политическа воля в бъдеще, той ще бъде поставен в крайно неизгодна позиция от недоволството на гражданите, които ще трябва да извадят пари от джоба си освен за новото летище и за плащане неустойки на действащия концесионер на летище София. (!)     И всичко това се случва пред очите ни, уважаеми съграждани. Ще позволим ли да ни измамят за пореден път? Обръщаме внимание на сравнението на управлението на всички източно европейските летища на страните членки на ЕС и че като цяло преобладава държавното управление. Припомняме – „зле“ управляваното държавно летище продължава да е на печалба, въпреки че има 2 конкурентни наземни оператора + 1 конкурент в зареждането с гориво, не кой да е, а могъщата “Лукойл Авиейшън”. Трафикът се е увеличил 4 (четири) пъти за последните 11 години от 1,8 млн. пътници през 2006 г., до невероятните 6,4 млн. през 2017 г. – безпрецедентен ръст за цяла ЮИ Европа, с изключение на летището на Букурещ. За същия период даденото на концесия Летище Бургас от сходните със София 1,5 млн. пътници през 2006 г. (преди концесията) в момента е с 2,9 млн. пътници (над 2 пъти по-малко от столичната аерогара). В анкетата, която пуснахме от нашата страница във фейсбук, стана ясно, че 87% от гражданите застават срещу концесията на летището, дори и преди да станат известни тези безспорно скандални факти около процедурата.     Отново заявяваме категоричната си и принципна позиция, че концесията на летище София е опит да бъде съсипан успешен бизнес, генериращ приходи за цялата българска икономика. Колкото повече пътници и товари преминават през летището, толкова повече пари ще оставят в България под една или друга форма – туризъм, пазаруване, инвестиции и др. Обвързването на концесията под  каквато и да е форма със случващото се с БДЖ е опит за отклоняване на вниманието и продължаващ отказ да се изпълнят ангажиментите на правителството към железницата по редица договори и съгласието на ЕК за отпускане на държавна помощ за железницата. Източник: Гражданска инициатива За обществен и релсов транспорт бел.ред. анкета в bultimes.com,  ", "date": "2018.09.27", "title": "Концесията на Летище София – Отказ от суверенитет и пълна управленска немощ"}
{"url": "http://www.classa.bg/%D1%81%D0%B2%D1%8F%D1%82/item/387714-%D0%BC%D0%B5%D0%BA%D1%81%D0%B8%D0%BA%D0%BE-%D0%BE%D0%B1%D0%B5%D0%B7%D0%BE%D1%80%D1%8A%D0%B6%D0%B8-%D1%86%D1%8F%D0%BB%D0%B0%D1%82%D0%B0-%D0%BF%D0%BE%D0%BB%D0%B8%D1%86%D0%B8%D1%8F-%D0%B2-%D0%B0%D0%BA%D0%B0%D0%BF%D1%83%D0%BB%D0%BA%D0%BE-%D0%B7%D0%B0-%D0%BF%D1%80%D0%B5%D0%B4%D0%BF%D0%BE%D0%BB%D0%B0%D0%B3%D0%B0%D0%B5%D0%BC%D0%B8-%D0%B2%D1%80%D1%8A%D0%B7%D0%BA%D0%B8-%D1%81-%D0%BD%D0%B0%D1%80%D0%BA%D0%BE%D0%B1%D0%B0%D0%BD%D0%B4%D0%B8%D1%82%D0%B5", "text": "Мексиканските власти обезоръжиха и подложиха на разследване тази седмица целия Секретариат за обществена сигурност (SSP) на община Акапулко, заради твърдението, че там са проникнали криминални групи, съобщиха местните медии.   Длъжностни лица от щата Гереро издадоха заповеди за арест срещу двама старши полицейски командири в Акапулко, обвинявайки ги в квалифицирано убийство.   Горепосочените действия са извършени поради увеличаването на престъпната дейност в град Акапулко и слабата активност на местната полиция в борбата с престъпните групи.   Междувременно за сигурността и защитата на общината ще отговаря щатският Секретариат с подкрепата на Седена, Семар и Федерална полиция.", "date": "2018.09.27", "title": "Мексико обезоръжи цялата полиция в Акапулко за предполагаеми връзки с наркобандите"}
{"url": "http://www.classa.bg/%D1%81%D0%B2%D1%8F%D1%82/item/387715-%D1%82%D1%80%D1%8A%D0%BC%D0%BF-%D0%BF%D1%80%D0%BE%D0%B2%D0%BE%D0%BA%D0%B8%D1%80%D0%B0-%D1%81%D0%BC%D1%8F%D1%85-%D0%B2%D0%B5%D0%B4%D0%BD%D0%B0%D0%B3%D0%B0-%D1%89%D0%BE%D0%BC-%D0%B7%D0%B0%D0%BF%D0%BE%D1%87%D0%BD%D0%B0-%D1%80%D0%B5%D1%87%D1%82%D0%B0-%D1%81%D0%B8-%D0%B2-%D0%BE%D0%BE%D0%BD", "text": "\"Аз съм тук, за да споделя необикновения напредък, който сме постигнали. За по-малко от две години моята администрация постигна повече от почти всяка администрация в историята на нашата страна\".   Така започна речта си американският президент, предизвиквайки с тези думи вълна от смях сред присъстващите в стаята.   \"Не очаквах тази реакция, но е добре\", отговори американският лидер от трибуната.   Епизодът не остана незабелязан от медиите и социалните мрежи. Някои журналисти коментираха, че никога не са виждали нещо подобно преди това. \"Не мога да си припомня друга реч пред Общото събрание на ООН, в която да се засмеят на американски президент, за фраза, която не е предназначена да бъде шега\", пише репортер на NBC.   Друг журналист отбеляза, че Тръмп винаги е критикувал бившия президент Барак Обама за това, че е обект на подигравки. По-конкретно, през 2014 г. текущият лидер публикува туит, в който заяви, че \"има нужда от президент, който не за присмех на целия свят\".   \"Тръмп винаги нападаше Обама, заявявайки, че светът се смее на неговото ръководство. Днес световните лидери в ООН се смееха, когато Тръмп каза, че неговата администрация е постигнала повече от всяка друга в историята на САЩ\", пише репортерът.", "date": "2018.09.27", "title": "Тръмп провокира смях веднага щом започна речта си в ООН"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/387716-%D0%BF%D1%8A%D1%82%D0%B8%D1%89%D0%B0-%D0%B7%D0%B0-30-%D0%B3%D0%BE%D0%B4%D0%B8%D0%BD%D0%B8-%D0%BD%D0%B0%D0%BF%D1%80%D0%B5%D0%B4", "text": "Пътищата трябва да се проектират според интензивността на трафика за период от 30 години. Това предвижда новата Наредба за проектиране на пътища, която вече е обнародвана в „Държавен вестник\", съобщиха от регионалното ведомство. С нея се въвеждат завишени изисквания за отводняване на пътното платно. Целта е да се избегне събирането на вода и създаването на условия за „аквапланинг\". В участъците с по-сложно движение ще се поставя осветление с цел осигуряване на по-голяма видимост и безопасност. Изискването се отнася за пътните възли на автомагистралите и скоростните пътища, както и за пътните възли и кръстовищата на първокласните пътища. Решението за прилагане на тази мярка ще се взима след технико-икономическа обосновка. Наредбата ще бъде задължителна при проектирането на нова инфраструктура, както и при основен ремонт или реконструкция на съществуващата мрежа. Дава се по-голяма свобода при определяне на проектна скорост за всеки клас път в зависимост от транспортните функции и особеностите на терена. Ако автомагистралата минава през равнина, проектната скорост е 140 км/ч, при хълмист терен – 130 км/ч, а при планински – 120 км/ч. При тежки теренни условия автомагистралите могат да се проектират с проектна скорост от 100 км/ч, а скоростните пътища с проектна скорост 90 км/ч. За първокласните пътища е посочена максимална допустима проектна скорост от 100 км/ч. Проектната скорост е различна от максимално допустимата скорост на движение, определена в Закона за движение по пътищата, но не може да я надвишава, напомнят от регионалното министерство. Край магистралите и пътищата ще бъдат създадени зони за безопасност. Целта е при излизане на моторното превозно средство от пътното платно да се избегнат тежките последици за шофьора и пътниците от удар в стълбове, стени, сгради и други препятствия, или последствията за трети лица, които се намират на крайпътните паркинги, площадките за отдих, пешеходните площи и др. Обхватът на зоната ще се определя в зависимост от класа на пътя и допустимата максимална скорост на движение за автомобилите. Край магистралите тя трябва да е с ширина 16 м при допустима максимална скорост от 140 км, за скоростните пътища – 13 м при допустима максимална скорост 120 км/ч. При първокласните, второкласните и третокласните пътища са предвидени 8 метра. Ширината може да е и по-малка, ако в даден участък са въведени местни ограничения на скоростта. В наредбата са категоризирани и опасностите. С най-голям риск за пътуващите в моторните превозни средства са стълбовете, дърветата, шумозащитните и подпорните стени, бетонните елементи и други. Опасност от тежки травми крият също реките и окопите с дълбочина по-голяма от 1 метър. Наредбата предвижда в зоната за безопасност да се избягва проектирането на рискови елементи и съоръжения. А ако това е невъзможно, те трябва да бъдат обезопасени съгласно стандартите. Въвеждат се редица нови екологични изисквания при проектирането на пътища. Предвижда се изграждането на съоръжения от т. нар. „зелена\" инфраструктура – това са „зелени\" мостове, тунели и виадукти, които осигуряват безпрепятствено преминаване на животните по традиционните им маршрути. В момента също се изграждат тунели за мечки, язовци, костенурки или други животни, предимно по проектите с европейско финансиране. Но мярката досега не е била изрично залегнала в наредба. За първи път се определят и обхватът, съдържанието и етапите на всеки пътен проект. Според очакваните резултати наредбата ще позволи строителството на модерна и безопасна пътна инфраструктура и ще допринесе за намаляване броя на пътно-транспортни произшествия.", "date": "2018.09.27", "title": "Пътища за 30 години напред"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/387717-%D0%BF%D0%BE%D0%BC%D0%BF%D0%B5%D0%BE-%D0%BE%D1%82%D0%B8%D0%B2%D0%B0-%D0%B2-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F", "text": "Държавният секретар на САЩ Майк Помпейо ще посети през октомври Пхенян „по покана\" на севернокорейския лидер Ким чен-ун, обяви днес американският Държавен департамент, предаде Франс прес. Целта на посещението ще бъде „постигане на по-нататъшен напредък\" в освобождаването на Северна Корея от ядрено оръжие и „подготовка на втората среща на върха\" между Доналд Тръмп и Ким Чен-ун. Това беше уточнено след днешната среща в Ню Йорк между Помпейо и севернокорейския му колега И Йон-хо в кулоарите на годишната сесия на Общото събрание на ООН. На тази среща Помпейо е приел поканата на лидера на КНДР да посети Пхенян идния месец, се казва в съобщение на ръководителката на пресслужбата на Държавния департамент Хедър Науърт, предаде Ройтерс. Междувременно беше съобщено също, че премиерът на Япония Шиндзо Абе и президентът на Иран Хасан Рохани са се договорили днес в кулоарите на форума на ООН да си сътрудничат по денуклеаризацията на КНДР, предаде ТАСС, позовавайки се на агенция Киодо. Японската агенция посочва, че Абе разчита Иран да изиграе активна роля за успешна реализация на санкциите на ООН срещу КНДР. Абе и Рохани са се обявили и за запазване на ядрената сделка за Иран.", "date": "2018.09.27", "title": "Помпео отива в Северна Корея"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/387718-%D1%89%D0%B5-%D0%B8%D0%BC%D0%B0-%D0%BF%D0%B0%D1%80%D0%B8-%D0%BE%D1%82-%D0%B5%D1%81-%D0%B7%D0%B0-%D0%B8%D0%BD%D1%84%D1%80%D0%B0%D1%81%D1%82%D1%80%D1%83%D0%BA%D1%82%D1%83%D1%80%D0%B0", "text": "Според моите изчисления до 2023 г., само от средствата на ЕС, за инфраструктура ще се разходват не по-малко от 1,5 млрд. лв. на година. С тези думи вицепремиерът Томислав Дончев очерта перспективите пред строителството по отношение на публичното финансиране. По думите му като се добавят и останалите източници с публичен характер, тази сума ще се удвои. Той подчерта, че в момента на годишна база за строителство и ремонт на пътища се разходват около 300 млн. лв. от бюджетни източници, а амбициите на правителството са тази сума да се увеличи. Дончев смята, че за това ще помогне и въвеждането на тол-системата. Очакванията на вицепремиера са, че европейските пари до 2029 г., ще бъдат със сходен и дори малко по-голям дял. „Делът от европейските пари от публичните към инвестиционни разходи ще става все по-малък\", отбеляза Дончев. По думите му е нормално разходването на тези пари да бъде съпътствано с увеличаване на бюджетните разходи. Според Дончев там, където частният сектор има интерес да изгради съображение, откъдето би могло да извлекат ползи и печалба в перспектива, държавата не трябва да се меси.", "date": "2018.09.27", "title": "Ще има пари от ЕС за инфраструктура"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/387719-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%82%D0%B5-%D0%B1%D0%BE%D1%80%D1%81%D0%B8-%D1%81%D0%B0-%D0%BF%D1%80%D0%B5%D0%B4%D0%BF%D0%B0%D0%B7%D0%BB%D0%B8%D0%B2%D0%B8", "text": "Търговията на европейските фондови борси в сряда е вяла и без ясна посока с оглед на предстоящия довечера край на двудневното редовно заседание на Фед и очакванията на инвеститорите за ново повишение на основната американска лихва. Общият европейски индекс Stoox Europe 600 се колебае непосредствено над неговото ниво на затваряне от вторник, когато той се повиши с 0,5%, отбелязвайки по този начин растеж за седма от последните осем сесии на търговия. Германският индекс DAX 30 се понижава с 0,15% в резултат най-вече на натиск от продажби на акциите на автомобилите компании. Акциите на Dimaler AG се понижават с 1,46% след новината за изненадващото предсрочно оттегляне на изпълнителния директор на компанията Дитер Цетче. Спад от близо 2% бележат акциите на BMW, задълбочавайки тяхното сериозно понижение от вторник с над 5%, което беше факт, след като германският производител на автомобили намали прогнозите си за печалбата през 2018-а година, визирайки негативния ефект от влезлите в сила нови тестови регулации в Европа (известни като WLTP) и търговското напрежение между САЩ и останалия свят. Понижение с над 2% има и при акциите на Volkswagen AG. В същото време акциите на Deutsche Bank се понижават с 1% в резултат на информация на Handelsblatt, според която големият германски кредитор е проучвал ефектите от евентуално сливане с швейцарската банка UBS, чийто акции пък се понижават с 0,35%. Френският фондов индекс CAC40 нараства с 0,27%, а британският FTSE100 – с 0,16%. Участниците на финансовите пазари изглеждат напълно убедени, че довечера Федералният резерв ще повиши основната си лихва за трети път от началото на годината до диапазон между 2,0% и 2,25%. Вниманието обаче ще бъде насочено най-вече върху очакваните нови икономически прогнози и прогнозите на членовете на централната банка на САЩ за нивото на федералната фондова лихва в средносрочен план. През юни мнозинството представители на Фед прогнозираха четирикратно повишение на основната лихва през 2018-а година, последвано от още три увеличения през 2019-а година и поне още едно през 2020-а година, когато федералната фондова лихва би трябвало да достигне ниво от 3,4%. Довечера Фед ще представи за пръв път своите прогнози за лихвеното ниво през 2021-а година и ако потвърди, че то ще остане около 3,4%, това би означавало край на текущия цикъл на затягане на лихвите, който стартира през последните месеци на 2015-а година. В очакване на днешното решение на Фед щатският долар поскъпва предпазливо спрямо останалите основни валути, като и неговата по-нататъшна посока на движение ще зависи от прогнозите на централните банкери за средносрочните нива на федералната фондова лихва. Еврото се понижава с 0,2% към 1,1742 долара, отстъпвайки от неговия тримесечен връх около 1,1815 долара, достигнат в началото на седмицата. Британската лира се понижава с 0,22% към 1,3140 долара, като в същото време зелените пари поскъпват с 0,34% към 7-дневен връх от 0,9685 швейцарски франка и се търгуват непосредствено под нивото от 113,00 японски йени за пръв път от два месеца насам.", "date": "2018.09.27", "title": "Европейските борси са предпазливи"}
{"url": "http://www.classa.bg/%D1%81%D0%B2%D1%8F%D1%82/item/387711-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D0%BA%D0%B0-%D0%BE%D1%82%D0%BA%D1%80%D0%B8-%D1%87%D1%83%D0%B4%D0%BE%D0%B2%D0%B8%D1%89%D0%B5%D1%82%D0%BE-%D0%BD%D0%B0-%D0%BB%D0%BE%D1%85-%D0%BD%D0%B5%D1%81-%D0%B4%D0%BE%D0%BA%D0%B0%D1%82%D0%BE-%D1%81%D1%8A%D1%80%D1%84%D0%B8%D1%80%D0%B0-%D0%B2-google-earth", "text": "Любопитна американка твърди, че е открила чудовището на езерото Лох Нес, без да напуска дома си в САЩ, докато разглежда Google Earth.   Както обяснява Лиза Стаут, на 31 години, жител на Белвю, щата Охайо, тя се оказала с много свободно време, след като наскоро загубила работата си, така че прекарала последните няколко седмици в търсене на известното чудовище сред кадрите, заснети от известната спътникова услуга, съобщава The Scotish Sun.   Така миналия четвъртък, след като взела дъщеря си от училище, жената отново седнала да търси \"Неси\" и вниманието й било насочено към поредица от снимки, направени преди три години в район близо до курорта Loch Ness Highland Resort, във Форт Аугустус.   На снимките, казва тя, може да се види нещо подобно на описаното от туристите и жителите на региона в повечето версии на наблюдението на чудовището.   Това е тъмна фигура, която излиза от водата, \"най-малко 1 или 1,5 метра висока и около 30 сантиметра широка\" и Стаут вярва, че това е шията на \"Неси\".   \"Изглежда като предната част на врат, на върха има яркост от дясната страна, която изглежда е главата му, а от лявата страна се забелязва око и частична линия на устата\", казва тя.   Удивителното откритие е прието в регистъра за наблюдение на предполагаеми чудовища в езерото Лох Нес, като деветото свидетелство през тази година, което потвърждава трайния интерес към митичното създание.   \"Надявам се, че този кадър ще спомогне за запазването на историята на чудовището, тъй като аз вярвам, че съществуването му ще зарази въображението на няколко бъдещи поколения\", каза жената.", "date": "2018.09.27", "title": "Американка откри \"чудовището\" на Лох Нес докато сърфира в Google Earth"}
{"url": "http://www.classa.bg/%D1%81%D0%B2%D1%8F%D1%82/item/387712-%D0%BE%D1%82%D0%BA%D1%80%D0%B8%D1%85%D0%B0-%D0%B2-%D0%BF%D0%BE%D1%80%D1%82%D1%83%D0%B3%D0%B0%D0%BB%D0%B8%D1%8F-%D0%BA%D0%BE%D1%80%D0%B0%D0%B1,-%D0%BF%D0%BE%D1%82%D1%8A%D0%BD%D0%B0%D0%BB-%D0%BF%D1%80%D0%B5%D0%B4%D0%B8-4-%D0%B2%D0%B5%D0%BA%D0%B0", "text": "Португалски археолози обявиха откриването на кораб, за който се смята, че е потънал край бреговете на Португалия, недалеч от Лисабон, преди около 400 години. Експертите смятат, че корабът, натоварен с подправки, е претърпял корабокрушение след завръщането си от Индия, съобщава Ройтерс.   \"От патримониална гледна точка това е откритието на десетилетието\", каза главният изследовател на проекта Хорхе Фрейре пред Ройтерс. \"В Португалия това е най-важната находка за всички времена\", каза той.   Водолазите откриха корабокрушението в началото на септември край бреговете на Кашкайш, град край португалската столица. Останките на кораба са открити на дълбочина 12 метра, заедно с индийски подправки, девет бронзови оръдия със стария португалски герб, гравиран на външната им страна и китайска керамика.   Също така са намерени черупки от каури, които са били използвани като валута при търговията с роби в колониалната епоха. Всички обекти, както и останките от кораба, са \"много добре запазени\", каза Фрейре.   Изследователят и екипът му смятат, че корабът е претърпял корабокрушение между 1575 и 1625 г., връхна точка на търговията с подправки между Португалия и Индия. Откритието се дължи на археологически проект на общинския съвет на Кашкайш, осъществяван в сътрудничество с португалския флот, правителството и новия университет в Лисабон в продължение на десетилетие.", "date": "2018.09.27", "title": "Откриха в Португалия кораб, потънал преди 4 века"}
{"url": "http://www.classa.bg/%D1%81%D0%B2%D1%8F%D1%82/item/387713-%D0%B1%D0%B8%D0%BB-%D0%BA%D0%BE%D0%B7%D0%B1%D0%B8-%D0%BE%D1%81%D1%8A%D0%B4%D0%B5%D0%BD-%D0%BD%D0%B0-3-%D0%B4%D0%BE-10-%D0%B3%D0%BE%D0%B4%D0%B8%D0%BD%D0%B8-%D0%B7%D0%B0%D1%82%D0%B2%D0%BE%D1%80-%D0%B7%D0%B0-%D1%81%D0%B5%D0%BA%D1%81%D1%83%D0%B0%D0%BB%D0%BD%D0%BE-%D0%BD%D0%B0%D1%81%D0%B8%D0%BB%D0%B8%D0%B5", "text": "На 25 септември американският актьор Бил Козби бе осъден на три до 10 години затвор за сексуално насилие, предаде Ройтерс.   През април журито постанови, че 81-годиншният комик е виновен за упояване и сексуално насилие през 2004 г. над Андреа Констанд, треньор по баскетбол в Temple University; присъда, която осъденият обжалва.   Съдията, който направи преглед на случая, Стивън О'Нийл, е определил Козби като \"сексуално насилствен хищник\" преди да отхвърли жалбата и да потвърди престъпленията: проникване без съгласие, след като упоява жертвата си и докато жената е била в безсъзнание.   Поради тази причина Бил Козби ще прекара поне три години в държавен затвор. Освен това, тъй като съдията отказа на Козби правото да бъде освободен под гаранция, актьорът ще бъде незабавно затворен.   През май, той и режисьорът Роман Полански бяха изгонени от Академията за филмови изкуства и науки в Холивуд заради секс скандалите, в които те са били замесени.", "date": "2018.09.27", "title": "Бил Козби осъден на 3 до 10 години затвор за сексуално насилие"}
{"url": "http://www.classa.bg/%D1%81%D0%B2%D1%8F%D1%82/item/387710-%D0%B8%D0%B7%D0%B2%D0%B5%D1%81%D1%82%D0%B5%D0%BD-89-%D0%B3%D0%BE%D0%B4%D0%B8%D1%88%D0%B5%D0%BD-%D0%BC%D0%B0%D1%82%D0%B5%D0%BC%D0%B0%D1%82%D0%B8%D0%BA-%D1%82%D0%B2%D1%8A%D1%80%D0%B4%D0%B8,-%D1%87%D0%B5-%D0%B5-%D1%80%D0%B5%D1%88%D0%B8%D0%BB-%D0%B5%D0%B4%D0%B8%D0%BD-%D0%BE%D1%82-7-%D1%82%D0%B5-%D0%BF%D1%80%D0%BE%D0%B1%D0%BB%D0%B5%D0%BC%D0%B0-%D0%BD%D0%B0-%D1%85%D0%B8%D0%BB%D1%8F%D0%B4%D0%BE%D0%BB%D0%B5%D1%82%D0%B8%D0%B5%D1%82%D0%BE", "text": "Британският известен математик Майкъл Франсис Атиях представи възможен отговор на хипотезата на Риман , една от най-големите математически загадки, останала без отговор от почти 160 години. Атиях, на 89 години и вече пенсиониран, представи работата си в понеделник по време на Лауреатския Форум на Математическия конгрес в Хайделберг (Германия). Представянето му в продължение на почти час беше следено с голям ентусиазъм от социалните мрежи и предизвика голям интерес сред научната общност. Въз основа на работата на двамата водещи математици на ХХ век, Джон фон Нойман и Фридрих Хирцебрух, Атиях предложи логическо противоречие, което имплицира, че хипотезата на Риман е вярна. Хипотезата, формулирана от германеца Бернхард Риман през 1859 г., е тясно свързана с разпределението на простите числа сред натуралните числа, което не се подчинява на никаква логика. Обаче Риман предполага, че има математическа функция за тази последица, която се изчислява от така наречената зета функция, която описва разпределението на \"нетривиални нули\". По този начин, всяка нетривиална нула на функцията зета има реална част, равна на ½. Атиях е една от най-изявените математически фигури на Обединеното кралство, носител на двете най-важни награди в тази област - Fields Medal и наградата Абел. Ученият е написал през последните години редица статии, в които е направил забележителни изявления, които досега не са успели да убедят колегите му. Докато най-новата му теория все още не е била подложена на строг процес на партньорски проверки за потвърждаване на верността й, първоначалната реакция беше скептицизъм, информира New Scientist. Ако хипотезата е вярна, математиците ще имат карта на местонахождението на всички тези прости числа, напредък с далечни последици в различни области на науката. Зета функцията се появява постоянно в практически проблеми, свързани например с криптографията: голяма част от методите за криптиране, кодиране и сигурност в интернет се въртят около алгоритъм, основан на простите числа. Хипотезата на Риман е включена в списъка на 7-те проблема на хилядолетието. През 2000 г. Clay Mathematics Institute (САЩ) предложи 7 милиона долара на тези, които успеят да ги решат.", "date": "2018.09.27", "title": "Известен 89-годишен математик твърди, че е решил един от \"7-те проблема на хилядолетието\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/387705-%D0%B7%D0%B0%D1%89%D0%BE-%D1%82%D0%BE%D0%BB%D0%BA%D0%BE%D0%B2%D0%B0-%D0%BB%D0%B5%D1%81%D0%BD%D0%BE-%D0%BF%D0%BE%D0%B2%D1%8F%D1%80%D0%B2%D0%B0%D1%85%D0%BC%D0%B5-%D0%BD%D0%B0-%D0%BB%D1%8A%D0%B6%D0%B0%D1%82%D0%B0-%D0%B7%D0%B0-%D0%B1%D0%BE%D1%80%D0%B8%D1%81%D0%BE%D0%B2-%D0%B8-%D1%82%D1%80%D1%8A%D0%BC%D0%BF", "text": "Тази \"новина\" възбуди социалните мрежи: голяма българска телевизия била съобщила, че Борисов и Тръмп провели \"историческа среща\". Защо толкова лесно повярвахме на тази опашата лъжа?           Една фалшива новина казва понякога повече от чистата истина. Вижте последната случка, която взриви социалните мрежи: новините на Нова телевизия били обявили, че премиерът Борисов и президентът Тръмп били провели \"историческа среща\". А сега истината: новините на Нова телевизия не са съобщавали такова нещо. Ето и малко контекст: в реалността Тръмп и Борисов просто се здрависват за секунда-две по време на международен форум. Да обявиш това здрависване за \"историческа среща\" е все едно да наречеш пластмасата диамант, а след това да разказваш колко пари ще паднат от продажбата.   Как се стигна дотук   Резултатът от цялата фалшива новина за Борисов и Тръмп е следният: Нова телевизия за кратко (и незаслужено) се сдоби с етикета на информационно джудже, което сервилничи пред Борисов до степен да се самопародира. Кому е било нужно всичко това - не е ясно. Пък и по-важният въпрос е друг: защо толкова лесно повярвахме на лъжата. Най-вероятно защото тя не казва нищо по-различно от това, което и бездруго очакваме: медиите да са сервилни, а политиците - провинциални. Комбинацията от двете очаквания прави възможно априорното доверие в едно съобщение, което хем вменява на Борисов историческо постижение, хем внушава, че ръкостискането с президент на голяма държава е само по себе си крачка напред в кариерата. Казал е \"добър ден\" на президента на САЩ? Ооооо, голяма работа е това.     В последните 10-15 години българската външна политика навлезе в епохата на хроничен провинциализъм, колкото и външни министри да се опитваха да залепят счупената стомна. При премиер, който замества политиката с подмятания, че е аркадаш на Жан-Клод (Юнкер) и на Ангела (Меркел), полезните ходове за възстановяване на смисъла в дипломацията не са твърде много.   Да си спомним   В началото на 1990-те президентът Желев беше смятан за част от всеобщите усилия на източноевропейските лидери да изтръгнат региона от съветското влияние. По онова време най-тежкият провал на дипломацията се състоеше в това, че страната така и не стана част от Вишеградската група. Желев беше обвиняван, че не е усетил навреме нуждата от повече контакти, повече усилия и най-вече повече инициативност в сравнение с премиера Димитър Попов и външния министър Виктор Вълков. Твърдеше се, че е твърде провинциален, за да бъде оценен наравно с Вацлав Хавел, да кажем. Но въпросът не е в това кой и дали е бил виновен за нещо, а в очакванията: в началото на 1990-те България се съизмерваше със страните от Вишеградската група и преценяваше своите успехи и неуспехи в сравнение именно с тези държави. Провинциализмът беше тежка стигма. В края на 1990-те дойде време за втори удар - България настояваше да води преговори за членство в ЕС като самостоятелен играч, докато в Брюксел виждаха страната в комплект с Румъния и наложиха именно тази визия. Резултатът беше изтълкуван от наблюдателите като провал, но бе заметен под килима от тогавашните политици - премиера Костов, външния министър Михайлова и президента Стоянов. Твърде много беше вече изговорено за по-големия напредък на България, твърде много внушения бяха направени за изоставащата Румъния, с която не искаме да сме заедно, за да не ни \"дърпа назад\". Като провинция масово беше привиждана Румъния, а не България.     В началото на 21-и век Симеон Сакскобургготски спечели не само с хипнотичните си политически вричания, но и заради феерията от блянове, която обещаваше на цяла България пропуск към аристокрацията. Сублимация на провинциалното, ще кажете. Но нека го видим и по друг начин: като болезнен стремеж към червения килим на Европа, пък дори и представата за него да е била карикатурна. Широкополи шапки, гланцови ръкавици, реверанси и балове - всичко това превзе обществения климат, изтиквайки неусетно стремежа към съдържателното. По същия начин, по който манекенки и фокусници бяха превзели територията на депутатите в Народното събрание. България влезе в ЕС, без да разбере какво ѝ се случва. Но с инжектираната от царя увереност, че вече не е провинция и че този факт е подплатен с тапия. Фатална заблуда за самочувствието, доколкото в същото време политическото беше опустошавано от популизма.   \"Може ли да ви пипна мускула?\"   С идването на Борисов нещата навлязоха в нова фаза, защото на терена излезе човек от народа, горд именно с факта, че представлява провинциалното, макар и без да е част от географската провинция. Царската каляска вече се беше превърнала в тиква, оголвайки зъбите на популизма и обръщайки гръб на професионалната подготовка и общественото приличие. \"Може ли да ви пипна мускула?\" - този журналистически въпрос, отправен към политическо лице по време на пресконференция, беляза началото на дългата епопея, в която преса и правителство започнаха да функционират като единен организъм. Сплав, която успя да прогони всякаква взискателност към политиката, докато накрая и самата преса не започна да говори по начина, присъщ на властта. И заедно да превръщат в новини разни несъществуващи събития, погребвайки реалните.", "date": "2018.09.27", "title": "Защо толкова лесно повярвахме на лъжата за Борисов и Тръмп?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/387706-%D0%B8%D0%B7%D0%B4%D0%B8%D1%80%D0%B2%D0%B0%D1%82-%D1%81%D0%B8%D0%BC%D0%B5%D0%BE%D0%BD-%D0%B4%D1%8F%D0%BD%D0%BA%D0%BE%D0%B2,-%D0%B7%D0%B0-%D0%B4%D0%B0-%D0%BA%D0%B0%D0%B6%D0%B5-%D0%B7%D0%B0-%D0%BF%D0%B0%D1%80%D0%B8%D1%82%D0%B5-%D1%81%D0%B8-%D0%B2-%D1%87%D1%83%D0%B6%D0%B1%D0%B8%D0%BD%D0%B0-%D0%B8-%D0%B4%D0%BE%D1%85%D0%BE%D0%B4%D0%B8%D1%82%D0%B5-%D0%BD%D0%B0-%D0%B6%D0%B5%D0%BD%D0%B0-%D1%81%D0%B8", "text": "Издирват бившия финансов министър Симеон Дянков, за да каже колко пари е изкарал в чужбина, съобщиха от Комисията за противодействие на корупцията и отнемане на незаконно придобитото имущество (КНКОНПИ) . Проверката на имуществото му била приключила, но била непълна, защото в комисията намали информация за доходите му от времето, когато е работил зад граница. Знае се, че Дянков е работил в Световната банка, а сега е в Лондон.     Проверката на Дянков започна, след като той стана обвиняем по делото за продажбата на 33% държавен дял в ЕВН. В комисията “Антикорупция” нямали никаква информация за доходите на съпругата му, а при такива инспекции се изисква информация и за тях. Освен това нито в нашите, нито в американските регистри можел да бъде открит документа за граждански брак между Дянков и жена му. Засега Дянков е в неизвестност, нямало го на нито един от  адресите, които се знаят за него.  ", "date": "2018.09.27", "title": "Издирват Симеон Дянков, за да каже за парите си в чужбина и доходите на жена си"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/387707-%D0%BE%D1%81%D0%BC%D0%B0%D0%BD-%D0%BE%D0%BA%D1%82%D0%B0%D0%B9-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%8F%D1%82-%D0%BF%D0%BE%D1%81%D0%BB%D0%B0%D0%BD%D0%B8%D0%BA-%D0%B5-%D0%BF%D0%B8%D1%82%D0%B0%D0%BB-%D0%B7%D0%B0-%D0%B4%D0%B2%D0%B5-%D0%BD%D0%B5%D1%89%D0%B0-%D0%B0%D1%85%D0%BC%D0%B5%D0%B4-%D0%B4%D0%BE%D0%B3%D0%B0%D0%BD", "text": "Американският посланик е питал за две неща Ахмед Доган. Това каза пред Фрог нюз бившият зам.-председател на ДПС Осман Октай. Ето какво ни разказа той за въпросната среща, която до този момент е обвита в тайнство:   Г-н Октай, почетният председател на ДПС Ахмед Доган и лидерът на партията Мустафа Карадайъ се срещнаха с американския посланик Ерик Рубин миналата седмица. Снимка за сгледата имаше, но не и информация за какво са си говорили. Вие знаете ли нещо повече? Само двама души могат да привикат Ахмед Доган на среща и да го извадят от леговището на Сараите. Това са посланиците на Русия и САЩ. Доган никога не е възприемал диктат от друг. Бил съм свидетел на разговори между руски, американски посланици и Ахмед Доган.      Има съществени разлики в поведението им. Докато руският посланик съветва „добронамерено”, американците само задават въпроси и чакат отговори. Те не изказват никакви мнения. Веднъж извънредно бяхме привикани аз и Доган от Джеймс Пардю и тогавашният посланик на Турция. Какъв според Вас е бил поводът за последната среща? Сегашната среща е направено от Ерик Рубин по искане на Държавния департамент на САЩ. Той е привикал Доган и Мустафа Карадайъ. Зная, че на нея Ерик Рубин се е интересувал по две направления.      Първото-известно ли е на Доган и ДПС, че под носа на българските служби у нас действат емисари на турското разузнаване? Известно ли е на Доган, че те масово пребивават в районите на ДПС и провеждат срещи с кметове, ръководители на партията и духовни водачи? Знае ли Доган за това шетане и има ли ресурс да контролира поведението на тези хора, които се намират изцяло под влиянието на турския президент Реджеп Ердоган? Защо точно от това се е интересувал американският посланик? През последните месеци американците са силно тревожни от факта, че Ердоган, притиснат от много проблеми, би могъл да изнесе влиянието и агресията си на Балканите. Те искат да знаят до каква степен Турция може да употреби мюсюлманите в България за свои цели. Това е голямата тема за Америка. Още по-тревожна за нея е ситуацията от единодействието между Путин и Ердоган. Другото, което американският посланик е искал да разбере, е дали и до колко Доган е подвластен на комерсиални и други зависимости. Възпроизвеждам дипломатическите въпроси, които по принцип не са така директни.  За какви комерсиални зависимости на Доган намеквате? Американците са заинтригувани от последните действия при изкупуване на ТЕЦ-Варна от Ахмед Доган с посредничеството на Делян Пеевски. Те искат да знаят дали Доган е напълно подвластен на това задкулисие. Може ли да контролира ситуацията извън тези зависимости. Знаете ли Доган какво отговаря? Знам. Казва: „На мен никой не може да ми дърпа ухото”. Факт е, че някой финансира Доган в тази сделка и го прави акционер и мажоритарен собственик на 70 процента от активи за 200 млн. лв. Все едно му го подаряват. Това превръща ли го в замисим? Може ли тази зависимост да постави в зависимост всички мюсюлмани в България от зависимостите на Анкара и Москва? Американците са разтревожени от това. Притеснени са от Русия и Анкара едновременно. Българските мюсюлмани не биха били подвластни на Москва. Но шетането на турски емисари е съвсем друга заплаха. На снимката, която публикува ДПС, Ерик Рубин, Доган и Карадайъ изглеждат доволни от проведения разговор. Ако Ерик Рубин беше на снимката между Доган и Карадайъ, тя щеше да се счита за приятелска. Когато Рубин е застанал отляво на Доган, това означава, че той се дистанцира не само от него, но и от Карадайъ, който е официален представител на ДПС. Те са питали Рубин дали могат да публикуват снимката. Той е дал съгласие, но изрично е настоял да не се огласява разговора.  Ако е така, то защо са снимали тогава? Това е послание към Анкара и Москва. Рубин открито им казва, че е наясно със зависимостите на Ахмед и с техните намерения.  ", "date": "2018.09.27", "title": "Осман Октай: Американският посланик е питал за две неща Ахмед Доган"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/387708-%D0%BD%D0%B0%D1%82%D0%B8%D0%B2%D0%B8%D1%81%D1%82%D0%BA%D0%B8%D1%8F%D1%82-%D0%BC%D0%B0%D0%BD%D0%B8%D1%84%D0%B5%D1%81%D1%82-%D0%BD%D0%B0-%D1%82%D1%80%D1%8A%D0%BC%D0%BF-%D0%B2-%D0%BE%D0%BE%D0%BD", "text": "  е свикнал да се обръща по митингите към твърдите си поддръжници. Пресконференциите му са редки и стриктно контролирани. Затова откритото присмиване от страна на други лидери в Общото събрание на ООН бе изненада. Той заяви, че е „Окей“ с веселата реакция на публиката на твърденията му за исторически постижения, но очевидно не беше така. Говори се, че Тръмп никога не забравя и не прощава на тези, които му се присмиват. Така че втората му изява от подиума на ООН надали ще приключи добре за и без това двойствените отношения на правителството му със световната организация.     Тръмп влезе в залата с почти половин час закъснение, решен да хвърли на боклука всичко, за което се бори ООН. Президентът изрично отхвърли „идеологията на глобализма“ и предложи на нейно място „доктрина на патриотизма“. Въпреки че повечето лидери използват времето си на подиума да изброят колко споразумения са постигнали, колко протоколи са подписали и колко договори са сключили, Тръмп с явна охота каза на света колко документи е скъсал. Главният автор на неговите речи, както се твърди, е Стивън Милър, който сега играе ролята на основен мост между Белия дом и крайната десница. Това пролича ясно. Словото на Тръмп бе манифест на нативизма. Всяка останала претенция за алтруизъм отпадна от тази визия за външна политика на САЩ и на нейно място се появи силен нюанс на негодувание и самосъжаление. Тръмп отбеляза, че САЩ са страната, която отпуска най-много помощи в света, „но малцина ни дават нещо на нас“. „Занапред ще отпускаме помощи само на тези, които ни уважават и които са ни приятели“, предупреди той. Тръмп изброи списък с приятели и това бе необичаен подбор, отразяващ неговите лични отношения с чужди лидери в момента, вместо да включва дългогодишни американски съюзници. Ким Чен-ун, най-големият диктатор в света, имаше честта да бъде споменат първи – поредна порция от наградата за зрелищния театър, който той помогна да се изиграе на срещата на върха на двамата лидери в Сингапур през юни. Саудитска Арабия и Обединените арабски емирства, които си спечелиха благоразположението на Тръмп и семейството му още преди встъпването му с длъжност, също бяха похвалени за приноса си към фондовете за подпомагане на Йемен. И думичка не бе казана за ролята им в бомбардирането на йеменските градове и ситуацията с човешките права в тези две страни. Единственият европейски съюзник, заслужил хвалебствия, бе Полша, чийто президент Анджей Дуда посети този месец Тръмп в Белия дом и го обля с ласкателства, а дори предложи да нарече бъдеща американска военна база в Полша „Форт Тръмп“. Най-големият злодей по думите на Тръмп бяха Иран и неговото правителство, което той описа като основен архитект на сирийската война. Но дори за Техеран президентът остави вратичка за изкупление, написвайки в „Туитър“ призори преди изявата си в ООН, че е убеден, че иранският президент Хасан Рохани всъщност е „прекрасен човек“. Ясното послание бе, че ако Рохани иска да следва поетия от Ким път, да се срещне и да отдаде чест на Тръмп, Иран може да избяга от изолацията, която американското правителство опитва да наложи отново. Този подход показва неразбиране на големите разлики между Северна Корея и Иран – много по-немонолитна система с истински демократични елементи, където Рохани дори не е най-влиятелната фигура. Въпреки това речта на Тръмп не целеше да е издържана откъм логика и съдържателност. Словото му бе призив, целящ да засегне адресатите си на емоционално равнище. „Доктрината на патриотизма“ е емоционална възхвала на националния шовинизъм. Той представя националната държава като единственото нещо, където „свободата някога е оцелявала, демокрацията е просъществувала, а мирът е процъфтявал“. Само националистическата страст вдъхновявала „научни открития и великолепни произведения на изкуството“. Останалите лидери може и да се кискаха, но думите на Тръмп бяха насочени към друга публика: неговите твърди привърженици, които ненавиждат ООН и всичко, което организацията олицетворява. Те са също толкова решени, колкото и техният герой, да заличат усмивките от лицата на „глобалисткия“ враг.   БТА", "date": "2018.09.27", "title": "Нативисткият манифест на Тръмп в ООН"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/387709-%D0%BF%D1%80%D0%BE%D1%84-%D0%B8%D0%B2%D0%B0%D0%BD-%D0%B8%D0%BB%D1%87%D0%B5%D0%B2-%D0%B2%D1%80%D0%B5%D0%BC%D0%B5%D1%82%D0%BE-%D0%BD%D0%B0-%D0%B2%D0%B8%D0%B4%D0%B5%D0%BD%D0%BE%D0%B2-%D0%BE%D1%89%D0%B5-%D0%BD%D0%B5-%D0%B5-%D0%B8%D1%81%D1%82%D0%BE%D1%80%D0%B8%D1%8F", "text": " но това не означава, че не виждаше и слабостите му, казва бившият ректор на СУ за дневника на акад. Илчо Димитров      \"Добрите политици, които са оставили следа след себе си, са амбициозни\"  - Защо избрахте за публикуване именно тази част от дневника на баща ви, която се отнася до правителството на Жан Виденов? А не примерно записките от времето на възродителния процес. Акад. Илчо Димитров го обявиха едва ли не за идеолог на това действие, а той лично ми е показвал писмо, което е писал до Живков, срещу възродителния процес и е предупреждавал за последиците. Не би ли било интересно да се опровергаят митовете?     - На тази тема веднъж бях казал, че ако Доган, който го нарече архитект на възродителния процес, може да извади едно негово писмо, в което предлага нещо подобно, аз ще го призная. Това са именно митове. Но избрах периода на Жан Виденов, защото все още той е болезнен и все още предизвиква доста спорове. Използва се много в политическата митология и от двете страни.      А ми се струваше, че предишният период, когато е бил министър през 80-те години - не че е бил маловажен, но за съжаление много от съвременниците, които са знаели проблемите, вече не са между нас, а младото поколение, според моето впечатление, дълбоко не се интересува от нещата, които са ставали тогава. Т.е. те вече са проблем на историците, докато тези години, които избрах, са още дискусионни. Те още не са история в общоприетия смисъл на думата. И затова ми се струваше полезно да се види един поглед на човек, който е бил вътре в изпълнителната власт. Нарочно повтарям изпълнителната власт, защото той никога не е бил в партийната върхушка. И е гледал отвътре какво се случва, или по-точно - какво не се случва. - Като че ли от този период остана общото впечатление, че безкористен човек като Жан Виденов е имал лошо обкръжение и постепенно то е надделяло в това, което той прави. Такава ли е представата и на акад. Илчо Димитров? - Става дума, разбира се, за неговото лично впечатление. Той харесваше Виденов, но това не означава, че не признаваше и слабостите му. Една от слабостите е точно тази - че се влияе от обкръжението си, а не се обляга на компетентно и информирано мнение. Но също така подчертаваше и твърдото убеждение на Жан Виденов, че това, което прави, го прави в полза на България. Друг е въпросът, че той имаше лошия шанс да управлява в много тежко време, особено в икономически план - сбъркана приватизация, сбъркано връщане на земята в реални граници, което върна много назад селското стопанство. Не че то беше цъфнало и вързало в последните години при Тодор Живков, това изобщо не може да се твърди, но все пак го върна допълнително 20 години назад, докато едва в последните 5-6 години, както виждаме, то започва да се посъвзема. - Тежък бе и краят на периода на Виденов, начинът, по който бе върната властта, едни го наричат предателство, други - велико дело. За това говори ли баща ви в дневника си? - Разбира се. Той имаше написана една книжка, която искаше да издаде, но почина и издателството, в което трябваше да бъде издадена, веднага се отказа. Книжката я беше кръстил, доколкото си спомням, \"Един пълзящ преврат\". Тя беше писана по горещите следи на събитията и там имаше много негови размисли и впечатления, които ги има в дневника. Така или иначе, тази книжка от 120-130 страници не видя бял свят. - Сега не се говори много за това, но този \"пълзящ преврат\", както той го нарича, беше предизвикан съзнателно, тези доларови сривове в банките бяха нарочно предизвикани... - О, да. И зърнената криза, като веднага след това се оказа, че от поръчаното от чужбина зърно няма нужда, защото изведнъж се оказа, че имаме зърно. Но това се случва. По професия съм историк и знам, че такива неща се случваха в Чили например преди преврата от 1973 г. В световната история има достатъчно примери. - От тези събития, които са описани и в книгата, все още има много живи участници, а в един дневник човек си записва честно това, което мисли. Няма ли сега обидени от начина, по който проф. Димитров ги е представил? Като например акад. Сендов, за чиято жажда за власт той пише. - Е, все пак акад. Сендов се съгласи да представи дневника, което говори, впрочем, за интелигентността му. Не мога да разбера каква е тази представа, която изграждаме у нас самите, и медиите, и учебниците за съжаление я изграждат, че политикът трябва да бъде страшно скромен, да не мисли за нищо друго, освен за народа си. А по принцип добрите политици, които са оставили следа след себе си, са амбициозни. Аз дадох даже примера с Васил Левски - да не би той да не е бил амбициозен? Или Христо Ботев - да не би да не е амбициозен? Или Стефан Стамболов. Или погледнете издадените наскоро спомени на Никола Мушанов - да не би да не е бил амбициозен? Въпросът е амбицията да има покритие като интелект, като практика и т.н. Вече съм казвал, че акад. Сендов има достатъчно примери за добра практика и като ректор на Софийския университет, и като председател на БАН. Чудя се защо възприемаме хората като черно-бели. Хората са пълнокръвни, всички хора имат положителни черти, имат и отрицателни. Имам например група от 20-ина души, с които съм приятел от ученическите и студентските години, и съм сигурен, че те могат да кажат доста лоши неща за мен и за някои мои черти. Което не ни пречи да бъдем приятели и да си признаваме качествата. - На мен като човек, който се занимава с образование и наука, би ми било все пак много интересно да излезе нещичко от дневниците на Илчо Димитров за времето, когато е бил на два пъти образователен министър. - За втория излиза сега, но за първия се съмнявам просто, че ще ми стигнат силите, тъй като книгата за времето на Жан Виденов е 1000 печатни страници. По обем това са всъщност 4 от годишниците, в които са дневниците. А общо годишниците са 32. Така че това е една осма от общия обем. - Значи имате намерение все пак да подготвите книга по тази част, която се отнася до пребиваването му в просветното министерство? - По-скоро за първото му пребиваване там. Но не съм сигурен, че ще имам сили да го направя. Може би ще повторим това, което направихме със сестра ми - дарихме неговия личен архив на университетския архив, може би ще дарим сега и дневниците. И може би някой по-амбициозен, който има интерес от този период, ще го направи. - Той виждаше през 90-те години как образованието върви надолу... - Помня, че беше се върнал от някакво пътуване до Швейцария и казваше: \"Ваньо, хлъзгаме се назад със страшна скорост!\" - Когато той предложи да се въведат в училище униформи - нещо, което го има в цял свят, го изядоха с парцалите - това било социализъм, било ретроградно. А униформите имат своята роля за авторитета на всяко училище, поне така е днес по широката земя. - Разбира се. И в добрите училища ги носят с гордост. - В България винаги има особен ажиотаж около това кой да властва, кой да оглави другите, да оглави държавата, някаква структура, партия или група. Вие как се отнасяте към това, което в момента се предлага като промяна във висшето образование - ректорите да сключват договор с държавата, да ги назначава министърът, та да имат повече власт, да не зависят толкова от колективните изборни органи, та да правят по-лесно реформи в своите университети? Като знаем колко случаи има досега на истински феодализъм от страна на ректори, това няма ли да доведе, първо, до обвързване с текущата политика и, второ, до още повече власт на еднолични феодали? - Мисля, че това е много шум за нищо. И досега, за да стъпи в длъжност ректорът, министърът му подписва заповед. - Заповедта му не я ли подписва председателят на Общото събрание на университета? - Да, но трябва да е потвърдена от министъра. Ако той не я потвърди, както стана в Свищов, ректорът просто не встъпва в длъжност. Затова казвам, че е много шум за нищо, Това е практика, която си я има у нас, въпросът е дали се използва тази практика. Явно не се използва, но възможностите да бъдат озаптени някои ректори ги има и сега. Навремето казвах, че в социалистическата конституция на другаря Тодор Живков човек имаше право на свободно волеизлияние, на свободно мнение, но както казва Марк Твен, и благоразумието да не ги използваш. Не смятам, че някаква велика промяна ще настане. Като ректор бях дошъл с наивната амбиция да разхвърлям задачите сред заместник-ректорите, а за себе си да оставя по-големите, стратегическите задачи. Оказа се, че по нашите закони това не може да стане. Ректорът подписва абсолютно всичко, включително до закупуването на химикалки. Това е абсурдно. А властта е в Общото събрание на университетите. Те трябва да внимават какъв ректор предлагат, какъв ректор избират. Това всъщност е връщане към системата отпреди Девети септември, когато Общото събрание или Академическият съвет предлагат двама кандидати за ректор и министърът избира един от двамата. Но това не ми се струва особено демократично. Това в момента съществува в Турция. Там Общото събрание предлага трима души за ректори и като резултат хората на Ердоган назначават този, който е най-много ислямист от тях. Така че не ми се струва, че това е добра демократична практика. Лошото е, че все пак нямаме голям опит в автономията на Софийския университет. Но като се замисля, виждам, че когато Софийският университет се е противопоставял на властта - говоря за периода от началото на ХХ век насам, обикновено е било с основание. И в крайна сметка е излизал прав. Говорим и за университетската криза по времето на проф. Иван Шишманов, когато той си дава оставката; говорим и за университетската криза по време на земеделското правителство на Стамболийски. Английски философ от ХVІІІ век казва, че когато едно правителство е съставено от простаци, то не може да бъде друго, освен просташко правителство. Тогава има такова правителство, което се опитва да наложи волята си на университета, но не успява. Така след Втората световна война университетът се съпротивлява на сляпото копиране на съветската практика, но тогава режимът е несравнимо по-твърд и репресивен, налага се и провежда глупостите, от последствията на които и сега страдаме, включително от големия брой университети. - Раздуването на университетите го видяхме най-вече след 90-та година... - Това е илюзия, един насаждан мит. Достатъчно много университети се нарояват и преди 1989 г. След 1989 г. се улесни практиката колежи, които имаха образователни, а не научни задачи, да се закичват с гордото име университет.", "date": "2018.09.27", "title": "Проф. Иван Илчев: Времето на Виденов още не е история"}
{"url": "http://www.classa.bg/%D1%81%D0%B2%D1%8F%D1%82/item/387701-%D1%82%D1%80%D1%8A%D0%BC%D0%BF-%D0%BF%D1%80%D0%B5%D0%B4-%D0%BE%D0%BE%D0%BD-%D0%BA%D0%B8%D1%82%D0%B0%D0%B9-%D0%BD%D0%B5-%D0%B8%D1%81%D0%BA%D0%B0-%D0%B4%D0%B0-%D1%81%D0%BF%D0%B5%D1%87%D0%B5%D0%BB%D1%8F-%D1%81%D0%BB%D0%B5%D0%B4%D0%B2%D0%B0%D1%89%D0%B8%D1%82%D0%B5-%D0%B8%D0%B7%D0%B1%D0%BE%D1%80%D0%B8", "text": "президент обвини днес Китай, че иска да му попречи да спечели предстоящите междинни избори в САЩ заради твърдата му позиция по въпроса за търговския обмен, предаде Франс прес, цитиран от БТА. \"Китай се опитва да се меси в изборите през ноември 2018 г. срещу моето правителство\", заяви Доналд Тръмп на заседание на Съвета за сигурност на ООН. \"Те не искат да спечеля или ние да спечелим, тъй като съм първият президент, противопоставил се на Китай по въпроса за търговията\", добави той.      Пред Съвета Тръмп призова за стриктно спазване на санкциите на ООН срещу Северна Корея до нейното ядрено разоръжаване. За да продължи този напредък, трябва да изпълняваме резолюциите на Съвета за сигурност, докато ядреното разоръжаване стане факт, подчерта президентът, изразявайки съжаление, че \"някои страни вече нарушават санкциите на ООН\". Тръмп разкритикува все по-агресивното поведение на Иран въпреки подписаното от него през 2015 г. споразумение за ограничаване на ядрената му програма. В годините след подписването на споразумението агресията на Иран само се засилва, отбеляза президентът и подчерта, че американските санкции ще започнат да действат с пълна сила през ноември. \"След това САЩ ще наложат нови санкции, по-сурови от всякога, за да контрират цялото злонамерено поведение на Иран\", допълни той. Тръмп, който председателства заседание на Съвета за сигурност, посветено на противодействието на ядрените, химическите и биологическите оръжия, заяви, че в никакъв случай не бива да се допусне Иран да се сдобие с ядрено оръжие, посочва Асошиейтед прес. Наред с това американският президент благодари на Иран, Русия и Сирия, че са забавили атаката си в сирийската провинция Идлиб - последното голямо укрепление на бунтовниците в Сирия.", "date": "2018.09.27", "title": "Тръмп пред ООН: Китай не иска да спечеля следващите избори"}
{"url": "http://www.classa.bg/%D1%81%D0%B2%D1%8F%D1%82/item/387702-%D1%80%D0%BE%D1%82%D1%88%D0%B8%D0%BB%D0%B4-%D0%B5-%D0%BE%D0%B1%D0%B5%D0%B7%D0%BF%D0%BE%D0%BA%D0%BE%D0%B5%D0%BD-%D1%81%D0%B2%D0%B5%D1%82%D0%BE%D0%B2%D0%BD%D0%B8%D1%8F%D1%82-%D1%80%D0%B5%D0%B4-%D0%B5-%D0%B7%D0%B0%D0%BF%D0%BB%D0%B0%D1%88%D0%B5%D0%BD", "text": " Ротшилд се е обърнал към инвеститорите на своя фонд RIT Capital Partners с традиционното си послание. В него се съдържат не само финансовите резултати на фонда, управляван от самия Ротшилд, колкото неговите мисли за състоянието на световната икономика и политика.     Фондът RIT Capital Partners е „върхът на айсберга” в частната империя на известното във финансовия свят семейство и той е забележим с това, че е една от малкото „ротшилдови структури”, чиито финансови резултати са известни на широката публика. В известна стене това е и реклама на извънредната икономическа резултативност на лорд Ротшилд: от 1998 г. този инвестиционен фонд бележи обща доходност от 2400%. Заради такива резултати, на които би завидяла всяка друга финансова структура и поради специфичната репутация на семейството, към посланието се заслушаха с интерес по целия свят. Писмата от лорда се получават единствено от неговите инвеститори, но рано или късно те все пак изтичат в медиите, а пък RIT Capital Partners просто ги публикува на собствената си интернет страница. Писмото, датирано от 20 юни 2018 г. разкрива доста скептичното отношение на ръководството на фонда към „безпрецедентното възстановяване” на световната икономика след глобалната финансова криза и страха за съдбата на световния ред, който досега така благоприятства делата на семейството. Трябва да се отбележи, че лорд Ротшилд, сред чиито бизнес-партньори се споменават такива знакови фигури като Уорън Бъфет и Хенри Кисинджър, отдавна сочи уязвимостта на световната икономика и много активно критикува действията на западните централни банки, които са се справили с последствията от глобалната финансова криза с помощта на печатните станове. През 2016 г. той пише, че централните банки провеждат „най-сериозния експеримент в монетарната политика” за цялата история на човечеството и подчерта, че изобщо нищо не може да се предскаже какви ще са „непреднамерените последствия” от този опит. За пълна картина Ротшилд съобщи на инвеститорите, че заради високите рискове той смята за нужно да се заеме преди всичко със запазването на капиталите и да не се притеснява особено каква краткосрочна доходност могат да донесат инвестициите на фонда. Анализът на писмото на лорд Ротшилд и финансовите отчети на RIT Capital Partners за последните четири години позволяват да се направят няколко интереси извода: фондът фактически предсказа резултата от референдума по излизането на Великобритания от ЕС, отрано ликвидирайки активите си в лири. Освен това, в писмото до инвеститорите, написано през лятото на 2016 г. лорд Ротшилд съобщава, че президентските избори в САЩ ще бъдат „неочаквано стресови”, докато според общественото мнение и почти всички експерти Хилари Клинтън да я очакваше удобна победа. Забавно е, че Доналд Тръмп и Джейкъб Ротшилд критикуват състоянието на западната икономика на практика с еднакви думи, но при това британският аристократ явно не е във възторг от действията на американския президент. Трябва да се подчертае, че ако се абстрахираме от авторството на критиките, основната претенция на ръководителя на RIT Capital Partners към западните финансови пазари съвпада до запетая с критиката, която предявяват някои руски експерти, обвинявани в „предразсъдъци към перспективите на САЩ”. Претенцията е проста, на американските пазари е надут класически финансов балон, а стойността на американските активи, от акциите и облигациите до валутата е явно завишена. В особено опасни период, например през 2016 г. , когато светът, според оценката на Ротшилд се намира в максимално рискована ситуацията, аналози на която, както той смята „не е имало от времената на Втората световна”, неговият фонд дори прехвърли част от активите си в злато. През 2016 г. Ротшилд писа на инвеститорите, че го притесняват „руската агресия и експанзия”. Сега той отбелязва, че се тревожи от риска, с който се сблъсква световния ред. Този риск се заключва в това, че за разлика от последните кризи, когато големите сили така или иначе сътрудничеха помежду си, този път то тяхното сътрудничество „ще се отдаде много по-трудно”. Това е пряк намек, че игрите с публиката са приключили и е започнал истински конфликт между световните полюси на сила. Не е странно, че лорд Ротшилд е притеснен. Но в това писмо се вижда, че той все пак залага на победа или в крайна сметка на изгодно равенство в полза на САЩ. „На този фон ние осъзнаваме икономическия потенциал в Азия и особено в Китай, а също така потенциал в развитието на иновациите и технологиите”, пише той, обяснявайки на инвеститорите своята тактика и стратегия за периода, който той сам обявява за „непредсказуем”. Ако се погледнат не ярките заявления на този влиятелен финансист, а на конкретния списък с активи, в които инвестира RIT Capital Partners, то картината на неговата тактика и стратегия придобива още по-интересни черти. В голяма степен се оказва, че фондът на Ротшилд наистина инвестира много активно в Азия: в неговия портфейл има инвестиции в други фондове, които специализират на китайски, японски и индийски активи. При това не са забравени и американските компании: фондацията основно предпочита да инвестира в тези, които се занимават в информационни технологии (например той има голяма инвестиция в популярната услуга Dropbox и Alphabet Googlе), в предните биотехнологии, а също така в железниците на САЩ (тоест залага на инфраструктурата). Може да се каже, че след 2016 г. когато лорд Ротшилд бе много разстроен и обезпокоен от поведението на Русия на международната арена, руските активи престанаха да бъдат привлекателни за него инвестиции, но това усещане не бе съвсем точно. Ако се погледне „под шапката” на фонда BlackRock Emerging Markets Fund, в който също са вложени пари на RIT Capital Partners, то там фигурират и акции на руския „Сбербанк” и на компанията „Новатек”. Има нещо, което не се откри в географията на вложенията на лорд Ротшилд – това е Украйна, въпреки това, че именно с президента на Незалежната вече дълго време си сътрудничат неговите далечни роднини. Видимо патриархът на британските финансисти не вярва в инвестиционните перспективи на младата украинска демокрация. С инвестиционния подход, който демонстрира фондът на Ротшилд, е трудно да не се съгласи: залагане на цифровата икономика чрез информационните технологии, на биотехнологиите и на традиционната енергетика (в портфейла на RIT Capital Partners има много косвени инвестиции в петролните компании) – това е добър набор приоритети, за да издържиш и дори да процъфтяваш в условията на глобална неопределеност и вълнения. Русия в този смисъл е страна с уникални възможности. От една страна имаме потенциал за технологически пробив, а от друга – ние наистина сме енергийна свръхдържава. А това, че британският лорд така го безпокоят рухването на световния ред и руската експанзия е нещо много хубаво. Съществуващият световен ред не просто може, а трябва да се разпадне с максимална за нас изгода и за това има истински исторически шанс.   Превод: В.Сергеев", "date": "2018.09.27", "title": "Ротшилд е обезпокоен: световният ред е заплашен"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/387703-%D1%81%D0%B2-%D0%B0%D0%BF%D0%BE%D1%81%D1%82%D0%BE%D0%BB%D0%B8-%D0%BC%D0%B0%D1%80%D0%BA%D0%BE,-%D0%B0%D1%80%D0%B8%D1%81%D1%82%D0%B0%D1%80%D1%85-%D0%B8-%D0%B7%D0%B8%D0%BD%D0%B0", "text": "Свети апостол Марко, наречен Иоан  (1), за когото свети Лука споменава в книгата \"Деяния на светите апостоли\" ( ) бил поставен от апостолите за епископ на Вавилон и ревностно се подвизавал в проповядването на Евангелието. Той достигнал до такова дръзновение към Бога, че дори и сянката му изцелявала болните.     Свети Аристарх,  за когото апостол Павел споменава в посланията си ( ;  ), бил епископ на Апамея Сирийска (2). Свети Зина  (3) бил ученик и сътрудник на апостол Павел. Около 64 година след Р.Хр., когато свети апостол Павел написал  , той се трудел на о. Крит заедно с Тит. (виж  ) © Жития на светиите, преведени на български език от църковно-славянския текст на Чети-минеите (\"Четьи-Минеи\") на  .", "date": "2018.09.27", "title": "Св. апостоли Марко, Аристарх и Зина"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/387704-27-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1529 г. - Започва Обсадата на Виена, след като Сюлейман I напада града.     1540 г. - Папа Павел III узаконява създадения шест години по-рано от Игнаций Лойола Общество на Исус (Йезуитите).     1821 г. - Мексико получава независимостта си от Испания.     1822 г. - Жан-Франсоа Шамполион обявява, че е разшифровал Розетския камък.     1825 г. - Пусната е в експлоатация първата в света пътническа железопътна линия между английските градове Стоктън он Тийс и Дарлингтън (40 km).     1854 г. - Параходът Арктик с 300 души на борда потъва. Това е първото голямо бедствие в Атлантическия океан.     1864 г. - Хаджи Димитър се прехвърля във Влашко след неуспешен опит да бъде ликвидиран търновския гръцки митрополит.     1877 г. - Руско-турската война (1877-1878): В щаба на руската армия пристига генерал Едуард Тотлебен, който е определен да поеме ръководството на военните действия край Плевен.     1885 г. - В Харков е открит Южноруският технологически институт - първото висше техническо учебно заведение в Русия.     1898 г. - Открита е жп линията Гебедже (днес Белослав) - Варна (15 км).     1918 г. - Владайското въстание: Въстаниците обявяват, че монархията е свалена и България става република (т.нар. Радомирска република) с председател Александър Стамболийски.     1922 г. - Гръцкият крал Константинос I абдикира от трона в полза на най-възрастния си син Георгиос II.     1937 г. - Балийският тигър е обявен за изчезнал животински вид.     1940 г. - Втора световна война: В Берлин е подписан Тристранния пакт - съюзен договор между Нацистка Германия, Фашистка Италия и Японската империя.     1946 г. - 26 Обикновено народно събрание приема Закон за кинокултурата, според който грижата за \"правилното ѝ развитие\" принадлежи на държавата.     1959 г. - Около 5 000 души умират на главния японски остров Хоншу след преминаването на тайфун.     1962 г. - С Постановление №162 в Търново е основан Висш педагогически институт „Братя Кирил и Методий\", който по-късно прераства във Великотърновски университет \"Св. Кирил и Методий\".     1964 г. - Комисията \"Уорън\" решава, че единствено Ли Харви Осуалд е виновен за убийството на президента на САЩ Джон Кенеди, извършено на 22 ноември 1963 година.     1972 г. - На двудневно посещение в Народна република България пристига генералният секретар на Румънската комунистическа партия и председател на Държавния съвет на Социалистическа република Румъния Николае Чаушеску.     1983 г. - Ричард Столман представя проекта GNU за разработване на свободна операционна система, подобна на UNIX.     1996 г. - В обръщение по БНТ президентът д-р Желю Желев обявява, че е изпратил лична молба до МВФ за финансова помощ за България.     1998 г. - Интернет търсачката на Google обявява, че това е нейният рожден ден.     2000 г. - Съдът официално реабилитира д-р Г. М. Димитров, осъден задочно през 40-те години за \"антидържавна дейност\".     2003 г. - Изстрелян е апаратът на Европейската космическа агенция СМАРТ-1, предназначен за изследване на Луната от лунна орбита.  ", "date": "2018.09.27", "title": "27 септември, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/387699-%D1%80%D0%B5%D1%87%D1%82%D0%B0-%D0%BD%D0%B0-%D1%82%D1%80%D1%8A%D0%BC%D0%BF-%E2%80%93-%D0%B8%D0%BD%D0%B4%D1%83%D0%BB%D0%B3%D0%B5%D0%BD%D1%86%D0%B8%D1%8F-%D0%B7%D0%B0-%D0%B0%D0%B2%D1%82%D0%BE%D0%BA%D1%80%D0%B0%D1%82%D0%B8%D1%82%D0%B5", "text": "Той срита цялата международна общност, държавите от ОПЕК, Китай, Иран... Пожали единствено Русия. От речта на Тръмп пред ООН най-доволни трябва да са авторитарните лидери по света           В света на Доналд Тръмп може да съществува само едно от двете: мултилатерализъм или национален суверенитет. Президентът настървено се бори срещу опасността международни организации като ООН да диктуват поведението на САЩ. Това опасение само по себе си е неоснователно, а пък коментарът на Тръмп по въпроса звучи съвсем простичко и доста познато: „Америка се управлява от американци. Ние отхвърляме идеологията на глобализма!\" Неподправеният национализъм, който се отразяваше още в предизборните лозунги на Тръмп „Да върнем величието на Америка\" и „Америка преди всичко\", беше и си остава войнствено предизвикателство към всички привърженици на международното сътрудничество.     С такава позиция Тръмп навярно ще спечели точки пред своя твърд електорат в Канзас, но не и сред представителите на международната общност, събрали се в Манхатън. Речта му още от самото начало беше самохвална и са опираше върху неверни твърдения. Без да му мигне окото, президентът заяви, че неговото правителство е постигнало повече от което и да било друго в американската история. В Общото събрание на ООН това съобщение предизвика смесица от чувства: едни просто невярващо поклатиха глава, други се развеселиха от една толкова голяма конфузия. Точно по същия начин реагира и германската делегация, когато малко по-късно Тръмп отново нападна Берлин с обвинението, че Германия щяла да изпадне в пълна енергийна зависимост от Русия, ако не се откажела от плановете за изграждане на тръбопровода Северен поток-2. Нищо за Русия   То това беше и единствената реплика на президента, свързана с Русия. Нито дума за действията на Москва в Сирия, за намесата на Кремъл в президентските избори в САЩ, за скандала с отровата „Новичок\" във Великобритания или пък за репресиите срещу правозащитници и журналисти в самата Русия. Вместо това Тръмп срита цялата международна общност, включително и традиционните търговски партньори на Вашингтон, заедно с държавите от Организацията на износителките на петрол ОПЕК. Особено остри критики се посипаха върху Китай и Иран. А Русия остана пожалена. Ето защо след речта на Тръмп Москва може да се чувства като победител – така, както и всички авторитарни режими по света. Защото с изявленията си пред ООН президентът на най-могъщата държава на земното кълбо практически даде зелена светлина на всички автократи по света: можете да преследвате всяка цел, която смятате за свой национален интерес. Без да се тревожите от резервите на Обединените нации или на други международни организации. Измина една година, през която САЩ напуснаха не само такива важни международни споразумения като ядрения договор с Иран и Парижкото споразумение за климата, но и ключови подорганизации на ООН като Юнеско и Съвета по човешките права. И ето че сега, зад паравана на националния суверенитет, Тръмп се изстъпи пред света като пример за подражание, когото могат да последват и други лидери.   Президент на вакуума   В своята реч Тръмп подчерта и сериозните размишления на своето правителство да се оттегли от ролята си на водеща международна сила и вместо това да поеме курс, белязан най-вече от чисто националистически чувства. Тръмп мисли и действа в един-единствен ключ: когато някой печели, друг трябва да изгуби. Илюстрира го и изявлението му, че занапред помощи за чужбина САЩ ще отпускат само на приятелски страни. А това е не просто политическо късогледство, което ще подкопае международния авторитет на Вашингтон и неговата лидерска роля, но и отричане от най-обикновената човечност. Ако изобщо може да се каже нещо положително за речта на Тръмп, то ще звучи така: другите демократични държави от международната общност най-късно към този момент трябва вече да са разбрали, че с президент като Тръмп в Белия дом те самите трябва да запълват глобалния вакуум, оставащ след оттеглянето на САЩ. Това е сериозна мисия, но тя може да бъде осъществена, защото Тръмп собственоръчно постави страната си в международна изолация. В обширни части от света този президент и неговата политика са изключително непопулярни. Това ясно се видя във вторник, когато публиката реагира с дълбоко объркване на речта му. Не е достатъчно обаче просто да не харесваш Тръмп. Ако международната общност желае такъв глобален ред, където думата да имат не само най-могъщите държави, тогава трябва да съхрани такива международни организации като ООН.", "date": "2018.09.27", "title": "Речта на Тръмп – индулгенция за автократите"}
{"url": "http://www.classa.bg/%D1%81%D0%B2%D1%8F%D1%82/item/387700-%D0%BA%D0%B8%D1%82%D0%B0%D0%B9-%D0%BD%D0%B0%D1%81%D1%82%D1%8A%D0%BF%D0%B2%D0%B0-%D0%BA%D1%8A%D0%BC-%D0%B1%D0%B0%D0%BB%D0%BA%D0%B0%D0%BD%D0%B8%D1%82%D0%B5", "text": "Китайските инвестиции на Балканите растат с всяка изминала година. Покрай тази икономическа експанзия Пекин засилва и политическото си влияние, предупреждават критици. Така ли е наистина?  Или става дума просто за бизнес?             Когато се заговори за необходимостта от европейската интеграция на държавите от Западните Балкани, по правило се споменават две основни опасности: всички тези страни се разглеждат като източник на проблеми, а регионът като цяло се въприема като един вид арена, където се сблъскват геостратегическите интереси на т.нар. \"големи играчи\". От едната страна е Западът в лицето на ЕС и САЩ, а от другата - Изтокът, разбирай Русия. През последните години обаче се появи нов важен играч - Китай, който, според преценката на мнозина наблюдатели, имал за цел да превърне инвестиционния си капитал в политически, тъй като преследвал собствени геостратегически интереси в Югоизточна Европа. Но всички тези предупреждения си остават доста неконкретни, тъй като почти никой не се опитва да дефинира политическите ползи, които би могъл да извлече Китай от ангажимента си на Балканите. \"Новият път на коприната\"   По съвсем друг начин изглеждат нещата, когато говорим за икономическите ползи. През 2013 година китайският президент Си Дзинпин представи стратегията \"Нов път на коприната\", която предвижда осъществяването на различни инфраструктурни проекти с цел да се подсигури бърз и евтин транспорт на китайските стоки и услуги до богатите западни пазари. Като най-важни транзитни пътища по този \"Нов път на коприната\" се разглеждат именно страните от Западните Балкани.     Първата голяма инвестиция беше осъществена в Гърция. През 2009 година китайският концерн COSCO инвестира над 650 милиона евро, за да вземе на концесия пристанището в Пирея. А през 2016 година вложи още 280 милиона евро, за да откупи мажоритарния дял от пристанището. Инвестицията се оказа много успешна: докато преди десет години пристанището в Пирея се нареждаше сред 20-те европейски пристанища с най-голям оборот, днес то вече влиза в топ 10. А предстои и откриването на нов терминал.   Пристанището в Пирея   Междувременно Китай инвестира във всички страни от Югоизточна Европа. Като при това трябва да се прави разлика между преките инвестиции и отпускането на изгодни кредити. Тези кредити са обвързани с определени условия: китайските банки отпускат заеми само при положение, че китайски фирми ще получат съответните обществени поръчки. А тези поръчки се реализират от китайски работници и с материали, внесени от Китай. \"Това е един вид конюнктурна програма за китайската икономика\", казва икономическият анализатор Йенс Бастиан. Икономическите интереси на Китай са ясни: т.нар. \"Нов път на корпината\" се прицелва в силните западни пазари, а Югоизточна Европа е транзитният маршрут към крайната цел. Затова и Китай залага предимно на инфраструктурни проекти - пътища, мостове, пристанища, железопътни линии.   Просто бизнес   Но китайските фирми инвестират и на Запад. Само в Германия и само през миналата година Китай е инвестирал 13,7 милиарда евро. Още по-голяма обаче е сумата, вложена от германски фирми в Китай - общите инвестиции на германската индустрия възлизат до момента на цели 70 милиарда евро. С други думи: става дума за класическия капиталистически инвестиционен поток в рамките на глобалния пазар. Всеки инвестира парите си там, откъдето очаква най-голяма изгода. И тъй като страните от Западните Балкани не могат да си позволят да предявяват претенции, понеже са зависими от чуждите инвестиции, Китай съзира там особено добри възможности. Икономическият анализатор Йенс Бастиан го формулира така: \"Китай търси в този регион икономически партньори, които имат по-слаби позиции в преговорите. Така Пекин създава нови транспортни пътища със сравнително малко средства\". Неясно остава обаче дали зад тези инвестиции стоят и някакви конкретни политически намерения. \"За разлика от Русия, Китай няма интерес да насърчава смяна на режима в тези държави\", казва Йенс Бастиан. От което следва, че китайските геостратегически интереси в Югоизточна Европа са предимно от икономически характер. Правителствата на страните от Западните Балкани виждат и още един плюс: Китай не чете никому морални проповеди за човешките права или свободата на медиите.", "date": "2018.09.27", "title": "Китай настъпва към Балканите"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387692-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-27-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8", "text": "ОВЕН ( 21 март - 20 април ) Днес, ще намерите ново и интересно хоби. Дори и да не сте запалени колекционери, вашите възгледи ще се променят радикално. В любовта, трябва да се придържате към яснота и разумност. Имайте предвид, че имате възможност да свържете съдбата си с достоен и надежден човек. Вечерта, очаквайте новини от роднини. ТЕЛЕЦ ( 21 април - 21 май )  Днес, ще трябва да решавате важни задачи в сферата на работата си. Не давайте пари на никого, на заем. Вашите пари, ще бъдат изразходвани със скоростта на вятъра, така че бъдете по-практични в пазаруването. В семейния живот, ще се окажете истински демократи. Това е добро качество, но е малко вероятно да бъде оценено от съпруга и децата. БЛИЗНАЦИ ( 22 май - 21 Юни ) Възможни са горещи спорове, не само с колеги, но и с началници. Научете се да гледате на нещата, не през призмата на вашето възприятие, а по-лоялно и меко. Тези, които имат съвместен бизнес с роднини, е необходимо да изберат нови начини за прогрес. Вечерта не си позволявайте лошо настроение, иначе няма да може заспите.   РАК ( 22 юни - 23 юли ) Трябва да обмислите всичките си решения, тъй които могат да се окажат безразсъдни. В същото време не се паникьосвайте и не забавяйте хода на събитията. Основното е, да държите всичко под контрол и да наблюдавате отстрани какво се случва в сферата на работата. Със здравето, ситуацията ще е неблагоприятна – възможни са настинки и дори бронхит. ЛЪВ ( 24 юли - 23 август ) Днес, не задавайте излишни въпроси на шефа си, ако ви повери важна задача. Ако е необходимо, тогава го направете. Активността, ще позволи на необвързаните да се срещнат с човек, за когото отдавна са мечтали. Той ще се окаже не само приятен външно, но и прекрасен духовно. Един добър ден, за промяна на диетата и почивка. ДЕВА ( 24-ти август - 23 септември ) Трябва сериозно да се замислите за промяна не само на работата, но и на професията. Днес вашите идеи и планове лесно ще се сбъдват, особено тези, свързани с пътуване, обучение и запознанства. Смело споделяйте своя опит и натрупани знания с колеги и приятели. Вечерта, се очаква да бъде много романтична. ВЕЗНИ( 24 септември - 23 октомври) Не влизайте в конфликт с близките си, дори и те да грешат. Вашето мнение, го запазете за себе си. Очакванията в любовта, ще бъдат оправдани, но не мислете, че може напълно да промените избраника си. Здравето ви ще е добро, така че вечерта може да се заемете с активен спорт или забавления с приятели.   СКОРПИОН ( 24 октомври - 22 Ноември ) Днес забравете за всички трудности и проблеми, защото този ден ще бъде щастлив и важен за вас във всички отношения. Ще може да постигнете успех в работата и любовта. Основното е, да не променяте курса, а също така да обръщате по-малко внимание, на критиките на другите. Вечерта посветете на семейството и децата.   СТРЕЛЕЦ ( 23 Ноември - 21 Декември ) Трябва да укрепите позициите си във всички области. Ако рано сутринта се заемете с работа, то тя ще върви като по часовник. Вие, разбира се, не сте магьосник и чародей, но в любов може да привлечете много почитатели. Вечерта ви чакат разходи, свързани с дома и семейството. Но всички те, ще са полезни, затова не трябва да съжалявате. КОЗИРОГ (22 Декември - 20 януари ) Очакват ви високите постижения в бизнеса и спорта. Само не поставяйте психологически бариери, особено в общуването с близките. Много ще зависи от настроението ви днес, особено финансите. Трябва да избягвате трудностите и конфликтите, в противен случай няма да се разминете без стресови ситуации.  ВОДОЛЕЙ ( 21 януари -  19  февруари ) Трябва да разпределите по такъв начин отговорностите си на работното място, че шефовете ви да имат по-малко претенции. Един добър ден за срещи с хора, които могат да помогнат за бъдещата ви кариера. Креативните от вас, ще открият толкова много ярки таланти в себе си, че успешно ще реализират замисленото. Разходката вечерта, ще ви зареди с настроение.   РИБИ ( 20 февруари - 20 март ) Очаква ви труден ден, така че трябва още сутринта да подредите мислите си и да си зададете конкретна цел. Анализирането на чувствата, ще ви помогне, под друг ъгъл да погледнете на връзката си. Ако вечерта, сте много уморени, позволете си да се отпуснете не в някое кафене с приятели, а в пълна, но приятна самота.", "date": "2018.09.27", "title": "Дневен хороскоп 27 септември"}
{"url": "http://www.classa.bg/%D1%81%D0%B2%D1%8F%D1%82/item/387693-%D0%B7%D0%B0%D1%89%D0%BE-%D0%BD%D0%B5-%D1%81%D0%B8-%D0%BA%D0%B0%D0%B7%D0%B0%D0%BB%D0%B0,-%D0%BE%D1%89%D0%B5-%D0%BA%D0%BE%D0%B3%D0%B0%D1%82%D0%BE-%D1%81%D0%B5-%D1%81%D0%BB%D1%83%D1%87%D0%B8", "text": " публикация на държавния глава Тръмп в любимото му поле за изява - Twitter - повдигна въпроса, който мнозина си задават, щом чуят признания на жертви на сексуален тормоз - защо не си казала по-рано, защо си признаваш чак сега? Конкретният повод за гневната реакция на Тръмп са обвиненията срещу номинирания от него за върховен съдия Брет Кавано. Историята започва да се повтаря като в неприятно дежа вю - Кавано е обвинен в сексуален тормоз от професор по психология на име Кристин Форд.  Предполагаемото посегателство е станало през 1982-а, когато Форд е била на 17 години, а Кавано - на 15. Докато съдебната комисия на Сената очаква изслушването на двете страни, още една жена побърза да обвини кандидата за съдия.     Дебора Рамирез му е била колежка по право в университета в Йейл, когато на един купон без нейно искане той й се показал гол. Това се случва през учебната 1983-1984 г. Връщаме се обратно към настоящето и Доналд Тръмп, който пита нещо, минавало през главата на почти всички, след като избухна #MeToo скандалът - \"Ако е било толкова травмиращо, защо не си се оплакала веднага?\". И ако не си се обърнала към властите, защо поне не си казала на родителите си, пита в допълнение Тръмп. Постът му предизвика нова вълна от коментари и изповеди за сексуално насилие, обединени под хаштага  #WhyIDidntReport. Сред тях са такива както на известни жени от шоубизнеса, така и на жени, които са решили да дадат своята отговор на въпроса защо не са признали пред никого с години наред през какво са преминали. Едно от най-изчерпателните изказвания е на актрисата Алисия Милано, която посочва сложните мотиви, които са я спрели преди години да бъде открита за случилото се с нея. На първо място тя казва, че много от жертвите отказват въобще да споделят за сексуален тормоз заради съдебната система и по-точно защото малко съдии ще възприемат сериозно показанията им. Милано допълва, че реакциите срещу Кристин Форд само доказват твърдението й и в тях вижда най-лошия кошмар на всеки потърпевш - недоверието. Конвенционалното правосъдие за нея просто не е опция в този случай. Актрисата описва как всяко признание, което е успяла да изрече десетилетия по-късно, е било като да преживее отново насилието и най-кошмарния момент в живота си. Мълчанието от своя страна й помага да забрави, че насилникът й е още жив и е на свобода някъде по света. Милано описва живота на жертвите на сексуален тормоз като пътешествие, което започва със страх и продължава само в страх - от обществото, от обвинения и от подигравки. Към Милано се присъедини и друга актриса - Лили Рейнхарт, позната от  Riverdale и  Miss Stevens. Рейнхарт е сред жените, които се оплакаха от тормоз от страна на продуцента Харви Уайнстийн, срещу когото се изправиха още доста популярни имена като Анджелина Джоли и Кара Делевин. Рейнхарт казва, че не е пожелала да сподели преживяното от страх, че ще загуби работата си, а всички ще си помислят, че драматизира излишно. Шумът покрай скандала с Уайнстийн я насърчава да разкаже публично през какво е преминала. Актрисата е преживяла още един случай на сексуален тормоз в по-далечното си минало. Момче, с което се среща, се опитва да я притисне и да я принуди да правят секс. Тя едва успява да се измъкне, но и до днес определя момента като изваден от филм на ужасите. И тогава Лили не споделя с никого заради подобни опасения - да не решат приятелите й, че си измисля. Извън светлините на холивудските прожектори още много жени се престрашиха да кажат какво се е случило и защо, противно на първичната логика, не са споделили на никого. Объркване, отричане, непоносим гняв са само част от причините.  Някои са били жертва на деца на богати и влиятелни родители и са преценили, че никога няма да получат справедливост. Други са били изнасилени от популярното момче на гимназията или колежа - човекът, който всички харесват и никой не допуска, че може да извърши подобно нещо. Трети оправдават мълчанието си с аргументи, с които обществото обикновено ги замерва - били са с къса пола, не където трябва, в неподходяща компания, в неподходящ час. Една потребителка в Twitter пише, че момчето е било нейно гадже и затова не е посмяла да определи случващото се като сексуален тормоз. След нея има коментар на жена, която е насилена от най-добрия си приятел и попада в подобна ситуация, в която не смее да рискува да признае. Те, заедно с актриси, певици и други популярни жени, не описват самоцелно травмите от миналото си. Целта е да докажат как Тръмп и хората с неговото мислене не са прави в мнението си, че първото нещо, което ще направи жертва на сексуален тормоз, е да изтича в полицията. Покрай скандала с Уайнстийн мнозина си казаха, че звездите са запазили тайна, само и само за да запазят ролите и ангажиментите си. Сега става далеч по-ясно, че мотивите са доста по-заплетени и трудно подлежат на хладнокръвно описание. За момента #WhyIDidntReport постовете звучат далеч по-задълбочено и карат четящите ги да се замислят, а не просто да прехвърлят поредната клюка ала Уайнстийн. Дано хаштагът не се превърне в поредния \"лов на вещици\" и поле за отмъщение към стари врагове.", "date": "2018.09.27", "title": "\"Защо не си казала, още когато се случи?\""}
{"url": "http://www.classa.bg/%D1%81%D0%B2%D1%8F%D1%82/item/387694-%D0%BF%D0%B0%D1%82%D1%80%D0%B8%D0%BA-%D0%B1%D1%8E%D0%BA%D0%B0%D0%BD%D1%8A%D0%BD-%D1%83%D0%B2%D0%B5%D1%80%D0%B5%D0%BD%D0%B8-%D0%BB%D0%B8-%D1%81%D1%82%D0%B5,-%D1%87%D0%B5-%D1%80%D1%83%D1%81%D0%B8%D1%8F-%D0%B2%D0%B5%D1%87%D0%BD%D0%BE-%D1%89%D0%B5-%D0%BE%D1%82%D1%81%D1%82%D1%8A%D0%BF%D0%B2%D0%B0", "text": "«Когато американските военни кораби постоянно плуват из източната част на Балтийско и в Черно морета, а и при вероятната поява на нова военна база в Полша, както вече е уговорено между полското правителство и администрацията на Тръмп, при това, според полския президент тя ще носи името на американския държавен глава, а и при наличието на растящата помощ за Украйна чрез доставката на смъртоносно оръжие за борба с проруските въстаници в Донбас и с руския флот в Азовско море — няма ли ние, американците, да обкръжим Русия от всички страни? Уверени ли сме в това, че руснаците вечно ще отстъпват?», пита риторично авторът на статията Патрик Бюканън в американското издание The American Conservative.", "date": "2018.09.27", "title": "Патрик Бюканън: Уверени ли сте, че Русия вечно ще отстъпва?!"}
{"url": "http://www.classa.bg/%D1%81%D0%B2%D1%8F%D1%82/item/387695-%D0%BC%D0%B0%D0%BD%D0%B0%D1%81%D1%82%D0%B8%D1%80%D1%8A%D1%82-%E2%80%9E%D0%BC%D0%BE%D0%BD%D1%81%D0%B5%D1%80%D0%B0%D1%82%E2%80%9C-%D0%BA%D1%80%D0%B0%D0%B9-%D0%B1%D0%B0%D1%80%D1%81%D0%B5%D0%BB%D0%BE%D0%BD%D0%B0-%D1%87%D0%B5%D1%80%D0%BD%D0%B0%D1%82%D0%B0-%D0%BC%D0%B0%D0%B4%D0%BE%D0%BD%D0%B0-%D0%B8%D0%B7%D0%BF%D1%8A%D0%BB%D0%BD%D1%8F%D0%B2%D0%B0-%D0%B6%D0%B5%D0%BB%D0%B0%D0%BD%D0%B8%D1%8F", "text": "Манастирът Монсерат край Барселона в Испания е собственост на Ордена на бенедиктинците почти хиляда години. Той е издигнат в чест на Каталунската Божа Майка. Заобиколен е от 1200 скали, които му придават величие и го превръщат в грандиозно съоръжение. В момента в манастира служат около 80 монаси. В манастирската базилика се съхранява дървена скулптура на Божата Майка, с която манастирът се гордее. Там има и музей, в който е представена голяма колекция на велики художници и скулптури от всичките времена – Ел Греко, Караваджо, Пикасо, Дали и др.    Манастирът Монсерат се създаден през 1025 г. от абат Олиба Риполски. Той бил прочут за времето си архитект и лично ръководел строежа на манастира; Риполски има голяма заслуга в развитието на архитектурата в Каталуния, като обогатил каталунската архитектура с ломбардски стил.     Наполеоновите войски разрушили манастира, след което той бил построен наново. Последната промяна в облика му била направена в началото на миналия век. Историята на Черната Мадона Статуята на Черната Мадона привлича много посетители в храма Монсерат. Статуята на Черната мадона е издялана от черна топола и облечена в златни дрехи. В дясната си ръка тя държи сфера, която символизира върховната власт над Вселената, а с лявата си ръка майчински защитава младенеца Иисус. Той държи в лявата си ръка шишарка, която символизира плодородието и дълголетието.     Тронът на Черната Мадона е изработен от сребро. Парите за него са събирани в цялата Каталуния в знак на всеобщо примирение след тежката Гражданска война. В оформлението на олтара участвал прочутият каталунски архитект Антонио Гауди.     Смята се, че Черната Мадона изпълнява желания за изцеление, особено що се отнася до женското здраве; тя помага на жените да изпитат щастието на майчинството. Черната Мадона била коронована от римския папа още в края на 19 век; тя си има химн, който всеки ден се изпълнява от хор от момчета; в него тя се нарича още „Розата на Април“. Нейният ден се чества на 27 април. След като човек отправи най-важното и най-насъщното си желание, той трябва отново да се върне в двора и да извърви кръг. Явно, за да повтори за себе си своето желание. Опашките до Черната Мадона са огромни и многочасови. Според легендата статуята е издялана от Свети Лука, след това била докарана в Испания от Свети Петър; от 718 г. я криели от мюсюлманите в планините Монсерат. След това следите на Мадоната се изгубили, но по един чудесен начин била намерена от пастири. Те разказвали, че в една пещера видели загадъчно сияние и чули ангелско пеене. Там където била открита статуята, била издигната кула, а пещерата била наречена «Santa Cova». Няколко хипотези относно черния цвят на Мадоната Но всичките са лишени от здрава основа. Според една от тях, Мадоната с младенеца била изобразена според иконографията на Изида и нейния син Хор, за която било характерно използването на черен цвят. Не е изключено с помощта на черния цвят създателите на статуята да са искали да подчертаят връзката на Мадоната с Майката земя. Възможно е причината за черния цвят да е съвсем проста: дървесината била опушена със свещи, които с векове се палели близо до нея. Много хора посещавали и посещават Черната Мадона в Монсерат, включително и Св. Игнатий Лойола. През 1881 г. след канонизацията на папа Лъв Тринайсети, статуята се превърнала в покровителка на Каталуния. Към статуята на Черната Мадона се обръщат бездетни жени, за да въплътят мечтата си за майчинство и други насъщни и важни желания. В църквата при манастира Монсерат са погребани двама папи: Калист Трети и Александър Шести. Освен Черната Мадона Каталуния има още един патрон – Свети Георги. На каталунски език името на Черната Мадона е Ля Маренета, в превод – „Малката тъмнокожа, Мургавелката“. Най-много копия на Черната мадона се намират в църкви в Латинска Америка.  ", "date": "2018.09.27", "title": "Манастирът „Монсерат“ край Барселона. Черната Мадона изпълнява желания"}
{"url": "http://www.classa.bg/%D1%81%D0%B2%D1%8F%D1%82/item/387696-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%B0%D0%BD%D0%B0%D0%BB%D0%B8%D1%82%D0%B8%D0%BA-%D0%BD%D0%B0%D1%80%D0%B5%D1%87%D0%B5-%D1%81%D0%B0%D1%89-%D1%81%D1%8A%D1%8E%D0%B7%D0%BD%D0%B8%D0%BA-%D0%BD%D0%B0-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8%D1%82%D0%B5", "text": " на политиката на САЩ в Сирия става по-очевидно с всеки изминал ден. При това все по-често за това започнаха да говорят на глас вече в самите Съединени щати. Не знаейки какво да противопоставят на Москва, която води обмислена политика и постига успехи по всички направления, Вашингтон един след друг измисля поводи за провокации. По-рано това бяха измислените обвинения за използване от Асад на химическо оръжие, а в последно време предлог за да атакуват Сирия за Белия дом става набелязаното освобождение на провинция Идлиб от терористите.     За това заяви в статията си американският икономист и наблюдател Пол Крейг Робъртс. При това без да пробягва към евфемизми Робъртс нарича нещата със собствените им имена: САЩ искат да помогнат в Идлиб на своите „съюзници-терористи“. Но задачата съвсем не е проста и, според аналитика, заплашва САЩ с възможно унищожаване на настъпателното въоръжение. Затова за сега САЩ и коалицията не могат да си позволят някакви решителни действия и се занимават с това, че извеждат терористите на ИД от провинция Дейр ез-Зор. Между другото за неприкритото желание на Вашингтон да изведе забранената в Русия терористична групировка «Джебхат ан-Нусра“ изпод удара отдавна отдавна вече заявяваше ръководителят на МВнР на РФ Сергей Лавров. А като цяло всички провокации, които използват САЩ, това е агония на страната, която не желае да се примири с това, че времената, когато тя доминираше в света отиват в миналото и лидерското положение в света започва да взема Русия. Именно за това по думите на Робъртс, “Вашингтон води война срещу Русия, а не срещу терористите“.", "date": "2018.09.27", "title": "Американски аналитик нарече САЩ съюзник на терористите"}
{"url": "http://www.classa.bg/%D1%81%D0%B2%D1%8F%D1%82/item/387697-%D1%81%D0%B0%D1%89-%D0%BF%D0%BB%D0%B0%D0%BD%D0%B8%D1%80%D0%B0%D1%82-%D0%B4%D0%B0-%D0%B7%D0%B0%D0%BF%D0%BE%D1%87%D0%BD%D0%B0%D1%82-%D0%BC%D0%B0%D1%89%D0%B0%D0%B1%D0%BD%D0%B0-%D0%BA%D0%B0%D0%BC%D0%BF%D0%B0%D0%BD%D0%B8%D1%8F-%D0%BF%D1%80%D0%BE%D1%82%D0%B8%D0%B2-%D0%BA%D0%B8%D1%82%D0%B0%D0%B9", "text": " планират в близките няколко седмици да започнат голяма кампания „в мащабите на цялата администрация“, насочена срещу Китай. За това съобщи порталът Axios с позоваване на източници от правителството на САЩ. По техни сведения, с обвинения по адрес на Пекин ще излязат Белия дом, Министерството на финансите, търговията и отбраната на страната. „Ние няма да позволим само на Русия да бъде дразнител - привежда порталът думите на източника си в Белия дом – [Такива] ще бъдат Русия и Китай“.     Американските власти планират да представят новата информация за „враждебните действия на Китай“ против държавния и частен сектори на САЩ и да предприемат мерки във връзка с това. Както отбелязва Axios, администрацията на САЩ ще обвини Пекин за „злонамерени действия“ в кибер пространството, намесата в изборите и кражбата на обекти на интелектуална собственост. По данни на портала, американското правителство „разполага с точни данни“ в подкрепа на своите обвинения. „Ние имаме намерение да покажем как Китай е проникнал в САЩ и какво правим за да противостоим на това“ - разказа източникът на портала в Белия дом. „Инициативата тръгва от апарата на националната сигурност“ - отбеляза той. Но, подчерта Axios, във вашингтонската администрация така и не поясниха, защо даденото решение беше взето именно сега. Напълно очаквано САЩ считат Китай за по-голяма заплаха, отколкото Русия.  След заявленията за злонамерените действия на Китай, те ще въведат още и санкции.", "date": "2018.09.27", "title": "САЩ планират да започнат мащабна кампания против Китай"}
{"url": "http://www.classa.bg/%D1%81%D0%B2%D1%8F%D1%82/item/387698-%D1%82%D0%BE%D0%B2%D0%B0-%D0%B5-%D0%BA%D1%80%D0%B0%D1%8F%D1%82-%D0%BD%D0%B0-%D0%BC%D0%B5%D1%80%D0%BA%D0%B5%D0%BB", "text": "Това, което се разиграва в момента в Берлин, си е истински дворцов преврат, който може да завърши само по един начин: нови избори, и то без Ангела Меркел. Краят на управлението ѝ вече се вижда           Когато не се говори много за работата на даден лидер на парламентарна фракция, това означава, че той се справя отлично. В германската партийна система фракционният председател има грижата да осигурява на партийния лидер мнозинство в собствената му парламентарна група. А когато партийният лидер, както в случая с Меркел, ръководи и правителството, шефът на парламентарната група трябва да подсигурява спокойната и безшумна работа на канцлерката. Чисто теоретически. В сегашното германско правителство обаче в момента всичко е неспокойно и много шумно. Още по време на дългите коалиционни преговори гъмжеше от интриги, подаваха се оставки, издигаха се заплахи за нови избори. Днес, една година след изборите за Бундестаг, разпадането на коалицията и стартът към ново правителство вече са само въпрос на време.   Дворцов преврат   Не само защото управляващите партии безобразно се карат помежду си. И не само защото заради вътрешните си борби за власт пожертваха и последните трохи доверие на избирателите. Сега Ангела Меркел изгуби и мнозинството в собствения си лагер: свален беше нейният дългогодишен довереник - фракционният лидер Фолкер Каудер. А това си е дворцов преврат, който може да завърши само по един начин: нови избори без Ангела Меркел, която в продължение на 13 години поставяше решаващ отпечатък върху съдбините на Германия и на Европа.     Сравнително непознатият експерт по финансовите въпроси Ралф Бринкхаус беше избран за нов фракционен лидер на ХДС/ХСС тъкмо в деня, когато в ООН Доналд Тръмп отново отправи словесни атаки срещу Германия. А това определено хвърля доста смущаваща светлина върху състоянието на икономически най-силната европейска държава. Прекалено много депутати от Бундестага очевидно не разбират колко сериозно е положението. Те са избрани от гражданите на тази страна, за да се грижат за тяхното добруване, а не да блокират седмици наред работата на правителството, спорейки за дреболии и за политически назначения, което от своя страна само налива вода в мелницата на десните популисти от „Алтернатива за Германия\".   Демонтаж на единствената надеждна величина   На това правителство още от първия ден му липсваше не само някакъв общ политически проект. Липсваха му и съответните политически актьори, притежаващи достатъчно мощ и убедителност, за да водят Германия в тези трудни времена. До вчерашния исторически вторник единствената надеждна величина беше Ангела Меркел, която съумяваше да прикрие дълбокия разрив в правителствената коалиция, че дори и в собствените си партийни редици. Сега всичко това приключи. Депутатите от ХДС/ХСС свалиха не само Фолкер Каудер. В днешните бурни времена те публично демонтираха и канцлерката. Тъй че въпросът днес гласи не дали, а колко бързо ще си отиде Ангела Меркел. Един наистина многозначителен факт. Не само защото доставя огромна радост на „Алтернатива за Германия\" и на Доналд Тръмп...", "date": "2018.09.27", "title": "Това е краят на Меркел"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387691-%D0%B3%D0%BE%D1%80%D0%B5%D1%89%D0%B0%D1%82%D0%B0-%D0%B3%D0%B8%D0%BC%D0%BD%D0%B0%D1%81%D1%82%D0%B8%D1%87%D0%BA%D0%B0-%D1%86%D0%B2%D0%B5%D1%82%D0%B8", "text": "Таен обожател подгони гимнастичката Цвети Найденова. Едно от златните момичета, спечелили бронзов медал на олимпиадата в Рио, се похвали с красиви червени рози. Цуцката, както самата тя се нарича, очевидно е трогната от жеста и сияе с цветето в ръка. Феновете й вече изразяват съмнение дали тя отново не е влюбена.    От няколко месеца гимнастичката е без гадже и до този момент се радваше на свободата си. За последно тя бе заедно с рапъра Марсел, който е известен с просташки текстове и не особено стойностни парчета, а клиповете на песните му са на ръба на порното. Връзката между него и Цвети не се харесваше на шефката на федерацията Илиана Раева. Според нея тя разваляла имиджа на ансамбъла, пише столичен вестник.     Цуцката се пенсионира като гимнастичка и думата на Раева вече не е закон за нея. Тя прекара цяло лято в пътешествия и почивки на морето, като основно бе в женска компания. Но по всичко изглежда, че няколко месеца след тежката си раздяла с Марсел тя е готова за ново предизвикателство в любовта. Както повечето си колежки от ансамбъла Цуцката си пада по лоши момчета. Преди Марсел, известен с \"хитовете\" си \"Животът е пари\", \"Мангизи\" и \"Ташак работа\", гимнастичката ходеше с борец. В медиите тя бе свързвана и с Любомир Симеонов - Любо Чука, но впоследствие стана ясно, че двамата са просто приятели.  ", "date": "2018.09.27", "title": "Горещата гимнастичка Цвети"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387689-%D1%80%D1%83%D1%81%D0%B0%D1%82%D0%B0-%D0%B7%D0%BB%D0%B0%D1%82%D0%BA%D0%B0-%D0%BA%D1%8A%D1%80%D1%82%D0%B8-%D1%8F%D0%BA%D0%BE", "text": "Златка Райкова намери нов, добре зареден банкомат в лицето на Благой Георгиев.   Шавливата плеймейтка се възползвала от слабите ангели на Джизъса и без никакви проблеми го вкарала в леглото си. Това се случва малко след като ММА боецът Георги Найденов й би шута, а поводът бе поредната изневяра на Райкова. По време на шоуто „Като две капки вода“, в което Георги падна на колене пред любимата си и пред цяла България й предложи брак, Златка се загаджи с брата на Борис Дали, с когото имаше кратка креватна авантюра. Именно тогава Валентинов решил, че е по-добре да скъса с палавницата, в която бил влюбен - емоции далеч от русата главица на Златка.    Въпреки че Благой Георгиев е много далеч от представите на Райкова за сериозна  връзка, сега тя се е закачила за него и чака на хоризонта да се появи нещо по-подходящо. Пред приятелки Златка споделяла, че ще използва намалението, докато  Джизъса е увлечен по нея да се възползва максимално от парите му, твърди HotArena.   „Не ме привлича дори физически, но ще си поиграя известно време и с него“, заливала се от смях плеймейтката. В началото дори се срамувала да признае, че двамата са двойка и настоявала да се крият. Издъниха се обаче по време на почивката си в един от топхотелите на СПА курорта Велинград. По-късно бяха забелязани и по родното Черноморие в компанията на приятели.  Колко време ще продължи тази псевдо идилия, предстои да видим и то съвсем скоро, шушукат светски  клюкари, запознати с нрава на меркантилната Злати. В последните седмици Джизъса се е изръсил доста солено за любимата си, пилеейки щедро парите си. Изненадвал я с най-различни подаръци, кой от кой по-скъпи. Още отсега планирал да я заведе по Коледа на романтична почивка на Малдивите. Ако до тогава тя не му бие шута, разбира се!", "date": "2018.09.27", "title": "Русата Златка кърти яко"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387690-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%B2-%D1%81%D1%82%D1%80%D0%B5%D1%81-%D0%B6%D0%B5%D0%BD%D0%B0%D1%82%D0%B0-%D0%BC%D1%8A%D0%B6-%D0%B3%D0%B8", "text": "Руското страшилище Наталия Кузнецова, която преди година бе обявена за най-силната жена в света, отново е в България.     26-годишната мускулеста жена с тяло на мъж е висока 1,70 метра и тежи 100 килограма, като тренира от 14-годишна, което се вижда по снимките.     Кузнецова предизвика фурор и уплаши мнозина мъже със снимките си в \"Инстаграм\", като на тях се виждат популярните родни морски дестинации Равда, Несебър, Бургас и Слънчев бряг.      Наталия извади на показ огромните си мускули и разтресе родното Черноморие. Май никак няма да ти е приятно, ако я срещнеш по пътя ядосана...  ", "date": "2018.09.27", "title": "Българите в стрес! Жената-мъж ги...."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387688-%D0%B6%D0%B5%D0%BD%D0%B8%D1%82%D0%B5-%D0%BF%D0%BE%D0%BB%D1%83%D0%B4%D1%8F%D1%85%D0%B0-%D0%B7%D0%B0", "text": "За съжаление, еректилната дисфункция е много по-често срещан проблем, отколкото можем да си представим, и много от тях се наричат епидемии от съвременната епоха. Поради това все по-голям брой жени са недоволни от сексуалния си живот и търсят нещо \"отстрани\". Това води до проблеми в брака и връзките, недоволство, лошо настроение, вина и загриженост, липса на самоуважение и самочувствие, срам - както при жените, така и при мъжете. Друг проблем е кога да потърсите помощ.      Много мъже се разбити и избират между две злини: те продължават да страдат от недоволство в спалнята или да преодолеят гордостта и да признаят, че имат проблем. И какво, ако знаехте, че има дискретно решение, което да ви помогне да се отървете от импотентността, да възстановите страстта към връзката и да се насладите в секса? Решение, което не означава, че ще отидете на специалист, използвайки таблетки и други неефективни препарати? Естествено решение, което носи страст и удоволствие в спалнята      Учените са изследвали различни билки, които са естествени афродизиаци, подобряват циркулацията на кръвта и оказват влияние върху тестостерона. Оказа се, че комбинацията от някои растения е синергична и дава отлични резултати. Така мъжете най-сетне поздравиха радостната новина: възможно е да се реши еректилната дисфункция, да се подобри сексуалното самочувствие и естествено да се преодолее този неприятен проблем. Това също ще бъде потвърдено от онези, които са се опитали. Един от тях е Иван от Плевен.       \"Когато минах през 40-те, всичко се срина надолу. Не очаквах страстите между мен и жена ми да изчезнат, но това се случи. Накрая се разделихме. Много дълго след това нямах никого. Просто не можех, защото знаех, че ще \"ми падне\". Сега съм отново в играта, въпреки че съм във втората половина на 40-те години \", признава Иван, който естествено успя да получи силата на 20-годишен. Не е нужно да се подлагате на болезнени и рискови методи Таблетки, помпи, хирургични процедури - редица решения, които не са напълно ефективни и предизвикват загриженост от страна на експертите.      Причината е, че тези методи носят по-голям риск и неблагоприятни последици от ползите, за разлика от естествените решения за повишаване на ефикасността и ерекцията. [null] Например, таблетките дават само неотложни резултати и трябва да се вземат непрекъснато. Но прекомерното приемане на такива таблетки може сериозно да увреди Вашето здраве. Вакуумните помпи, от друга страна, водят до ерекция, когато се използват - но такива помпи не са практични, причиняват болка и могат да оставят ДЪЛГОСРОЧНИ последици. Най-екстремният метод със сигурност е хирургическа процедура, която винаги е рискована.      Преодоляване на еректилна дисфункция по естествен път Еректилната дисфункция е решим проблем. Най-важното е да изберете правилния метод за отстраняване на този проблем. Исторически, древните мaи използвали добре известното растение дамяна, за да поддържат сексуална жизненост в по-късна възраст. По модела на древните маи е създаден продукт, базиран на растението дамяна, който позволява на мъжете да поддържат сексуална сила, да постигат пълна ерекция и дори да увеличат дължината и обема на своите полови органи. Това е Turbo Max Blue, уникални натурални пластири. Turbo Max пластирите съдържат всички дарове на природата, които са от съществено значение за човек, който да се превърне в господар в леглото.      Съставките, съдържащи пластирите, се абсорбират през кожата, като по този начин засягат цялото тяло - подобряват кръвния поток, стимулират мъжкото либидо и стимулират ерекцията нагоре. Изследванията показват, че освен това Turbo Max Blue също работи върху увеличаването на мъжките полови органи. Пластирите са направени така, че съставките бързо да се абсорбират в кожата, тъй като гуараната омекотява кожата, така че активните вещества да попаднат в тялото възможно най-бързо. В допълнение към дамяната и гуараната, Turbo Max Blue съдържа гинко билоба, която се използва от векове за подобряване на циркулацията. Това растение засяга притока на кръв към половите органи, което допринася за по-добра ерекция. И има женшен, прекрасно растение, използвано дори от китайски императори, което засяга централната нервна система, а нервните импулси пътуват по-бързо от половите органи до мозъка, което носи фантастично преживяване за леглото.  Turbo Max Blue пластирите са лесни за употреба, само един пластир трябва да бъде прикрепен към чистата, неокосмена кожа. Един пакет от Turbo Max Blue съдържа 30 пластира, което е достатъчно за един месец. Пластирите нямат странични ефекти и са безопасни за здравето на мъжете. При решаването на проблема с еректилната дисфункция е необходимо да изберете правилния метод и безопасен продукт. За да избегнете проблеми, кодовете трябва да бъдат поръчани от оторизиран дистрибутор на официалния сайт на Turbo Max Blue. Също така гарантира дискретно и сигурно пазаруване. Ние отново ви предупреждаваме - НЕ използвайте евтини копия, помпи, таблетки и подобни препарати, които няма да разрешат проблема и ще имат последствия. Изберете безопасно, натурално лекарство, което работи бързо и решава причината за проблема. Ето една особена изненада за нашите читатели! Революционните пластири сега се предлагат с невероятна 50% отстъпка. Но това не е всичко, ако не сте доволни от резултатите в рамките на 44 дни, производителят ви гарантира възстановяване.Затова поръчайте незабавно и ще получите пластирите на двойно по-ниска цена, докато все още има от запасите!  ", "date": "2018.09.27", "title": "Жените полудяха за...."}
