{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/379643-%D1%82%D1%80%D1%8A%D0%BC%D0%BF-%D0%B1%D0%BB%D0%BE%D0%BA%D0%B8%D1%80%D0%B0-%D1%81%D0%B4%D0%B5%D0%BB%D0%BA%D0%B0%D1%82%D0%B0-%D0%B7%D0%B0-%D0%BA%D1%83%D0%B0%D0%BB%D0%BA%D0%BE%D0%BC-%D0%B7%D0%B0%D1%80%D0%B0%D0%B4%D0%B8-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B0%D1%82%D0%B0-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82", "text": "Доналд Тръмп блокира опит на сингапурска компания за микрочипове да погълне американския си конкурент „Куалком\". Ако беше осъществена, сделката щеше да бъде най-голямата в историята на технологичната промишленост. Сингапурската фирма „Броудком\" 4 месеца отправяла оферти и вдигнала предложението си на 121 млрд. долара. По препоръка на свои съветници, Тръмп взел решение да не разреши сделката, с аргумент, че тя застрашава националната сигурност. Макар и да не е позната извън технологичната сфера, „Куалком\" е водещ производител на процесори в света, а на нея разчитат гиганти като „Епъл\" и редица други компании. Има надеждни доказателства, които ме карат да вярвам, че „Броудком\", придобивайки „Куалком\", може да предприеме действия, които заплашват да накърнят националната сигурност на САЩ\", казва Тръмп в заповедта, подписана в понеделник вечер във Вашингтон. Заповедта подчертава твърдата позиция, която администрацията на Тръмп пое по отношение на чуждестранните поглъщания на американски технологични компании. През септември той блокира друга продажба, подкрепян от Китай. Сделката щеше да е за 1,3 млрд. долара. Това е едва четвъртият път в рамките на четвърт век, в който президент на САЩ спира чуждестранното поглъщане на американска фирма на основание национална сигурност. Най-малко половин дузина технологични сделки бяха прекратени по време на управлението на Тръмп. „Броудком\" заяви в изявление, че преглежда заповедта и че „категорично не е съгласна, че предложеното придобиване на Qualcomm поражда опасения за националната сигурност\".", "date": "2018.03.14", "title": "Тръмп блокира сделката за Куалком заради националната сигурност"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/379644-%D0%B3%D0%B5%D0%BD-%D1%82%D0%BE%D0%B4%D0%BE%D1%80-%D0%B1%D0%BE%D1%8F%D0%B4%D0%B6%D0%B8%D0%B5%D0%B2-%D1%89%D0%B5-%D0%B7%D0%B0%D0%B3%D0%BE%D0%B2%D0%BE%D1%80%D1%8F%D1%82-%D0%BB%D0%B8-%D1%83%D0%BF%D1%80%D0%B0%D0%B2%D0%BD%D0%B8%D1%86%D0%B8%D1%82%D0%B5-%D0%BD%D0%B8-%D0%B7%D0%B0-%D0%BD%D0%B0%D1%88%D0%B8%D1%82%D0%B5-%D0%B4%D1%83%D1%85%D0%BE%D0%B2%D0%BD%D0%B8-%D0%B3%D1%80%D0%B0%D0%BD%D0%B8%D1%86%D0%B8", "text": "      „Кога българските управници ще започнат да говорят за българските духовни граници? Кога ще се намери някой, който да припомни, че в Мала Азия, в XX в., в 1912 – 1913 г. стотици български църкви, манастири, екзархични имоти, лични имоти са отнети, а българите са прогонени с огън и меч? Колко в България се знае, в кои учебници по история пише за турския геноцид? Кога най-после български държавник ще се изправи и ще каже на г-н Ердоган: „Вие дължите извинение на българския народ!“?      Три години преди арменския геноцид генералната репетиция е с Тракийския геноцид. Избити са около 60 хил. българи и повече от 200 хил. са прогонени“, каза гостът.   Не става дума за териториални претенции, това е даденост, трябва да я приемем, трябва да развиваме добри отношения, но не за сметка на премълчаване на историята. Народ, които си забрави историята, няма бъдеще, добави ген. Бояджиев.   Според него отговорът на Министерството на външните работи е верен, издържан според международното право, но недостатъчен. МВнР за Ердоган и Кърджали: Държавните граници не подлежат на преразглежданеБългария и Турция се радват на отлични двустранни отношения, посочват от външното ни ведомство.   Виждам страхотна закачка на съдбата, която ми е чудно как нашите политици не са оценили – Ердоган идва у нас за срещата ЕС – Турция на 26 март – Националния ден на Тракия, деня, в който отдаваме почит на българската армия и свеждаме глава пред мъчениците на турския геноцид над българското население в Тракия и Мала Азия, каза ген. Бояджиев.   Срещата има своите лимити и дневен ред, но най-малкото трябва да се спомене, че това е Денят на Тракия, смята той. Той допълни  и че през август президентът Румен Радев е поел ангажимент тази година денят да се празнува под неговия патронаж.   Той коментира и случая с бившия шпионин Сергей Скрипал. Според него, ако Москва е искала да го ликвидира, е имала безброй случаи да го направи, а не точно в този момент. Русия най-малко има интерес от смъртта му седмица преди изборите, смята Бояджиев.   Напрежението между Лондон и Москва заради отровения шпионин се разраства и на медийния фронтБританските власти предупредиха, че ще отнемат акредитацията на държавната телевизия \"ЕрТе\"   Да се сочи с пръст Русия е идеологически, а не същностно мотивирано, посочи той. Според него много повече печели Украйна, например, заради евентуален последващ натиск и санкции за Москва, както и тероризмът, за да няма обединени действия на Запада и Русия срещу него.   Използваното срещу Скрипал вещество „Новичок“ е разработено през 70-те години в научните институти на КГБ и военните. Такива институти е имало в Киев и Узбекистан, посочи генералът.    ", "date": "2018.03.14", "title": "Ген. Тодор Бояджиев: Ще заговорят ли управниците ни за нашите духовни граници"}
{"url": "http://www.classa.bg/%D1%81%D0%B2%D1%8F%D1%82/item/379635-%D0%BA%D0%B8%D1%82%D0%B0%D0%B9-%D0%B5-%D1%81%D1%8A%D0%B7%D0%B4%D0%B0%D0%BB-%D1%81%D1%83%D0%BF%D0%B5%D1%80%D0%BC%D0%B0%D1%82%D0%B5%D1%80%D0%B8%D0%B0%D0%BB,-%D0%BF%D1%80%D0%B5%D0%B2%D1%80%D1%8A%D1%89%D0%B0%D1%89-%D0%B8%D0%B7%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8%D1%82%D0%B5-%D0%B2-%D0%BD%D0%B5%D0%B2%D0%B8%D0%B4%D0%B8%D0%BC%D0%B8", "text": "Една лаборатория в Китай заяви, че е създала суперматериал, който би могъл да се използва, за да се правят обектите невидими, съобщава китайският телевизионен канал CCTV.   С термина суперматериал китайските медии имат предвид обикновено известните като метаматериали, които представляват нов клас фино проектирани повърхности, които могат да имат свойства, недостижими за конвенционалните материали.   Процесът на покриване с метаматериал, от своя страна, се провежда чрез манипулиране на пътя на светлината през материала, което позволява да стане незабележим за окото, чрез контролиране на електромагнитното излъчване.   Според портала за новини Sina, Китай може да приложи тези нови знания за производството на стелт бомбардировачи, включително J-20, които могат да пренасят на борда значителен брой ракети въздух-въздух.", "date": "2018.03.14", "title": "Китай е създал суперматериал, превръщащ изтребителите в невидими"}
{"url": "http://www.classa.bg/%D1%81%D0%B2%D1%8F%D1%82/item/379636-%D0%B5%D0%B4%D0%BD%D0%BE-%D0%BE%D1%82-%D1%82%D0%B5%D0%B7%D0%B8-%D0%BC%D0%B5%D1%81%D1%82%D0%B0-%D0%BC%D0%BE%D0%B6%D0%B5-%D0%B4%D0%B0-%D0%B1%D1%8A%D0%B4%D0%B5-%D0%B4%D0%BE%D0%BC%D0%B0%D0%BA%D0%B8%D0%BD-%D0%BD%D0%B0-%D0%B8%D1%81%D1%82%D0%BE%D1%80%D0%B8%D1%87%D0%B5%D1%81%D0%BA%D0%B0%D1%82%D0%B0-%D1%81%D1%80%D0%B5%D1%89%D0%B0-%D0%BC%D0%B5%D0%B6%D0%B4%D1%83-%D1%82%D1%80%D1%8A%D0%BC%D0%BF-%D0%B8-%D0%BA%D0%B8%D0%BC-%D1%87%D0%B5%D0%BD-%D1%83%D0%BD", "text": "Два месеца преди официалната среща между американския президент Доналд Тръмп и севернокорейския лидер Ким Чен-ун - първата в историята между двамата лидери на тези страни – мястото на срещата все още не е известно.   Спекулациите около това историческо сближаване, което не е потвърдено публично от севернокорейския лидер, държи в напрежение експертите, които са се отдали на задачата да обсъждат възможните места срещата, с техните съответни плюсове и минуси.   Панмунджон. Това село, разположено в демилитаризираната зона между двете Кореи, е един от най-вероятните кандидати. По-конкретно, съвместната зона за сигурност там, където служители на двете страни остават лице в лице, може да бъде домакин на срещата.   Остров Джеджу, най-големият остров в близост до бреговете на Корейския полуостров, се очертава като друга възможност, отчасти защото се стреми да привлече международното внимание с послание за мир и просперитет. \"Като остров на мира, Джеджу е идеалното място за провеждане на срещата на върха\", каза губернаторът на южнокорейската провинция.   Азия има предимството на близост, поради което Ким може да избира между столиците на Сингапур, Виетнам, Монголия или Китай. Срещата на върха в Пекин обаче не може да бъде приета от Вашингтон заради търговските търкания с азиатския гигант.   Смята се, че Ким Чен-ун не е пътувал в чужбина от 2011 г. насам, поради което може да избере да не напуска страната си и да бъде домакин на срещата там, където са се провели последните срещи между дипломатите от двете страни.   Както този вариант, така и посещението на Ким във Вашингтон – което би било първото на севернокорейски лидер в историята - би довело до сериозни препятствия и критики за двамата лидери, така че е вероятно да се предвиди по-неутрален вариант за срещата.   Европа. Страните, които имат международна репутация като посредници, като Швейцария и Швеция, са сред неутралните места за среща. И двете страни са готови да посредничат между Вашингтон и Пхенян.", "date": "2018.03.14", "title": "Едно от тези места може да бъде домакин на историческата среща между Тръмп и Ким Чен-ун"}
{"url": "http://www.classa.bg/%D1%81%D0%B2%D1%8F%D1%82/item/379637-%D0%BC%D0%B5%D0%B9-%D0%B4%D0%B0%D0%B4%D0%B5-%D0%BD%D0%B0-%D0%BC%D0%BE%D1%81%D0%BA%D0%B2%D0%B0-36-%D1%87%D0%B0%D1%81%D0%BE%D0%B2-%D1%83%D0%BB%D1%82%D0%B8%D0%BC%D0%B0%D1%82%D1%83%D0%BC-%D0%B7%D0%B0-%D0%BE%D0%B1%D1%8F%D1%81%D0%BD%D0%B5%D0%BD%D0%B8%D0%B5-%D0%BD%D0%B0-%D1%81%D0%BB%D1%83%D1%87%D0%B0%D1%8F-%D1%81%D0%BA%D1%80%D0%B8%D0%BF%D0%B0%D0%BB-%D0%B8-%D0%B7%D0%B0%D0%BF%D0%BB%D0%B0%D1%88%D0%B2%D0%B0-%D1%81-%D0%BE%D0%B1%D1%88%D0%B8%D1%80%D0%BD%D0%B8-%D0%BC%D0%B5%D1%80%D0%BA%D0%B8", "text": "Британският премиер Тереза Май каза пред парламентаристите, че бившият руски разузнавач Сергей Скрипал и дъщеря му са били отровени с нервнотоксичен агент, който се произвежда в Русия. \"Правителството заключи, че е много вероятно Русия да бъде отговорна\", каза Май.   Мей отбеляза: \"Или е било пряк акт на руската държава срещу нашата страна, или руското правителство е загубило контрол над този потенциално нервнотоксичен и катастрофално вреден агент и е позволило да попадне в чужди ръце\", предположи министър-председателят.   Тя подчерта, че ако Русия не даде надежден отговор, тя ще смята, че атаката с невротоксични агенти представлява \"незаконно използване на сила\" срещу страната й от Русия.   Май е дала на руския посланик 36-часов ултиматум, за да обясни как държавата е разработила нервния агент, използван срещу Скрипал. В противен случай Москва ще трябва да се изправи срещу \"обширни мерки\". Говорителят на руското външно министерство Мария Захарова оцени думите на Май като \"политическа и информационна кампания, основаваща се на провокация\". \"Това бе цирково шоу в британския парламент\", подчерта Захарова.   В допълнение, говорителката на руското външно министерство попита британския премиер за отговорността при други подобни смъртни случаи без обяснение. \"Преди да пишете нови истории, някой в царството да каже с какво приключиха случаите на Литвиненко, Березовски, Перепилични и много други, които мистериозно умряха на Британска територия\", каза дипломатката.   От своя страна, руският президент Владимир Путин посъветва Великобритания, да разреши случая с отравянето на Сергей Скрипал, преди обсъждане на инцидента с Москва.", "date": "2018.03.14", "title": "Мей даде на Москва 36-часов ултиматум за обяснение на случая \"Скрипал\" и заплашва с обширни мерки"}
{"url": "http://www.classa.bg/%D1%81%D0%B2%D1%8F%D1%82/item/379638-%D0%BC%D0%BE%D1%81%D0%BA%D0%B2%D0%B0-%D1%89%D0%B5-%D1%80%D0%B5%D0%B0%D0%B3%D0%B8%D1%80%D0%B0%D0%BC%D0%B5,-%D0%B0%D0%BA%D0%BE-%D0%B7%D0%B0%D1%81%D1%82%D1%80%D0%B0%D1%88%D0%B0%D1%82-%D0%B6%D0%B8%D0%B2%D0%BE%D1%82%D0%B0-%D0%BD%D0%B0-%D0%BD%D0%B0%D1%88%D0%B8%D1%82%D0%B5-%D0%B2%D0%BE%D0%B5%D0%BD%D0%BD%D0%B8-%D0%B2-%D1%81%D0%B8%D1%80%D0%B8%D1%8F", "text": "Ако има сериозна заплаха за руската войска в Сирия, Москва ще отговори, особено в случай на атака с ракети срещу Дамаск, казаха от руския щаб на въоръжените сили. Началникът на персонала, Валери Гуерасимов, предупреди, че Пентагонът планира да започне атака с ракети срещу квартали, контролирани от правителството на Дамаск.   \"В Дамаск и в сирийските отбранителни съоръжения има много руски съветници, представители на Руския център за помирение и военни\", каза Герасимов, който предупреди, че ако животът на руски военнослужещи бъде поставен в опасност, руските въоръжени сили ще отговорят с \"ракети\".   Според Герасимов, съществуват надеждни данни за употребата на химически агенти срещу цивилни, от бунтовниците в сирийския анклав Източна Гута. Генералният щаб на руските въоръжени сили посочва, че САЩ стоят зад тези атаки, за да обвинят сирийското правителство.   Посланикът на САЩ в ООН Ники Хейли предупреди в понеделник, че Вашингтон ще действа самостоятелно в Сирия, ако Съветът за сигурност на ООН не го направи. Хейли също обяви нов проект на САЩ за резолюция за прекратяване на огъня в Сирия, която няма да съдържа \"правен антитерористичен вакуум\". Решението, ако бъде прието, ще влезе в сила незабавно и ще призове за цялостно прекратяване на военните действия в цяла Сирия.   От своя страна, постоянният представител на Русия в ООН, Васили Небензия защити антитерористичната операция, извършена от Дамаск, която не противоречи на резолюция 2401, приета от Съвета за сигурност на ООН на 24 февруари. Дипломатът отбеляза, че кварталът \"Източна Гута \" в Дамаск продължава да бъде убежище за терористите.", "date": "2018.03.14", "title": "Москва: \"Ще реагираме, ако застрашат живота на нашите военни в Сирия\""}
{"url": "http://www.classa.bg/%D1%81%D0%B2%D1%8F%D1%82/item/379639-%D0%B2-%D1%81%D0%B0%D1%89-%D0%BF%D1%80%D0%B8%D0%BA%D0%BB%D1%8E%D1%87%D0%B2%D0%B0%D1%82-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BD%D0%B0%D0%BC%D0%B5%D1%81%D0%B0%D1%82%D0%B0-%D0%BD%D0%B0-%D1%80%D1%83%D1%81%D0%B8%D1%8F-%D0%B2-%D0%B8%D0%B7%D0%B1%D0%BE%D1%80%D0%B8%D1%82%D0%B5,-%D0%B7%D0%B0%D1%80%D0%B0%D0%B4%D0%B8-%D0%BB%D0%B8%D0%BF%D1%81%D0%B0%D1%82%D0%B0-%D0%BD%D0%B0-%D0%B4%D0%BE%D0%BA%D0%B0%D0%B7%D0%B0%D1%82%D0%B5%D0%BB%D1%81%D1%82%D0%B2%D0%B0", "text": "Разузнавателния комитет на Камарата на представителите в САЩ приключва спорното си разследване на предполагаемата намеса на Русия в изборите през 2016 г., съобщи в понеделник главният републиканец на Комитета Майк Конъуей.   Комитетът няма да интервюира повече свидетели и републиканците са в процес на подготовка на окончателния си доклад, добави Конъуей пред репортерите. Един груб проект на този доклад, приблизително 150 страници, е предаден на демократите в Комитета за разглеждане.   Проектодокументът твърди, че няма доказателства за тайно споразумение между кампанията на тогавашния кандидат за президент, Доналд Тръмп и руската страна. Конуей каза \" Не открихме доказателства за тайни споразумения. Открихме може би известно недооценяване, неподходящи срещи, неуместно организирани срещи, но само американският писател Том Кланси би могъл да вземе няколко незабележими срещи и контакти, и да ги сплете в един вид шпионски трилър\".   Докладът също така противоречи на официална оценка на американското разузнаване, според което руският президент Владимир Путин е демонстрирал \"предпочитания\" към кандидата Доналд Тръмп по време на изборите през 2016 г. По този повод, републиканецът от Тексас обясни \"Не можахме да стигнем до същото заключение като ЦРУ, че те специално са искали да помогнат на Тръмп\".   Конуей също така подчерта, че очаква от демократите да направят \"обширни промени\" в проектодоклада на републиканците и вероятно да издадат свой доклад по въпроса.   Разследването, което започна през януари 2017 г., е разработвано в четири направления: предполагаемите усилия на Русия за намеса в президентските избори през 2016 г., отговор на правителството на САЩ на тази кампания, изтичане на класифицирана информация, свързана с тази тема, и връзката между Русия и \"лицата, свързани с политически кампании\". В хода на разследването американските законодатели прегледаха повече от 300,000 документи и интервюираха 73 свидетели, включително екс-стратега на Белия дом, Стивън Банън, Доналд Тръмп младши и зетя и главен съветник на президента Тръмп, Джаред Кушнер.", "date": "2018.03.14", "title": "В САЩ приключват разследването на намесата на Русия в изборите, заради  липсата на доказателства"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/379640-%D0%BB%D0%B0%D0%B3%D0%B0%D1%80%D0%B4-%D0%B7%D0%B0-%D1%80%D0%B8%D1%81%D0%BA%D0%B0-%D0%BE%D1%82-%D0%BA%D1%80%D0%B8%D0%BF%D1%82%D0%BE%D0%B2%D0%B0%D0%BB%D1%83%D1%82%D0%B8%D1%82%D0%B5", "text": "Управляващият директор на Международния валутен фонд Кристин Лагард предупреди за наличието на редица рискове, свързани с търговията на биткойни и на останалите криптовалути. Агенция MarketWatch цитира публикация на Кристин Лагард от вторник в нейния блок, където тя заявява, че докато технологията, известна като „блокчейн\", може да се окаже революционна в редица области извън финансите, дигиталните валути представляват опасност, включително като средство за изпиране на пари и за тероризъм. Финансовата стабилност е също изложена на риск, дължащ се на бързият растеж на активите в криптовалути, на силната волатилност на търгуваните цени и „неправилно дефинираните\" връзки с традиционния финансов свят, написа шефът на МВФ. Междувременно биткойнът се търгува малко над нивото от 9000 долара, отстъпвайки с над 400 долара от сутрешен връх около 9475 щатски долара. Негативно отражение върху търговията с криптовалути продължава да оказват притесненията, свързани с регулацията на този пазар и по-специално предупреждението на Комисията за ценни книжа и фондови борси на САЩ (SEC) преди седмица, че има потенциално незаконни онлайн платформи за търговия с цифрови активи. „Ако дадена платформа предлага търговия с цифрови активи, които са ценни книжа и ако функционира като борса, както е определено от федералните закони за ценните книжа, тогава подобна платформата трябва да се регистрира в SEC като национална борса за търговия с ценни книжа или да бъде освободена от регистрация\", заяви SEC на 7-и март на своя официален сайт. „Националните борси за ценни книжа или тези, който работя в рамките на освобождаване от регистрация, трябва да има правила, предназначени да предотвратят измамни и манипулативни действия и практики\", допълни Комисията за ценни книжа и фондови борси.", "date": "2018.03.14", "title": "Лагард за риска от криптовалутите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/379641-%D1%81%D0%B3%D1%81-%D0%BE%D1%81%D1%82%D0%B0%D0%B2%D0%B0-%D0%B1%D0%B5%D0%B7-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB", "text": "Съдийската колегия на Висшия съдебен съвет направи втори неуспешен опит да избере председател на Софийския градски съд, след като първият се провали заради заболяване на един от двамата кандидати. На заседанието 7 от съдебните кадровици гласуваха и срещу двамата кандидати Евгени Георгиев и Светлин Михайлов. Останалите седем гласа се разпределиха в съотношение 5 на 2 за Георгиев и Михайлов и така нито един от тях не събера необходимите 8 гласа. След изслушването, през което първо мина Евгени Георгиев, а след това и Светлин Михайлов, се редуваха въпроси за състоянието на СГС и проблемите в него с въпроси, свързани с интегритета на двамата неуспели кандидати, формулирани далеч преди днешното гласуване в електронни и печатни медии. За бившия председател на СГС Светлин Михайлов те бяха, свързани с декларирания от него милион в имоти и банкови сметки, по отношение, които той обясни, че всичко било законно, а имотността му не била функция на позицията му преди 10 години в СГС. За Евгени Георгиев доминиращите въпроси бяха, свързани със специализациите му основно в САЩ и загубени акции във фалиралата КТБ. След проваленото гласуване, съдийската колегия на ВСС трябва да открие нова процедура. Светлин Михайлов заяви, че няма да участва, а Евгени Георгиев – че е рано да каже.", "date": "2018.03.14", "title": "СГС остава без председател"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/379642-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0%D1%80%D0%BD%D0%B0-%D0%BA%D0%BE%D0%BC%D0%B8%D1%81%D0%B8%D1%8F-%D0%B7%D0%B0-%D1%81%D0%B4%D0%B5%D0%BB%D0%BA%D0%B0%D1%82%D0%B0-%D1%87%D0%B5%D0%B7", "text": "По предложение на „БСП за България\" парламентът реши да създаде временна комисия с участието на депутати от всички парламентарни групи. Тя трябва да установи фактите и обстоятелства във връзка с планираната продажба на активите на ЧЕЗ в България. Срокът на работа на комисията ще е 1 месец и тя ще разгледа и приватизацията на дружеството. „Преминаването на собствеността на дружеството, осигуряващо електроснабдяването на повече от 3 млн. души в една трета от територията на страната, в ръцете на неясни собственици, при неизяснени обстоятелства и непрозрачно финансиране, е недопустимо от гледна точка на националната сигурност\". Това заяви зам.-председателят на ПГ на „БСП за България\" Драгомир Стойнев от парламентарната трибуна. Той подчерта, че има доста съмнения около тази сделка. Народното събрание, като най-висш орган в страната, не може да остане безучастен свидетел на случващото се в стратегически сектор, какъвто безспорно е енергетиката, допълни Стойнев. По неговите думи парламентът е длъжен да упражни своите правомощия и да установи всички факти и обстоятелства около процедурата, която доведе до избора на фирма, създадена преди няколко месеца, с капитал от едва 50 000 лв. за купувач на едно от най-големите енергийни предприятия в страната. Стойнев припомни, че оповестяването на сделката за продажба на чешкото дружество на „ЧЕЗ Груп\"-България е предизвикало остра обществена реакция и сериозни притеснения в българските граждани. Председателят на парламентарната група на ГЕРБ Цветан Цветанов каза от своя страна, че подкрепят работата на подобна комисия, защото неговата партия подкрепя прозрачността във всички действия, които засягат държавата.", "date": "2018.03.14", "title": "Парламентарна комисия за сделката ЧЕЗ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/379631-%D0%BF%D0%BE%D0%BB%D0%BE%D0%B2%D0%B8%D0%BD-%D0%BD%D0%B0%D1%86%D0%B8%D1%8F-%D0%BF%D1%80%D0%B8%D1%80%D0%BE%D0%B4%D0%BE%D0%B7%D0%B0%D1%89%D0%B8%D1%82%D0%BD%D0%B8%D1%86%D0%B8-%D1%81%D0%BA%D0%BE%D1%80%D0%BE-%D1%86%D1%8F%D0%BB%D0%B0%D1%82%D0%B0", "text": "47 процента от българите смятали себе си за природозащитници, посочват резултатите от представително проучване на Изследователски център \"Тренд\". В истинността на този резултат няма как да има никакво съмнение, очевидно просто трябва да предефинираме някои понятия.     Това е иновативен метод за преработка на отпадъци с множество преимущества. Първо, по този начин не се препълват кварталните контейнери за боклук, а на Иван му е пределно ясно, че най-нелицеприятната част от визията на квартала му са именно те.     Второ, пускането на торбички с отпадъци през прозореца има възпитателен ефект върху децата от квартала, които може да си играят пред блока – от малки ги учи да са по-внимателни, за да не им се стоварят проблеми върху главите. Буквално.   Трето, остатъците от храна в „бомбичките“ с боклук служат за препитание на всички улични котки и кучета в района. Какво по-природозащитническо от това?!?     Искате още доказателства? Когато се приберете вкъщи, погледнете подметките на обувките си. Там ще откриете доказателства не само за това как у нас се пази околната среда, но и за това какви са хранителните навици на хората във вашия град. Върху дъвка можете да намерите залепнала опаковка от вафла, а компания й правят кафявите органични отпадъци на кучета от различни породи.   Голяма част от българите са толкова големи природозащитници, че когато разхождат кучетата си не си носят лопатки и пликове, за да събират техните \"мини\". Подобни методи са характерни само за изоставащите страни от Западна Европа.    А хората, които разнасят отпадъците с обувките си, спомагат за наторяването на плочките и в други квартали. Така доброто се разраства, а градът цъфти ли, цъфти.   Но да погледнем по-подробно цифрите:   - Според същото изследване 40 процента от българите са на мнение, че в последните 10 години въздухът в населеното им място е станал по-мръсен.   Това, което изследването няма как да посочи, е, че тези наблюдения са базирани на наблюдения не през целия 10-годишен период, а през последните 6 месеца –    В загрижеността на голяма част от природозащитниците у нас (почти всеки, ако се вярва на изследването, а както казахме – няма основание да не вярваме) за качеството на въздуха можете да се убедите и от шофьорските им навици.   Изчакайте гореспоменатия Иван да напусне своята панелна обител и да се качи в колата си. Старият дизелов опел без катализатор дими като цял завод, но това е умишлено.     - 73 процента от анкетираните се тревожат за обезлесяване, сеч или измиране на горите. Това се явява и най-големият страх на модерния български природозащитник.   Част от тези хора продължават да се отопляват на дърва, вероятно, за да стимулират засаждането на повече нови дървета. Има такива, които търсят и възможно най-евтината дървесина, дори да не е маркирана. Това е друга специфична черта на много българи – да се помага на социално-слабите и маргинализирани групи, като се подкрепят техните предприемачески инициативи от рода \"с брадва, смелост и мерак\" в гората.   Целта там е ясна – да се създаде пречистващ огън, който да премахне старите гори и да даде възможност за развитие на нова растителност. А вие си мислехте, че това е безотговорност и мърлящина...   - 26 процента казват, че рециклират отпадъци. В тях попада и Мария, жената на Иван, която работи като хигиенист. Визира това, че офисите, които посещава, имат различни съдове за боклук – за хартия и за пластмаси. Съдове, съдържанието на които Мария накрая събира на едно място и ги хвърля в добрия стар метален контейнер на улицата, защото шарените са „много сложни“. Но е важно желанието.     И след всичко казано дотук, как да не са?", "date": "2018.03.14", "title": "Половин нация природозащитници. Скоро цялата!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/379632-%D0%B2%D0%BB%D0%B0%D1%81%D1%82%D1%82%D0%B0-%D0%BC%D1%8A%D0%BB%D1%87%D0%B8-%D0%B7%D0%B0-%D0%B5%D1%80%D0%B4%D0%BE%D0%B3%D0%B0%D0%BD", "text": "          Реакция не последва нито от страна на председателя на парламента Цвета Караянчева, която е и народен представител на ГЕРБ от Кърджали, нито от страна на министър-председателя Бойко Борисов.   Външният министър Екатерина Захарива също не даде коментар за изявлението на Ердоган, а само ден след речта му заяви, че среща ЕС-Турция ще има.   От своя страна вицепремиерът Валери Симеонов също не излезе с официално становище и се ограничи само с личен коментар.", "date": "2018.03.14", "title": "Властта мълчи за Ердоган"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/379633-%D0%B5%D0%BA-%D0%B8-%D0%B5%D0%BF-%D0%BF%D1%80%D0%B8%D0%B7%D0%BE%D0%B2%D0%B0%D1%85%D0%B0-%D0%B7%D0%B0-%D1%80%D0%B0%D1%82%D0%B8%D1%84%D0%B8%D0%BA%D0%B0%D1%86%D0%B8%D1%8F-%D0%BD%D0%B0-%D0%B8%D1%81%D1%82%D0%B0%D0%BD%D0%B1%D1%83%D0%BB%D1%81%D0%BA%D0%B0%D1%82%D0%B0-%D0%BA%D0%BE%D0%BD%D0%B2%D0%B5%D0%BD%D1%86%D0%B8%D1%8F", "text": "    Според зам.-председателя на Европейската комисия Андрус Ансип Конвенцията е предизвикала интензивни обществени дебати в някои държави заради грешния превод и неправилно тълкуване на термина “джендър”.     “Има притеснения, че ратифицирането на Конвенцията ще принуди държавите-членки да признаят еднополовите бракове или да дават статут на бежанец на транссексуални или интерсексуални лица. Нека бъда много ясен. Целта на Конвенцията е да се бори с насилието срещу жените, няма никаква друга скрита цел”, подчерта Андрус Ансип, зам.-председател на Европейската комисия.   Според европейските социалисти документът не е идеология, а опит за защита на жените от насилие.   “Докато правителството на България, която в момента е председател на Съвета на ЕС, оттегля Истанбулската конвенция от парламента, жените в цяла Европа продължават да бъдат бити, изнасилвани, тормозени и дори убивани поради единствената причина, че са жени”, заяви Кристин Револ Далон Бонефоа, депутат от ПЕС.   Ангел Джамбазки от ВМРО каза по време на дебата, че представлява България и българското правителство и нарече думите на колегите си от Европарламента по отношение на страната ни “непремерени”.   “По-голямата част от вас доказаха, че разговорът за тази Конвенция е политически и става дума за леви позиции. Разбирам, че част от депутатите искат да си играят на комунизъм и леви позиции, но просто не са живели във време на комунизъм. Ние сме против насилието, но в този документ има “джендър” идеология”, заяви Ангел Джамбазки.   Според Европейската народна партия Истанбулската конвенция е най-добрият инструмент за борба с насилието срещу жени, с който в момента разполагаме.  ", "date": "2018.03.14", "title": "ЕК и ЕП призоваха за ратификация на Истанбулската конвенция"}
{"url": "http://www.classa.bg/%D1%81%D0%B2%D1%8F%D1%82/item/379634-%D0%B7%D0%B0%D1%81%D1%8F%D0%BA%D0%BE%D1%85%D0%B0-%D0%BD%D0%BE%D0%B2,-%D0%BD%D0%B5%D0%BF%D0%BE%D0%B1%D0%B5%D0%B4%D0%B8%D0%BC-%D0%B2%D0%B8%D1%80%D1%83%D1%81", "text": "Компанията Kaspersky Lab публикува изявление за откриването на опасен компютърен вирус, наречен Slingshot (прашка), който заразява рутерите чрез атаки на различни нива.   Според доклада, вирусният софтуер атакува маршрутизаторите, така че инфекцията се разпространява много по-бързо и може да действа на няколко компютъра едновременно. За тази цел програмата променя съдържанието на библиотеката със специално копие, въвежда в компютъра данните с вируса и незабавно започва да атакува системата.   Първата част от инфекцията, наречена Cahnadr, засяга основните кодове, така че престъпниците получават достъп на няколко нива до паметта на компютъра. След това започва нова фаза на атаката - GollumApp, която се фокусира върху системата на ниво потребител: управлява файловете и гарантира сигурността на вредните програми.   В течение на това време вирусът може да получи всички данни, които се съхраняват в устройствата. В допълнение, той следи внимателно запазването на собствените си системи и гарантира непрекъсната работа. За това може дори да започне сканиране за вируси, за да разсее подозренията на потребителите.   Експерти смятат, че тази програма е шедьовър на киберпрестъпниците. Той работи успешно в различни версии от 2012 г. насам, но можа да бъде идентифициран едва сега. Дори и препрограмиране на рутерите не дава гаранция, че вирусът ще бъде елиминиран, тъй като безопасността им не е достатъчно проучена.", "date": "2018.03.14", "title": "Засякоха нов, непобедим вирус"}
{"url": "http://www.classa.bg/%D1%81%D0%B2%D1%8F%D1%82/item/379625-%D0%B4%D0%B0-%D0%BF%D1%80%D0%B5%D0%BC%D0%B8%D0%BD%D0%B5%D1%88-%D1%81%D1%82%D0%B5%D0%BD%D0%B0%D1%82%D0%B0-%D0%BD%D0%B0-%D1%82%D1%80%D1%8A%D0%BC%D0%BF-%D0%BB%D0%B5%D1%81%D0%BD%D0%B0-%D1%80%D0%B0%D0%B1%D0%BE%D1%82%D0%B0,-%D0%BA%D0%B0%D0%B7%D0%B2%D0%B0%D1%82-%D0%BC%D0%B5%D0%BA%D1%81%D0%B8%D0%BA%D0%B0%D0%BD%D1%86%D0%B8%D1%82%D0%B5", "text": "Преминаването на исканата от Доналд Тръмп бъдеща стена не е проблем, уверяват предизвикателно някои живеещи на границата мексиканци преди пристигането на президента на САЩ от другата страна на границата в Калифорния за оглед на прототипи на стената.   Обитателят на Белия дом, който нарече мексиканските мигранти “престъпници” и обеща изграждането на гранична стена, за която да плати Мексико, предизвика дипломатическа криза между двамата съседи и засегна гордостта на мексиканците. Идването на Тръмп на границата се приема от мексиканците като нова провокация.   Президентът на САЩ ще разгледа осемте внушителни прототипа, които са издигнати в Отай Меса, в пустинен район на Сан Диего, срещу северния мексикански град Тихуана.   Тръмп идва да ни каже, че “ще направи каквото е казал за стената”, казва Еладио Санчес, който от дете живее в беден прашен квартал на няколко метра от металната бариера.   “Първо сложиха металното ограждение, после мрежеста ограда с шипове, а сега тия нови стени, които мислят да строят. Всеки път добавят нови и все по-високи”, оплаква се 30-годишният мексиканец гледайки прототипите от скромния си дом от сиви тухли.   Прототипите с височина 9 метра и напълно гладки стени са построени от шест различни фирми. Всеки от тях струва между 300 000 и 500 000 долара.   Очаква се избраният модел да бъде издигнат върху поне част от дългата 3200 км американско-мексиканска граница, която е една от най-прекосяваните в света.   Според Санчес, който е прекосявал незаконно границата, най-трудната за преминаване от бъдещите стени е тази с метално покритие по върха и шипове.   “И тя може да се премине, просто е малко по-трудно. Винаги се търси начин да се премине. От необходимост, а не защото на човек му се иска”, оправдава се той.   За пристигането на Тръмп довечера защитниците на правата на мигрантите подготвят “мирна, но много твърда демонстрация” срещу Тръмп и стената му. По някои оценки в САЩ живеят около 11 милиона незаконни мигранти, повечето мексиканци.   “Все повече мексиканци ще преминават”, предупреждава Сержио Тамаи, основател на НПО “Ангели без граници”. Без значение дали през пустинята, през планините или с помощта на каналджии, “те винаги ще намират начин да преминават”, продължава той.   “Тази воля да прекосят границата и да помогнат на семейството си е толкова силна, толкова мощна енергия”, обяснява борбеният активист пред приюта “Хотел Мигранте”, който е основал в Мексикали на границата със САЩ.   Този град е разделен от Калексико в САЩ с ръждясала метална стена, обсипана с разноцветни графити. Вижда се изображение на Богородицата от Гваделупа или хумористичният призив “Проникни ме”.   Повече от година след встъпването в длъжност на Тръмп никой от двамата държавни глави не е направил официално посещение в страната на другия, за пръв път в съвременната история на САЩ и Мексико.   В телефонен разговор на 20 февруари мексиканският президент Енрике Пеня Нието категорично е потвърдил, че “никога няма да платим за стена по границата”, разказа миналата седмица мексиканският външен министър Луис Видегарай.   “С Тръмп всичко е по-трудно, той е голям расист, не иска никого, експулсира много хора”, казва 56-годишният Кармело Алфаро, който се е примирил да живее далеч от жена си и трите си деца, останали в Сан Франциско в Калифорния, където е работил като градинар повече от 15 години.   Седнал на дюшек на пода в приюта “Хотел Мигранте” Алфаро казва, че ще се върне “сам-самичък” в родното си място в западния щат Халиско. “Сега е толкова трудно да се пресече” границата, казва той.   Край оградата на къщата си Еладио Санчес се оплаква от бъдещата стена, от която няма да може да вижда планините в пустинята. “Като не иска незаконно пребиваващи, да ни даде работна виза”, казва той, визирайки Тръмп.", "date": "2018.03.14", "title": "Да преминеш стената на Тръмп? Лесна работа, казват мексиканците"}
{"url": "http://www.classa.bg/%D1%81%D0%B2%D1%8F%D1%82/item/379626-%D1%86%D1%83%D0%BD%D0%B0%D0%BC%D0%B8-%D0%BE%D1%82-%D1%82%D1%83%D1%80%D0%B8%D1%81%D1%82%D0%B8-%D1%81%D0%B5-%D1%81%D1%82%D0%BE%D0%B2%D0%B0%D1%80%D0%B2%D0%B0-%D0%B2%D1%8A%D1%80%D1%85%D1%83-%D0%BD%D0%B0%D0%B9-%D0%BF%D0%BE%D0%BF%D1%83%D0%BB%D1%8F%D1%80%D0%BD%D0%B8%D1%82%D0%B5-%D0%B3%D1%80%D0%B0%D0%B4%D0%BE%D0%B2%D0%B5", "text": "Най-привлекателните туристически места в Европа търсят нови начини да се справят със прекомерния наплив от туристи. Градове като Дубровник, Венеция и Барселона полагат огромни усилия да се справят с пристигащите всеки ден туристи с евтини полети или круизни кораби, пише агенция Ройтерс.   Градовете прибягват към приложения за смартфони и реклама на споделен автомобилен превоз, за да се справят с прекаления туристически поток, който пречи както на местните, така и на туристите.   Около 9% от туристите, които участвали в проучване на консултантската компания IPK казали, че свръхтуризмът е засегнал качеството на техните екскурзии миналата година.   Притесненията, свързани със сигурността по морски дестинации като Египет и Турция, както и все повечето евтини полети, увеличили растежа на броя чуждестранни туристи в страни като Испания и Хърватия до над 10% през последните няколко години по данни на Световната организация по туризма към ООН.   Дестинациите с голяма посещаемост са успешни, но границата между успех и провал е много тънка, каза кметът на Дубровник Мато Франкович пред Ройтерс на международното туристическо изложение в Берлин.   Вместо обаче да се опитват да ограничат броя на посетителите, които харчат парите си за хотели, храна и сувенири, градовете предлагат начини за отклоняване на туристическите потоци от най-популярните атракции.   Дубровник планира да пусне смартфон приложение до края на годината, което ще позволи на потребителите му да знаят кога тесните улици в стария град са най-претъпкани и ще им предлага алтернативни забележителности извън градските стени.   Освен това планира да тества схема за споделяне на автомобили, която да насърчи туристите да се запознаят с околностите на Дубровник.   Барселона работи по съвместен маркетингов план с региона около града, за да привлече туристи не само към най-популярните забележителности като Саграда Фамилия или булевард “Лас Рамблас”.   Барселона е малка, но Барселона като туристическа дестинация излиза извън рамките на града и има много забележителности и атракции, каза директорът на барселонската туристическа агенция Жоан Торела Рене.   Дори Ню Йорк, отвъд Атлантическия океан, започна кампания за насърчаване на туристите да посещават и други квартали освен Манхатън и Статуята на свободата.   Освен това се опитва да привлече повече посетители извън пиковия сезон - през януари и февруари - със събития като Нюйоркска седмица на ресторантите и седмица на Бродуей.   Това наистина дава възможност на посетителите да получат нещо по-стойностно и ни помага да запълним ниския сезон, казва пред Ройтерс говорителят нюйоркската официална туристическа организация NYC & Company Кристофър Хейуд.   Процъфтяващият сектор на круизните пътувания е едно от най-големите предизвикателства за някои градове. В Дубровник голямо количество круизни кораби разтоварват хиляди пътници в един ден и така улиците на града стават шумни и се получават задръствания.   Градът се опитва да разпредели пристигането на кораби и да направи така, че круизите да пристигат равномерно през седмицата и да не акостират 10 кораба на пристанището в едно и също време.   Венеция изготвя нови правила, с които се изисква големите круизни кораби да минават по един не чак толкова лъскав маршрут до индустриалното пристанище Маргера, вместо да минават покрай площад Сан Марко.   Някои туристически компании също играят роля в борбата срещу “свръхтуризма”. Най-голямата китайска онлайн туристическа агенция Ctrip използва данни, за да прогнозира коя дестинация може да се окаже пренаселена и скъпа и след това да предложи на клиентите си алтернативни варианти, които се търсят по-малко, каза главният изпълнителен директор Джейн Цзе Сун.   Потребителите одобряват тази практика, тъй като получават най-доброто за пътуването си. Хотелите също я харесват, понеже могат да обслужат туристите по-добре. Авиокомпаниите и те я подкрепят, защото нямат свръхнатоварване по един маршрут, а по друг - минимално, допълва тя.   Airbnb, която е критикувана за влиянието си върху жилищния пазар в големите туристически градове, каза, че предлага настаняване в жилища в селски райони на сайта си - често на места, където няма хотели.   Туризмът само ще расте и като се разпределя на по-голяма територия, могат да се минимализират последиците от него, казва съоснователят и главен стратег на Airbnb Натан Блехарчик.   Световната туристическа организация работи с университети по проблема с прекалената туристическа натовареност и планира да публикува препоръки след няколко месеца за това как туристическите дестинации да се справят с проблема.   Нужен е баланс между растеж, устойчивост и реклама на дестинациите, каза генералният директор на Световната организация по туризъм Зураб Пололикашвили.   Според Глория Гевара, президент и главен изпълнителен директор на Световния съвет за туризъм и пътувания, туристическите дестинации трябва да правят дългосрочно планиране и да създават инфраструктура, която ще им позволи да насочват туристическите потоци, така че да стимулират местните икономики без да се претоварват най-популярните места.   В крайна сметка туризмът създава работни места, създава благоденствие и намалява бедността. Ползите обаче трябва да бъдат за всички, каза тя.   Световния съвет за туризъм и пътувания и консултантската компания McKinsey планират да си сътрудничат с шест града, за да изработят тактики за избягване на прекаленото струпване на туристи.", "date": "2018.03.14", "title": "Цунами от туристи се стоварва върху най-популярните градове"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/379627-%D1%81%D0%B2-%D0%B1%D0%B5%D0%BD%D0%B5%D0%B4%D0%B8%D0%BA%D1%82-%D0%BD%D1%83%D1%80%D1%81%D0%B8%D0%B9%D1%81%D0%BA%D0%B8", "text": "    Монашеството се развило на Запад много по-късно, отколкото на Изток. Главен основател на монашеския живот на Запад се счита преподобни Бенедикт Нурсийски, който пръв въвел определен устав, приет в почти всички обители.   Преподобни Бенедикт се родил около 480 г. в гр. Нурсия, Италия, и в юношеска възраст бил изпратен в Рим да се учи и възпитава в училище. Развратният живот в столицата възбудил в Бенедикта такова негодувание и възмущение, че на 16 годишна възраст той решил да остави света и да се оттегли в пустинно място недалеч от Рим. Той започнал да живее в пещера в пълно усамотение. Само един инок от съседния манастир знаел за неговото жилище и му донасял оскъдна храна. Така прекарал момъкът три години в постоянна молитва, която едничка му помагала да смири вътрешните вълнения и да понася трудовете и лишенията на отшелническия живот.     Случайно овчари открили жилището на пустинника. Започнали да идват при него люде от околните селища за наставления. Скоро се разчуло, че Бог му дарувал голяма духовна мъдрост и сила да лекува болести. Славата на преподобни Бенедикт се разпространила далече; посетителите се събирали на тълпи около неговата пещера. Иноците от съседния манастир го помолили да стане техен игумен, но преподобни Бенедикт не се съгласявал. Той не одобрявал разпуснатия живот на италианските иноци и предвиждал, че неговите строги правила няма да се понравят на братята. Така и се случило, когато той най-после се съгласил да приеме духовното ръководство.    Щом поискал да въведе по-строг живот в манастира, иноците възнегодували и някои от тях искали да го отровят. Но злият замисъл не сполучил: чашата с отровното питие се счупила щом преподобни Бенедикт направил с ръка над нея кръстния знак. Бенедикт простил на злосторниците, оставил манастира и отново се оттеглил в предишната пещера. Но усамотението станало за него сега невъзможно. Множество люде се заселвали около него, като желаели да се ползват от неговите наставления и от духовното му ръководство. Постепенно се образували манастири с по дванадесет иноци във всеки манастир. Всички признавали над себе си началството на Бенедикт, който ги ръководел с голяма мъдрост и с голям духовен опит.   Намерил се един завистливец на славата на преподобния, един недостоен свещеник, на име Флоренций. Той възбудил част от братята против игумена и преподобни Бенедикт решил да се пресели на друго място. Той заминал за най-южната част на Италия, в Кампания. Там, в отдалечените и глухи местности, селското население още се покланяло на идоли и не знаело за християнската вяра. На преподобни Бенедикт се понравила местността на планината Касино, заселил се в нея и скоро няколко братя се присъединили към него.    На тая планина стояло още идолско капище, обкръжено от дъбрава, посветено на римския бог Аполон, и народът още принасял жертви на идола. Преподобни Бенедикт изсякъл дървата, почнал да учи на истинската вяра идващите селяни и скоро обърнал много идолопоклонци към Христа. Капището било разрушено и на негово място преподобни Бенедикт построил църква в чест на св. Йоан Кръстител. Скоро се събрали толкова много подвижници, че се образувал голям манастир, който станал средище и майка – манастир на цялото западно монашество. Бенедикт написал устав за своите братя, които започнали да се наричат по неговото име – бенедиктинци.   Преподобни Бенедикт Нурсийски умрял в Монте Касино при гр. Неапол в 543 г., като няколко дни по-рано узнал за своята смърт. Житието на св. Бенедикт е написано от  .", "date": "2018.03.14", "title": "Св. Бенедикт Нурсийски"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/379628-14-%D0%BC%D0%B0%D1%80%D1%82,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1492 г. - Испанската кралица Изабела заповядва да бъдат експулсирани 150 000 евреи в случай, че не приемат християнството.     1558 г. - Фердинанд I без съгласието на римския папа се самопровъзгласява за император на Свещената римска империя.   1697 г. - Последният свободен град на маите Тайясил е завладян от испанския конкистадор Мартин де Урсуа.   1800 г. - Пий VII е избран за римски папа.   1897 г. - В България е обнародван е Закон за задължително носене на дрехи и обувки местно производство от държавните чиновници.   1909 г. - Дадена е амнистия на отклонилите се от военна служба до обявяването на Независимостта на България на 22 септември 1908.   1927 г. - В Букурещ е създаден Висш съвет на българите в Добруджа.   1949 г. - Създадена е Висша атестационна комисия за присъждане на Научни степени и звания в България.   1951 г. - Корейската война: Силите на ООН за втори път завземат Сеул.   1958 г. - Асоциацията на звукозаписните компании в САЩ учредява наградата Грами.   1978 г. - Израелските отбранителни сили нахлуват и окупират южните части на Ливан в операция Литани.   1983 г. - Джон Бон Джоуви, Ричи Самбора и Алек Джон Съч сформират рок групата Bon Jovi.   1994 г. - Над град Шефилд (Англия) е регистрирана най-дългата дъга, която можела да се наблюдава в продължение на шест часа.   1995 г. - Космонавтика: Американски астронавт за първи път лети на руски космически кораб, до орбитална станция Мир.   1998 г. - На турнир в Калифорния английският тенисист Грег Руседски поставя световен рекорд за скорост на топката при подаване (240 км/ч).   2000 г. - Стивън Кинг става първия писател, публикувал свое произведение в Интернет.   2001 г. - Завършва официалното преброяване на населението в България.   2004 г. - Владимир Путин е преизбран за президент на Русия.   2005 г. - Един милион ливанци излизат по улиците на Бейрут, за да демонстрират против военното присъствие на Сирия в Ливан и против правителството, сформирано след покушението над министър-председателя Рафик Харири.      ", "date": "2018.03.14", "title": "14 март, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/379629-%D0%B8%D1%81%D0%BA%D0%B0%D0%BC%D0%B5-%D1%81%D0%B8-%D0%B1%D0%BB%D0%B0%D0%B3%D0%BE%D0%B4%D0%B0%D1%80%D0%BD%D0%BE%D1%81%D1%82%D1%82%D0%B0,-%D0%B8%D1%81%D0%BA%D0%B0%D0%BC%D0%B5-%D1%81%D0%B8-%D1%80%D0%BE%D0%B1%D1%81%D1%82%D0%B2%D0%BE%D1%82%D0%BE", "text": "                Защо тази метафора ли? Ами защото в 21 век суверенни държави продължават да се изясняват кой какво на кого дължи и дали достатъчно е благодарен. Нямам предвид само просташкия жест на руския патриарх, който си позволи да се кара, че не му се благодари достатъчно – православие и славянство са инструменти на руската имперска политика, това за никого не е изненада. Въпросът е в ирационалното разрастване на благодарността към Русия точно в сърцевината на българската идентичност. Мислехме, че с края на комунизма това ще се поуспокои, но се излъгахме: просто благодарността премина в режим на скандал.     Не съм русофоб, израснал съм с руска литература и музика, нямам никакво съмнение, че влиянието на тази велика страна е много важно за това, което сме. Но само то ли ни е формирало? Хайде да почнем да благодарим на гърците, приемници на Византия, задето са ни християнизирали, та даже императорът Михаил ІІІ дал името си на кръщелника си княз Борис! Или да целуваме до края на живота си ръка на Белгия, от която сме взели Търновската конституция, лъва и мотото „Обединението прави силата\". В историята нещата се помнят, изучават, ако щете използват се за хвърляне на мостове между народите – но да авторизираш дадено събитие и да претендираш за дивидент е просто идеология.   Ще кажете Руско-турската война е историческо събитие, много по-важно от някакво си лъвче. Работата е там, че в историята има различни важни събития и при добро желание винаги ще се намери друг случай, когато Москва е действала против нашия интерес. Вземете размяната на черкези срещу българи, вземете позицията ѝ по време на Съединението и „отзоваването\" на нещастния Батенберг. Демагозите по определение опростяват историята до формулата „черно робство - героично освобождение - идваме на власт ние\".   Да сведем Руско-турската война до славянски алтруизъм е наивно. От друга страна голяма е била народната подкрепа за войната, представяна като освобождение на поробени братя (впрочем голямо е и разочарованието, когато руският мужик вижда, че братята-роби в европейска Турция живеят далеч по-добре и са по-свободни от него). Обръщам внимание на това, че историческият процес е сложно и противоречиво нещо и когато абсолютизираме един негов момент изпадаме в синдрома благодарност, който ни разрушава отвътре. Кои сте вие? Ами ние сме тези, които руският император създаде. Какво е характерно за вас? Ами че сме благодарни.   Послание от Казанлък: За Русия - с любов!   През 1807 Наполеон изтласква Прусия и създава Варшавското Херцогство; има и бюст на великия французин, а по всякакъв повод биват припомняни топлите връзки между двата народа. Но как си представяте гордите поляци да възприемат за национален празник подписването на Тилзидския мирен договор между Наполеон и руския император? Или друго. Французите - вечно благодарни на германците, задето едно тяхно племе франки са създали държавата им - развяват немски знамена по Шанз-Елизе. Руснаците – вечно задължени на шведите, лутерански пастор отива да протестира в Москва, защо не е почетен като скандинавец цар Рюрик...     Желязната хватка на благодарността се затяга периодически около шията на България; основна роля играят, разбира се, местните елити, където „русофил\" е политическа категория, колкото и печално да изглежда това отстрани. По съветско време благодарността беше повдигната на квадрат като „двойно освобождение\", а национален празник стана денят, в който съветските войски окупират страната. Благодарни пионери седяхме с автомати пред паметници и произнасяхме клетви. Сега трета серия – православието ще ни спасява от застрашителната Европа, където бродят джендъри и тровят децата ни с лоши храни.   Ако сме приели, че тази страна е създадена от Русия, всяко непокорство започва да звучи не просто като политическо решение, а като морално провинение. Като се включи и църквата няма спасение и на оня свят! Дето казал Тарас Булба на сина си предател, тръгнал с католиците: „Аз съм те родил, аз ще те и убия\".     Но и нашите не са съвсем абдали. Срещу смазващия дар на свободата, за който трябва да сме благодарни от детската градина до старческия дом, ние отдавна сме измислили предварителния контра-дар на кирилицата (майстор на това жиу-жицу е още дядо Вазов!). Схващате ли номера? Всъщност нищо не дължим на Русия, защото предварително ние сме я обдарили с християнство и тя единствено е изплатила задълженията си по кредита хиляда години по-късно. Братушките обаче периодически отказват да благодарят за кирилицата, което, например при последното изказване на Путин, буди у нас още по-яростни изблици и обвинения в черна неблагодарност. И сръднята няма край.   Да оставим имперската пропаганда и се вгледаме в нашите собствени, глупави комплекси. Наместо да използваме някакви моменти от историята, които ни сближават с други народи, тръгваме на радикализация: Русия е в сърцевината на българското, верността към Русия е върховен дълг на всеки патриот, националният ни празник няма да е свързан с нас, а с благодарността към Русия... Което, разбира се, поражда гняв, антируски настроения и подигравки.   В цялата работа има нещо сбъркано. Един уважаващ себе си народ не благодари на конкретен геополитически актьор, а се обръща към ценности, които отиват отвъд историческата случка. Но какво да правим, искаме си робството, искаме си благодарността.", "date": "2018.03.14", "title": "Искаме си благодарността, искаме си робството!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/379630-%D0%B4%D0%B0-%D0%BF%D1%80%D0%B5%D0%B2%D1%8A%D1%80%D1%82%D0%B8%D1%88-%D0%BD%D0%BE%D0%B2%D0%B8%D0%BD%D0%B8%D1%82%D0%B5-%D0%BD%D0%B0-%D0%BB%D0%BE%D1%81%D1%82%D0%B0", "text": "Доскоро само Бойко Борисов можеше да победи стена на тенис, от днес Румен Радев вдигна нивото: успя да преъврти новините само с лост и опорна точка. \"Още мога\".   Кадрите от 360-градусовото коремно възлизане на президента в поделението на Спецчастите си струват публичното зрелище, дори само заради техниката \"55-годишен мъж прави задно салто със закопчано сако   Зрителите цъкат с език, зрителките въздишат и се надяват тайно, че семейният коалиционен партньор поне ще се сети да изтупа килима на висилката зад блока.   Не знаем дали в президентството се крие анонимен spin doctor или фотосесията е военнополева импровизация, но Румен Радев изглежда видимо доволен. А че имаше нужда от позитивни новини след злополучното гостуване на патриарх Кирил, в това спор няма.           От началото на мандата си Радев не беше изпадал в толкова слаба позиция. При това ударът не дойде от \"беквокалите\" на ГЕРБ, а от скъп руски гост.   Ако за Росен Плевнелиев беше висока чест да бъде обект на московските хули, за Радев едва ли можеше да има по-болезнен шамар от 5-минутния запис с патриаршеската проповед за    Проблемът не беше само в монтажа, в който режисьорът бе отредил на Радев роля на гузен новобранец пред старшина. Проблемът е, че и в прокремълските медии се повториха личните критики към президента - в Москва остават с впечатление, че срамежливата му русофилия е камуфлаж, а иначе си остава лоялен на американската школовка.   Целуването на патриаршеската десница,   и Шипченските чествания на фона на съчленени българо-руски трибагреници май не са били достатъчни.   Дали заради отложеното за след Председателството гостуване на Путин, дали заради неуспеха в затварянето на сделката за бойните самолети, дали поради трета и четвърта причина - още на първата година от мандата Радев настъпи руска мина.   Едноседмичната липса на ясна реакция след провокацията може да е била ход на тактическо отстъпление, но ослушването издаде неприятната изненада в президентството.     Все пак една снимка казва повече от 1000 думи, особено когато думите ти идват със закъснение.   Физкултурата на властта винаги е била по-ценен управленски ресурс от всякакви декларации. Още като главен секретар на МВР Бойко Борисов обичаше да се снима на лежанките и гладиаторите, Иван Костов правеше гръбна преса на подиума в \"Търси се\", лекоатлетът Цветанов има практиката да измъчва кметове в слаба (електорална) форма с безкрайни кросове на местния стадион.   А говорителят на Путин обича да го хвали с това, че \"чупи ръце с едно ръкостискане\".   Ако активното мероприятие на патриарх Кирил е било само спаринг, не смеем да си помислим какво го чака Румен Радев при същинската среща с онзи \"гост\", на когото не можа да откаже покана.", "date": "2018.03.14", "title": "Да превъртиш новините на лоста"}
{"url": "http://www.classa.bg/%D1%81%D0%B2%D1%8F%D1%82/item/379624-%D1%81%D0%BB%D0%B5%D0%B4-4-%D0%B3%D0%BE%D0%B4%D0%B8%D0%BD%D0%B8-%D1%85%D0%BE%D1%80%D0%B0%D1%82%D0%B0-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D1%89%D0%B5-%D0%B6%D0%B8%D0%B2%D0%B5%D1%8F%D1%82-%D0%BF%D0%BE-%D0%B4%D0%BE%D0%B1%D1%80%D0%B5", "text": "            Отегчени, без вдъхновение и без завладяващи послания: ако впечатлението, което оставиха участниците в берлинската правителствена коалиция е предвестник на бъдещата им работа, тогава можем вече да гасим лампите. Нито един от тримата партийни лидери не изглеждаше особено въодушевен: Ангела Меркел, Олаф Шолц и Хорст Зеехофер приличаха по-скоро на участници в нагласен брак, които с мъка се опитват да извлекат нещо положително от ситуацията. Рядко сме виждали правителствена коалиция, която да поема мандата си с такава липса на ентусиазъм.     Ново е и нещо друго: още при подписването на коалиционния договор един от партньорите вече отвори дума за разпадане на коалицията. Разбира се, лидерът на социалдемократите Шолц по задължение увери, че сътрудничеството ще продължи четири години, но неговият колега от партийното ръководство Дитмар Войдке предупреди в едно интервю, че след две години социалдемократите може да напуснат коалицията, ако християндемократите не изпълнят желанията им. Още при раждането на една коалиция вече да говориш за бъдещото ѝ погребение – това, меко казано, е доста странно. Политическата лакомия на социалдемократите очевидно вече е доста по-голяма, отколкото през последните четири години.   Но те не са единствените. Християндемократите също показаха, че са готови да мерят мускули. Зеехофер със своя мастър план и Йенс Шпан с изявленията си за бедността в Германия и помощите за безработни ясно заявяват, че техните партии искат да запазят профила си и не се боят да провокират коалиционния партньор, ако това ще донесе партийни дивиденти.     Този порив - да се опази лицето на съответната партия, както и липсата на всякакъв ентусиазъм при подписването на коалиционния договор показват, че третото издание на широката коалиция ще бъде доста крехка конструкция. Видно е, че тук са се събрали три партии, изгубили изборите, които са в плен на страха, че недолюбваната широка коалиция може допълнително да ги тласне към дъното.   Унинието в Берлин е толкова голямо, че чак ти иде малко да окуражиш участниците с възклицанието: Хей, това, за което се договорихте, изобщо не е толкова лошо! Разбира се, във всеки коалиционен договор има за какво да се мрънка. И четирите опозиционни партии подробно и съвсем основателно изтъкнаха възраженията си срещу договора.   Тримата коалиционни партньори Шолц, Меркел и Зеехофер (от ляво надясно) след подписването на договора за съвместно управление Но под черта новата широка коалиция всъщност има много добър план. Тя не затваря очи пред социалните проблеми, най-после ще намали и данъците, ще позатегне тук и там контрола в сферата на миграцията и вътрешната сигурност, залага без никакви уговорки на европейското бъдеще и посвещава най-дългата глава в коалиционния договор на дигиталното общество. Разбира се, можеше и повече. Но въпреки това, след като сме прочели всичките тези 177 страници, с ръка на сърцето трябва да кажем: Ако всичко в този коалиционен договор бъде изпълнено, след четири години хората в Германия ще живеят по-добре от днес.   Най-големият проблем на договора всъщност са самите участници в коалицията. Защото от изявите им при подписването на договора човек наистина го обзема съмнението дали тази широка коалиция наистина ще оцелее още три години и половина. И дали всички онези добри идеи, които са записани на хартия, наистина ще се превърнат в действителност.  ", "date": "2018.03.14", "title": "След 4 години хората в Германия ще живеят по-добре?"}
{"url": "http://www.classa.bg/%D1%81%D0%B2%D1%8F%D1%82/item/379620-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D0%BE%D1%81%D0%B2%D0%BE%D0%B1%D0%BE%D0%B4%D0%B8-%D0%BE%D1%82-%D0%BF%D0%BE%D1%81%D1%82%D0%B0-%D0%B4%D1%8A%D1%80%D0%B6%D0%B0%D0%B2%D0%BD%D0%B8%D1%8F-%D1%81%D0%B5%D0%BA%D1%80%D0%B5%D1%82%D0%B0%D1%80-%D1%80%D0%B5%D0%BA%D1%81-%D1%82%D0%B8%D0%BB%D1%8A%D1%80%D1%81%D1%8A%D0%BD", "text": "Президентът на САЩ Доналд Тръмп освободи от поста \"държавен секретар\" Рекс Тилърсън.       \"Той ще свърши фантастична работа!\", коментира Тръмп назначението на Помпео и благодари на Тилърсън за службата му.   ЦРУ ще бъде оглавено от Джина Хаспъл. Тя е първата жена, която застава начело на разузнавателната агенция.   Тилърсън се закле на поста \"държавен секретар\" на 2 февруари 2017 г. Преди това той беше председател на борда на директорите и изпълнителен директор на нефтената корпорация \"Ексън Мобайл\". Тилърсън работеше в компанията от 1975 г. до 2017 г.   Новината за неговото уволнение от администрацията на Тръмп идва на фона на предстоящата дипломатическа среща със Северна Корея. Тилърсън беше сред хората, които работеха най-много в полза на изглаждане на отношенията между двете държави и охлаждане на конфликта.   Именно тази тема показа сериозно разминаване в позициите на Белия дом и на външното министерство на САЩ.     Малко след като стана ясно, че Тилърсън е освободен, Доналд Тръмп коментира пред репортери, че той и доскорошният държавен секретар са се \"разбирали добре\", но са имали различни мнения по някои въпроси. Един от тези въпроси е била сделката иранската сделка, която Тръмп определя като \"ужасна\".   \"Помпео и аз имам сходен мисловен процес\", допълни държавният глава на САЩ. Тръмп поясни, че новият държавен секретар Майк Помпео има \"невероятна енергия, невероятен интелект\" и двамата били на \"една и съща вълна\".     \"Сам взех това решение\", коментира Тръмп. В петък доскорошният държавен секретар коментира, че решението на президента да се срещне с Ким \"не е изненадващо по никакъв начин\". Този коментар обаче дойде по-малко от ден, след като Тилърсън каза, че все още не е узрял моментът за преговори със Северна Корея.     Рекс Тилърсън е искал да остане на поста \"държавен секретар\", според заместник-министър по публична дипломация Стив Голдстийн. \"Секретарят имаше намерение да остане заради сериозния прогрес постигнат в сферата на националната сигурност\", коментира Голдстийн.   Той добавя, че Тилърсън не е получил възможност да говори с Тръмп и не е наясно с причината за това. Въпреки всичко Тилърсън бил благодарен за дадената му възможност и пожелава успех на Майк Помпео, който наследява поста.     Търканията между Тръмп и Тилърсън не са нещо ново. През октомври NBC съобщи, че през лятото на 2017-а държавният секретар е бил напът сам да се откаже от поста. Според информацията Тилърсън е нарекъл Тръмп \"слабоумник\" (moron) по време на среща в Пентагона, на която са присъствали други представители на администрацията.   По-късно Тилърсън отрече да е имал намерение да се отказва от поста. Той обаче нито потвърди, нито отрече, че е използвал обидната дума срещу Тръмп - просто месеци наред отказваше коментар по темата. Самият Тръмп нарече информацията \"фалшиви новини\".     Тилърсън не е разбрал за освобождаването си от самия Тръмп. По нареждане на президента началника на кабинета му Джон Кели да се обади на държавния секретар още в петък. Кели е уведомил Тилърсън, че предстои той да бъде сменен, но не му е дал повече подробности.   Рекс Тилърсън е разбрал за официалното си освобождаване от туита на Доналд Тръмп от тази сутрин.     Освен Тилърсън, още няколко важни фигури от администрацията на Тръмп напуснаха или бяха освободени наскоро. Гари Кон, основен икономически съветник на американския президент, напусна Белия дом миналата седмица след спор около новите мита за внос на стомана и алуминий.     Директорът по комуникациите на Белия дом Хоуп Хикс подаде оставката си миналия месец. По информация на CNN в понеделник личният помощник на Тръмп Джон МакЕнтий е бил уволнен и ескортиран от Белия дом.    ", "date": "2018.03.14", "title": "Доналд Тръмп освободи от поста държавния секретар Рекс Тилърсън"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/379621-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%B8-%D0%B7%D0%B5%D0%BC%D1%8F%D1%82%D0%B0-%D0%B8%D0%BC", "text": "            Мнозина в България смятат кооперативния модел за отживелица, но други го харесват и печелят от него. В 30-минутното икономическо предаване един от репортажите беше посветен на селското стопанство в България. Роберт Ян и неговият екип посетили добричкото село Соколово, откъдето с много симпатия разказват за днешната селскостопанска действителност в България.     България живее от селското стопанство. Почти половината от територията на страната се състои от обработваема земя и пасища. И почти всяко четвърто работно място зависи от селското стопанство. След политическите промени изчезнаха големите социалистически аграрни комплекси. Но на новите дребни земеделци никак не им беше лесно. Ето защо мнозина започнаха отново да обръщат поглед към колективната обработка на земята.     Днес вече има близо 900 кооператива. Един от тях се казва „Сокол\". В него влизат 2800 хектара селскостопански земи, които принадлежат на около 500 души, работните места са 23. Всичко изглежда чудесно.   Даниел Чобанов, член на кооператива, казва пред германските журналисти: „В началото машините ни бяха стари и беше много по-трудно, защото непрекъснато трябваше да ги ремонтираме. Сега вече е по-лесно, защото машините са нови.\"   Като механик и тракторист Даниел изкарва по 1000 евро месечно – отлична заплата, доста над средната за страната. А и работното му място е сигурно. Добър е бизнесът и на собствениците, които дават земята си под аренда. Пшеницата, ечемикът и царевицата носят добри печалби. Почти никъде другаде в България арендата не носи толкова високи приходи.   „Аз не бих продал земята си, защото съм много привързан към нея. Още прадядо ми я е обработвал. Но други са принудени да продават. Какво да правиш, като ти трябват пари?\" – добавя Даниел Чобанов.     В Соколово имат по-малко икономически проблеми, отколкото другаде в България. Но дори в това образцово село се продават много имоти – както селскостопански земи, така и къщи. Къща чужденците могат да си купят веднага, но ако искат да придобият селскостопанска земя, трябва да живеят поне 5 години в страната. Във Варна работи една от фирмите, които вече години наред посредничат на чужденците при закупуването на земя. Навремето – чрез дялово участие във фирми, а днес вече чрез директна продажба. Повечето чуждестранни клиенти на „Фармланд\" се интересуват от площи между 30 и 50 хектара. А това е трудна работа, защото земята в България беше върната на собствениците в реални граници и така възникна една шарена черга от малки парцели.   Почти половината от територията на България е обработваема земя и пасища   Авторите на филма са интервюирали и Добрил Генчев, брокер във „Фармланд\". Той обяснява: „Влизаме в контакт с дребните собственици и се опитваме да купуваме земите в пакет. Така имаме възможност да предложим на чуждестранните клиенти по-големи парцели.\"   Много от тези клиенти имат собствени селскостопански предприятия в чужбина и искат да разширят дейността си и в България. Инвеститорите в аграрния сектор в България имат гарантирани печалби от пет процента годишно – и то за доста години напред. Включително и благодарение на селскостопанските помощи, които идват от ЕС. Цената на земята в България само за пет години се увеличи повече от двойно. Но въпреки това българските обработваеми земи все още са евтини в сравнение със средното за ЕС. Много българи се опасяват от разпродаване на земите. Посредниците не разбират това безпокойство:   „Не мисля, че това трябва да бъде проблем. Чужденците купуват земя тук, но и българите могат да купуват земя в чужбина. България е член на ЕС, не можем да мислим както през 19 век\", смята Добрил Генчев.   Само за последните 5 години цената на земята в България поскъпна над двойно   Земеделците от „Сокол\" вярват обаче, че е най-добре сами да обработват земята си. Нищо, че някои смятат кооперативния модел за отживелица. Бащата на Даниел навремето също работел в ТКЗС-то. След политическите промени реституирал своята земя и не я продал, въпреки финансовите си затруднения. Днес арендата, която получава от кооператива, допълва пенсията му. Дали продажбите на земя го притесняват?   „Притесняват ме, как няма да ме притесняват. Защо да продаваме на чужденци? Земята трябва да си остане наша. Не бива да я взимат чужденците, защото те ще я използват, а за нас нищо няма да остане. Чужденците ще печелят, а ние – не. Земята трябва да бъде при нас\", категоричен е Чобанов-страши.   Хората от кооператива „Сокол\" искат дългосрочно и заедно да печелят от своите земи, а не просто да изкарат бързи пари, продавайки нивите си, констатират в края на репортажа авторите му.", "date": "2018.03.14", "title": "Българите и земята им"}
{"url": "http://www.classa.bg/%D1%81%D0%B2%D1%8F%D1%82/item/379622-%D0%BF%D1%80%D0%BE%D0%B1%D0%BB%D0%B5%D0%BC%D1%8A%D1%82-%D1%81-%D0%B1%D0%B5%D0%B7%D0%B4%D0%BE%D0%BC%D0%BD%D0%B8%D1%82%D0%B5-%D0%BF%D1%80%D0%B8%D1%88%D1%8A%D0%BB%D1%86%D0%B8-%D0%BE%D1%82-%D0%B8%D0%B7%D1%82%D0%BE%D1%87%D0%BD%D0%B0-%D0%B5%D0%B2%D1%80%D0%BE%D0%BF%D0%B0", "text": "            Експерти, цитирани от вестник \"Ди Велт\", твърдят, че през тази година в Германия навярно ще има над един милион бездомници. Предполага се, че близо една трета от всички тези хора са от България, Румъния, Полша и бившите съветски републики. За голяма част от германските градове тези преселници се оказват тежък проблем. Не на последно място, защото създават нелегални палаткови лагери, в които нощуват, оставят след себе си планини от боклуци и екскременти, бият се помежду си или проявяват агресия срещу представители на реда.     Властите в Берлин, където притокът на подобни мигранти е особено голям, през есента за пореден път са разтурили нелегален бивак на източноевропейци в региона на квартал „Тиргартен\". Жителите на околните кооперации с месеци били притеснявани от проблемите, за които се оплаквали. Помощ обаче получили едва когато се наложило да се разследва смъртта на една 60-годишна жена, която навярно е била убита от един от бивакуващите - чеченец с предварителни присъди.   Отношението към чужденците не е еднозначно, пише вестникът и пояснява, че политиците залагат предимно на мерки като екстрадиране и разтуряне на палатковите лагери, докато социалните работници настояват на въпросните хора да се оказва повече помощ.     Конфликтът между съчувствие и недоверие е особено остър в Берлин, но и на други места в Германия, посочва изданието и цитира кмета на един район в Кьолн, който твърди, че ситуацията в града е станала непоносима. Той разказва, че хората в пешеходните зони често били притеснявани от пияни просяци – предимно от Румъния, България и Полша. Самият той наблюдавал изумителна сцена в един супермаркет, където четирима чужденци притеснявали една жена: „Видях как единият от тях си смъкна панталоните и започна да мастурбира пред жената. Когато се обърнах към мъжете с думите: „Вижте какво, дръжте се прилично!\", четиримата станаха крайно агресивни\", казва Андреас Хупке от партията на Зелените.     Нелегален бивак в региона на квартал \"Тиргартен\"   Той смята, че политиците и на национално, и на европейско равнище оставят местните власти сами да се справят с тези проблеми; на градските власти обаче до голяма степен им били вързани ръцете – например от европейските разпоредби. Дори и след изтичането на шестмесечния срок, през който мигрантите имат право на престой, за да си търсят работа, е трудно да се екстрадират такива хора заради най-различни законови пречки, оплаква се главната кметица на Кьолн Хенриете Рекер.     Право на социални облаги имат само онези европейски мигранти, които са живели поне пет години в Германия. Повечето източноевропейци нямат подобна привилегия – и затова се изхранват с просия и събиране на стъклен амбалаж. Някои крадат, а други стават обект на трудова експлоатация. Повечето от тези хора живеят при минусови температури в парковете и под мостовете, но дори и тази мизерия за тях е по-добра, отколкото живота в родните им страни, пише „Ди Велт\".   Мигрантите по бедност предизвикват и други проблеми – като недостиг на места в приютите за бедни или във временните спални за настаняване по време на големи студове. Властите в Хамбург проявявали най-голяма твърдост спрямо пришълците. На 800 мигранти бил отказан достъп до спалните помещения, след като въпросните чужденци заявили, че в родните си страни разполагат с покрив над главите си. На тях градските власти им връчили билет за връщане, а онези, които отказали да го приемат, били допускани до топлите помещения само през деня. Говорителят на хамбургските власти Маркус Швайцер оправдава тези сурови действия с думите: „Няма да помогнем на тези хора, ако им обещаваме неща, които ние в Хамбург или другаде в Германия, просто няма как да изпълним\".   Вестник „Ди Велт\" пише в заключение, че нито Кьолн, нито Хамбург или Берлин имат конкретни идеи как да се пробие дяволският кръг от миграция по бедност и безперспективност. Повечето градове междувременно са вдигнали ръце и вместо причините за явлението, атакуват само симптомите.", "date": "2018.03.14", "title": "Проблемът с бездомните пришълци от Източна Европа"}
{"url": "http://www.classa.bg/%D1%81%D0%B2%D1%8F%D1%82/item/379623-%D1%81%D0%BB%D1%83%D1%87%D0%B0%D1%8F%D1%82-%D1%81%D0%BA%D1%80%D0%B8%D0%BF%D0%B0%D0%BB-%D0%BD%D0%BE%D0%B2%D0%BE-%D0%BF%D1%80%D0%B5%D1%81%D1%82%D1%8A%D0%BF%D0%BB%D0%B5%D0%BD%D0%B8%D0%B5-%D0%B2-%D1%81%D0%BC%D0%B5%D1%82%D0%BA%D0%B8%D1%82%D0%B5-%D0%BD%D0%B0-%D1%80%D1%83%D1%81%D0%B8%D1%8F", "text": "              НАТО изразява сериозна загриженост във връзка с покушението с нервнопаралитичен газ срещу бившия двоен агент Сергей Скрипал и неговата дъщеря Юлия. „Обединеното кралство е високо ценен партньор и този инцидент буди сериозна загриженост в НАТО\", заяви генералният секретар на Алианса Йенс Столтенберг. По данни на британската правителствена ръководителка Тереза Мей, Русия „най-вероятно\" носи отговорността за този атентат. НАТО е в постоянен контакт с британските власти.     „ Употребата на какъвто и да е нервнопаралитичен газ е абсолютно неприемлива и ужасна\", заяви Йенс Столтенберг. Бившият американски посланик в Москва Майкъл МакФауъл смята, че Алиансът трябва да предприеме нещо. „Независимо от това дали става дума за опит за атентат или за тероростично нападение, президентът Тръмп трябва отговори. НАТО трябва да отговори\", пише Майкъл МакФауъл в Туитър.   Западните съюзници застават твърдо на страната на Великобритания. Американският външен министър Рекс Тилърсън заяви, че САЩ споделят становището на своите съюзници, че зад опита за убийство „най-вероятно\" стои Русия. След телефонен разговор с британския външен министър Борис Джонсън американският държавен секретар заяви, че „както извършителите, така и поръчителите на покушението трябва да понесат съотвените сериозни последици\".     Френският президент Еманюел Макрон също засвидетелства своята солидарност с Тереза Мей, както съобщава британското правителство. Еманюел Макрон и Тереза Мей са обсъдили „различните модели на агресивно поведение на Русия\" и необходимостта от концентрирани действия на съюзниците.   Тереза Мей обвини Русия за покушението с нервнопаралитично вещество   Преди това британската правителствена ръководителка Тереза Мей отправи тежки обвинения срещу Русия в реч пред долната камара на парламента. „Най-вероятно Русия е отговорна за това престъпление\", заяви тя. Мей допълни, че официални руски институции са поръчали покушението или най-малко са го одобрили. Тя окачестви нападението с нервнопоралатичен газ като „произволно и безсрамно нападение срещу Обединеното кралство\". Британското правителство е призовало руския посланик във външното министерство. Тереза Мей заяви, че Русия има дълга история с „поръчковите убийства\". Бойното отровно вещество „Новичок\" е било разработено в Русия, която е в състояние да го произвежда и сега, обясни британската правителствена ръководителка.     До тази вечер Москва трябва да даде обяснение пред организацията за забрана на химическите оръжия (OPCW) във връзка със случая. Ако дотогава Русия не даде „никакъв удовлетворителен отговор\", нападението с отровния газ ще бъде смятано за „незаконна употреба на насилие от руска страна срещу Обединеното кралство\", заяви Тереза Мей и допълни, че ще обсъди с парламента „редица ответни мерки\". Обвиненията на Тереза Мей срещу Москва означават значително покачване на напрежението в британско-руските отношения. Руското правителство реагира подигравателно на изявленията на британската правителствена ръководителка пред долната камара на парламента. Руски информационни агенции пишат, че руската външнополитическа говорителка Мария Захарова окачествила изявленията на Тереза Мей като „цирк в британския парламент\". Тя обвинила британското правителство в „политическа кампания на базата на провокации\" и в разпространяването на „измишльотини\".   Сергей Скрипал и дъщеря му Юлия     Руският президент Владимир Путин не пожела да отговори на въпросите на BBC. „Нека първо британските власти да разнищят случая и тогава можем да дискутираме\", заяви той. Британското вътрешно министерство съобщава, че вътрешната министърка Амбър Руд е насрочила за днес съвещание на кризисния щаб КОБРА. Вестник Телеграф пише, че ще бъде свикан и националния съвет за сигурност.     На 4 март бившият двоен агент Сергей Скрипал и дъщеря му Юлия бяха открити в безсъзнание на една пейка в Солсбъри. По данни от полицията, те са станали жертва на покушение с нервнопаралитечен газ и се намират в критично състояние. Британските правоприлагащи власти окачествяват покушението като опит за убийство. Един полицай също е настанен в болница, но е контактен.   Властите откриха следи от нервнопаралитичен газ в един ресторант и в един бар в Солсбъри. Здравните власти веднага призоваха посетителите на двете заведения да изперат личните си вещи. В разследването участват над 250 полицейски служители, сред които 180 войници и експерти по химическите оръжия. Бившият двоен агент Сергей Скрипал е информирал британското външно разузнаване MI6 за руски агенти в Европа. През 2004 година бившият полковник от руското военно разузнаване ГРУ избягва и бива арестуван. В Русия той е осъден на 13 години трудов лагер. В рамките на размяна на агенти през 2010 година той пристига във Великобритания.", "date": "2018.03.14", "title": "Случаят Скрипал: Ново престъпление в сметките на Русия?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/379615-%D0%B0%D0%BB%D0%B8%D0%BD%D0%B0-%D0%BA%D0%B0%D0%B1%D0%B0%D0%B5%D0%B2%D0%B0-%D0%BF%D0%BE%D0%BA%D0%B0%D0%B7%D0%B0", "text": "Феновете на известната спортистка Алина Кабаева, която е смятана и за любовница на руския президент Владимир Путин, бяха изумени да видят променената й външност. На официалната си страница в социалната мрежа \"Инстаграм\" се появиха свежи снимки на гимнастичката. На кадъра, Алина позира по време на турнир на шампионите, наречен на нейното име. На събитието Кабаева се появи в лаконичен черен костюм и с пригладена коса в гладка опашка.      Впреки това, вниманието на феновете, гледайки фотографията, бе привлечено от промени в звездата. Мнозина започнаха да коментират в социалните мрежи, че дрехата е твърде широка, скриваща фигурата на знаменитата състезателка по художествена гимнастика. Така или иначе, потребителите на мрежата написаха множество комплименти за Алина Кабаева. Те подчертаха, че тя изглежда великолепно, както винаги.", "date": "2018.03.14", "title": "Алина Кабаева показа...."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/379616-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-14-%D0%BC%D0%B0%D1%80%D1%82", "text": "Не ви очаква безнадеждно лош ден, но и щастлив едва ли ще бъде. Ще трябва да се справите с всички проблеми сами, което ще ви отнеме много сили и енергия. В любовната сфера, не трябва да се държите повърхностно в чувствата. Освен това, любимият ви, от дълго време очаква от вас кардинални решения и стъпки. Ако не сте готови за това, тогава му го кажете. Трябва да опитате нови начини за постигане на целите. Ако сами не знаете какво и как, тогава говорете с опитни приятели. Денят е добър, за работата върху себе си и външния имидж. Може да решите толкова радикално да се промените, че едва ще се познаете в огледалото. Вечерта се опитайте, да избягвате да давате обещания в любовта. Препоръчително е, повече да вярвате в себе си и в силните си страни, отколкото да се доверявате на някого от колегите си. Думи на подкрепа, ще бъдат чути от страна на шефовете, което ще е неочаквано, но приятно. Вълненията ви в любовната сфера, ще са напълно основателни, защото изпълнявате всички капризи на избраника си. Възможни са здравословни проблеми. Предстои ви, да се срещнете или комуникирате с хора, които са ви абсолютно не симпатични. Е, не всичко става, така както ние искаме. Основното нещо е, да не се ядосвате и да не сте иронични докато говорите. За да спестите пари, трябва само да ги вложите в личната си сметка. Така те ще ви чакат, когато се отправите на пазаруване. Възможни са не много приятни новини, обиди и недоразумения във финансово отношение. Ако оцелеете след всичко това, може да окачите медал на гърдите си. Безпокойство очаква тези, който има малки деца. Не се суетете в труден момент, а всичко обмислете правилно. От сметки в сферата на личния бизнес, засега се откажете. Предстои ви да преживеете много противоречиви моменти, но след това животът ви бързо ще се подобри. Основното нещо е, да не се паникьосвате или да изпускате нервите си. Бъдете скромни, все пак успех ви чака в търговските въпроси. Но е необходимо да не инвестирате в бизнес, за които отдавна се чуват негативни слухове. Възможни са финансови загуби, в следствие на рискови стъпки и раздяла с любим човек. Вярно е, че последното ще бъде принудително - командировка. Днес трябва спешно да завършите важен бизнес проект, както и да уредите отношенията си с бизнес партньорите. Ако покажете своите слабости, тогава загубите са гарантирани. Не трябва да правите всичко сами. По-добре се консултирайте с интелигентни и опитни хора, а след това вземете решение. В любовта, ще се нуждаете не само от търпение, но и от пълното доверие на партньора. Не заблуждавайте себе си и този, който ви е открил сърцето си. И бъдете по-внимателни с ревността.   Не се препоръчва да показвате безпокойство, както на работното място, така и у дома. Бъдете като гранит, така че другите да вземат пример от вас. Денят ще бъде успешен, само ако се съсредоточите върху важните въпроси. Докато в любовта, от хладнокръвие, няма да имате нужда, напротив, трябва да бъдете колкото е възможно по-нежни с избраника си. Днес няма да имате нито един шанс да се обезкуражите или избухнете в сълзи на раздразнение. Напротив, чакайте добри новини, любезни хора и море от радостни емоции. Стар приятел, може не само да ви се обади, но и да ви даде някой мъдър съвет. Колкото по-силно се доверявате на сърцето си, толкова по-силна ще бъде връзката с любимия ви. Препоръчва се, да поставите на дневен ред здравето си. В противен случай, ще се изтощите до такава степен, че може да се разболеете. Не сте малко дете, че да се боите от лекаря? В работната сфера, е добре да придобиете знания и опит, в противен случай няма да може да се преквалифицирате. Денят не е добър за закупуване на домакински, комуникационни уреди и мебели. Имайте предвид, че може да си хвърлите парите на вятъра. Съществува опасност да влезете в смущаваща ситуация на работа, ако решите да кажете цялата истина в очите на един от колегите си. От пътуване до друг град е по-добре да се откажете, за да се предпазите от проблеми.", "date": "2018.03.14", "title": "Дневен хороскоп 14 март"}
{"url": "http://www.classa.bg/%D1%81%D0%B2%D1%8F%D1%82/item/379617-%D0%B5%D1%81-%D0%BE%D1%84%D0%B8%D1%86%D0%B8%D0%B0%D0%BB%D0%BD%D0%BE-%D0%B4%D0%BE%D0%B1%D0%B8%D0%B2%D1%8A%D1%82-%D0%BD%D0%B0-%D0%BA%D1%80%D0%B8%D0%BF%D1%82%D0%BE%D0%B2%D0%B0%D0%BB%D1%83%D1%82%D0%B0-%D0%BD%D0%B5-%D0%BC%D0%BE%D0%B6%D0%B5-%D0%B4%D0%B0-%D0%B1%D1%8A%D0%B4%D0%B5-%D0%B7%D0%B0%D0%B1%D1%80%D0%B0%D0%BD%D0%B5%D0%BD", "text": "B нaчaлoтo нa тaзи ceдмицa Mapия Гaбpиeл изpaзи зaгpижeнocт oтнocнo твъpдe гoлямaтa ĸoнcyмaция нa eлeĸтpичecĸa eнepгия пpи дoбивa нa ĸpиптoвaлyтa. Eднoвpeмeннo c тoвa eвpoпeйcĸият ĸoмиcap пo цифpoвa иĸoнoмиĸa и oбщecтвo yтoчни нopмaтивния cтaтyт нa тaзи индycтpия:     Ho дoбивът нa ĸpиптoвaлyтa ce cчитa зa eнepгoeмĸa дeйнocт и тpябвa cъблюдaвa пpaвилaтa нa Eвpoпeйcĸия cъюз oтнocнo eнepгийнaтa eфeĸтивнocт и изxвъpлянeтo нa пapниĸoви гaзoвe.   Mapия Гaбpиeл дoпълни, чe Eвpoпeйcĸaтa ĸoмиcия щe пpoдължи дa aнaлизиpa влияниeтo нa мaйнингa въpxy eнepгийния oтpacъл ĸaтo цялo.   Πocлeднo вpeмe Иcлaндия cтaнa ocoбeнo пoпyляpнa дecтинaция зa дoбив нa цифpoвa вaлyтa, пoнeжe eлeĸтpичecĸaтa eнepгия в тaзи cтpaнa e eвтинa и ce пoлyчaвa пpeдимнo oт вoднoeлeĸтpичecĸи цeнтpaли.  ", "date": "2018.03.14", "title": "ЕС официално: добивът на криптовалута не може да бъде забранен"}
{"url": "http://www.classa.bg/%D1%81%D0%B2%D1%8F%D1%82/item/379618-%D0%B5%D1%81-%D0%BC%D0%BE%D0%B6%D0%B5-%D0%B4%D0%B0-%D0%B3%D0%BB%D0%B0%D1%81%D1%83%D0%B2%D0%B0-%D0%B7%D0%B0%D0%B1%D1%80%D0%B0%D0%BD%D0%B0-%D0%B7%D0%B0-%D0%BF%D0%B5%D1%81%D1%82%D0%B8%D1%86%D0%B8%D0%B4%D0%B8%D1%82%D0%B5-%D1%81%D0%BB%D0%B5%D0%B4-%D1%81%D0%B5%D1%80%D0%B8%D0%BE%D0%B7%D0%B5%D0%BD-%D0%BD%D0%B0%D1%83%D1%87%D0%B5%D0%BD-%D0%BF%D1%80%D0%B5%D0%B3%D0%BB%D0%B5%D0%B4", "text": "През 2013 г. ЕС забрани приложението на трите химикала върху култури, привлекателни за пчелите, като слънчоглед, маслодайна рапица и царевица. Това стана, след като анализ на ЕОБХ предизвика тревога относно ефектите от инсектицидите. Оттогава досега изследователите събират доказателства за вредите на тези препарати върху пчелите. Европейската комисия предложи миналата година да се забранят всички видове употреба на препаратите на открито, като се позволи само прилагането им в оранжерии. Последната оценка на ЕОБХ изглежда в подкрепа на предложението. Държавите-членки на ЕС трябва скоро да гласуват по въпроса и това може да стане още на 22 март.   Неоникотиноидите са силно токсични за насекомите, причинявайки парализа и смърт чрез намеса в централната им нервна система. За разлика от пестицидите, които остават на повърхността на растенията, неоникотиноидите се поемат в растенията – в корените, стъблата, листата, цветята, цветния прашец и нектара.   Оценката на ЕОБХ обхваща трите неоникотиноида, които са най-сериозни заплахи за здравето на пчелите – клотианидин, имидаклоприд и тиаметоксам. Агенцията е прегледала повече от 1500 проучвания, включително цялата публикувана научна литература по темата, както и данни от академичните среди, от химически компании, национални органи, неправителствени организации и асоциации на пчеларите. Оценката гласи, че трите химикала представляват най-малко един вид висок риск за пчелите при употреба на открито.   Агенцията е установила, че пчелите-събирачки са изложени на вредни нива на остатъци от пестициди в полена и нектара на третираните полета и замърсените места наблизо, както и в носещия се прах. Агенцията заключи и, въз основа на по-ограничени доказателства, че неоникотиноидите понякога могат да останат и да се натрупат в почвата и така могат да засегнат няколко поколения засадени култури – и съответно пчелите, които се хранят с тях.  ", "date": "2018.03.14", "title": "ЕС може да гласува забрана за пестицидите след сериозен научен преглед"}
{"url": "http://www.classa.bg/%D1%81%D0%B2%D1%8F%D1%82/item/379619-%D0%BF%D0%B0%D1%81%D0%BA%D0%B0%D0%BB-%D0%B1%D1%80%D1%8E%D0%BA%D0%BD%D0%B5%D1%80-%D0%BD%D0%BE%D0%B2%D0%BE%D1%82%D0%BE-%D0%BF%D1%83%D1%80%D0%B8%D1%82%D0%B0%D0%BD%D1%81%D1%82%D0%B2%D0%BE-%D0%B4%D0%B5%D0%BC%D0%BE%D0%BD%D0%B8%D0%B7%D0%B8%D1%80%D0%B0-%D0%BC%D1%8A%D0%B6%D0%B0", "text": "          – Това движение не е световно. То обхваща само Запада, там, където се роди движението за еманципация на жените. То доказва, че патриархатът е накърнен много сериозно в нашите общества. Това е прочутият закон на Токвил: не се бунтуват бедните народи, а онези, които са по-добре. Жените с пълно право негодуват срещу агресията, на която са жертва, защото вече се радват на значителна власт и права. Прогресът на женската свобода върви ръка за ръка с омразата към свободните жени, от страна на онези, които искат да ги накажат за това, че са надигнали глава. Злобата на някои мъже към тях прилича на     Ако има пуританство, то е пост-порнографско и включва сексуалната революция. Медийните процеси, особено в САЩ, са поредица от неприлични детайли: петно от сперма върху роклята на Моника, фелацио в Овалния кабинет, безсрамни предложения. Наслаждаваме се на греха, който твърдим, че осъждаме. Трябва да доловим наслаждението под показното порицание, триумфът на похотливата и фалшива свенливост. На секса се гледа като на неудържима нужда. Вече не пипат с ръкавици, не се стараят за обноските.   Има разлика между френския израз “правя любов” ( ), повече или по-малко цивилизован, и американския “правя секс” ( ), много груб, просто удовлетворение на един инстинкт. С редки изключения (Уди Алън, Клинт Истууд), холивудските филми се колебаят между сладникавия романс и еротичната бруталност: хора на ръба на възбудата скачат един на друг, за да задоволят желанията си. Съжаляваме за класическите игрални филми, където любовниците се отдаваха с елегантност. Старото пуританство виждаше в жената дяволското изкушение; новото прехвърли това недоверие върху мъжа. Променихме проклятието, но не и манталитета.     – “Издай свинята” позволи на истинските жертви да излязат от ужаса и да изобличат нападателите си; но движението е на път да потъне заради крайностите си, то напомня за практики от времето на Китайската културна революция, която приковаваше отклонилите се на позорния стълб. Всяка седмица изисква своя дял от виновни, изложени на стената на срама. Всяко обвинение заслужава осъждане. Сандра Мюлер, която измисли “Издай твоята свиня”, нарича “палач” онзи, който й казал една вечер под влияние на алкохола: “Имаш големи гърди, ще те накарам да се наслаждаваш цяла нощ”. Тя разказа, че била травматизирана в продължение на десет години. Не е ли преувеличено това?     – Вече не умеем да направим разлика между изнасилването, тормоза, което е престъпление, наказуемо от закона, и сивата зона на настойчивите погледи, грубото сваляне, дори обидите. Това объркване е изключително сериозно, защото наказва истинските жертви, отчуждени от нещастието им от други кандидати за същия статут. Дори на комплимента се гледа като на агресия! Всявайки объркване между престъпленията, простъпките, злоупотребата с власт и просто неуместното поведение, което произтича от личните отношения, подкопаваме цялата йерархия на страданията. Трябва да помислим за кодекси за добро поведение на обществени места, в баровете, дискотеките, ресторантите, които да наказват всяко грубо поведение, ако е необходимо с глоби. Преди всичко трябва да възпитаме децата в уважение и учтивост. Но е обезпокоително     Сякаш тя е невинна девойка, изложена на атаките на разпалени мъжкари. Сякаш не би могла и тя да сваля несръчно, сякаш не би могла да отблъсне досадните предложения. Инфантилизират и обезоръжават жените в момента, в който твърдят, че ги защитават и им дават власт.     – За мнозина мъжът е виновен поради простия факт, че има пенис. Той по природа е деспот с тестиси. Не написа ли писателката Нанси Хюстън*, че “ерекцията е най-сериозният проблем на човечеството”? Престъплението е в анатомията, най-малкото момченце е потенциален убиец. Когато Каролин Дьо Аас заявява, че всеки един от двама или трима мъже е агресор, тя прави светкавична амалгама. Ако съществува престъпление подбуждане на омраза към мъжкия пол, мисля, че тя е неговият извършител! Стигаме до американската ситуация, в която мъжете и жените съжителстват като две отделни племена от двете страни на една река и могат да общуват само чрез правото, в постоянно състояние на договорена враждебност. “Двата пола ще умрат разделени”, казваше Пруст. В САЩ те ще могат винаги да разговорят помежду си чрез посредничеството на адвокат.     – Това е много видимо в американските кампуси.  Още през 90-те г. на ХХ век колежът “Антиох” въведе харта за отношенията между момчетата и момичетата. Тя постановяваше, че “трябва да се получава и подновява съгласието при всеки полов акт” и определяше всяка анатомична зона, позволена за изследване, гърдите, бедрата, типа целувка и т.н. Този тип препоръки се разшири. Има приложения за мобилен телефон, като  , които позволяват да се замени мълчаливото съгласяване с утвърдително съгласяване, формализирано от технологията. Освен допускането на социалния поглед в интимния акт, тревожна е констатацията, че ако едно “не” винаги е “не”, едно “да” никога не е напълно “да”. Някои разочаровани студентки се връщат към съгласието си и ретроспективно гледат на любовния акт като на нападение, запазвайки си възможността да заведат дело.     – Истинската власт в САЩ е съдебната, а не политическата. Американската мечта е мечтата за едно изцяло пресъздадено и префасонирано от правото общество, до най-малките му аспекти, което забранява обичая, т.е. неволното наследство, носител на векове на покоряване. Този процедурен характер е проблематичен, когато трябва да регулира мъглявото поле на чувствата и страстите. Всички любовни отношения са кодифицирани, дори съблазняването понякога прилича на интервю за работа. Америка е общество на правилото, докато ние сме общество на нравите, което оставя повече място на импровизацията, на играта и кокетирането.     Забравяйки, че любовта е и прекрасен риск, онзи, който се чувства наранен в една връзка, трябва да може да поиска обезщетение. Всеки е призован да извади наяве желанието си, да знае предварително какво иска, да премахне категорията “може би”. Забравяме, че силното желание действа по заобиколен път, обича двусмислието и невинаги сме сигурни в желанието си преди да го осъзнаем. Тези процедури не отдават значение на сложността на човешките чувства. Франция трябва да устои на атмосферата на морален макартизъм, който идва при нас от САЩ; за нас е по-важно това, което събира мъжете и жените, отколкото онова, което ги разделя. Трябва да съхраним тази атмосфера на еротично и любовно приятелство, която превръща Латинска Европа в място на висша цивилизация. Възможно е в тази област Старият свят да е бъдещето на Новия.     – Революцията в Холивуд винаги ще бъде само друга версия на Холивуд. Идеята за политическо решение на нещастията в любовта не е нова. Тя се ражда при Сад и Фурие и ще бъде теоретизирана от Вилхелм Райх през ХХ век: едно добро управление на либидните инстинкти би трябвало да върне мира в обществото. Но любовта не е болест, която се поддава на реформа. Ние желаем хора, които в най-добрия случай ни желаят и тази проста взаимност е такова чудо, че няма никаква нужда да въвеждаме припева за революцията. Законът трябва да защитава хората, гражданите – да се обичат, както го разбират, без намесата на държавата или правосъдието. Да се отдадеш на любовното чувство, означава да се поддадеш на стария театър на страстите. Често сме революционери в изявленията си, но винаги сме демодирани в наклонностите си. Нека не забравяме и огромната армия от невидими мъже и жени, които нямат достъп до голямото пиршество на сладострастието, и които повелята на красивата и талантлива Натали Портман ще остави равнодушни.     – Още през 90-те г. на ХХ век Пикасо, Балтюс, Реноар Дега, Гоген бяха мишена на загрижени активистки на естетическото пречистване. Една френска университетска преподавателка обясняваше, например, във в. “Либерасион”, че на филма “Фотоувеличение” (на Микеланджело Антониони – бел. пр.)  вече трябва да се гледа като на подбуждане към изнасилване. Ще прегледат Полански, Фелини, Трюфо от този осакатяващ ъгъл. В “Магазин литерер” една “специалистка” по литература, Софи Рабо, препоръчва да се издаде свинята във фикцията: Кармен, Селимен и Травиата отстъпват, не заради упоритостта на своите любовници, а защото са били изнасилени. Същото се отнася за Спящата красавица, която не се е съгласила в съня си с неговата освобождаваща целувка… Ще предадем целия художествен корпус на ножиците на новите ни цензори.     – Феминизмът е твърде разделен, за да бъде заместител на големите идеологии. Помиряването между половете е химера. Анатомичните предопределения, потенциалът, позволен на едните и отказан на другите (например, възможността за раждане, разликата в наслаждението), възпрепятстват завинаги мечтата за идилично разбирателство. Между мъжете и жените винаги ще има недоловим вододел на привличане и ужас.   ,   тъй като тогава все още не съществуваше СПИН. Ако бяхме препрочели класиците на френската литература и особено маркиз Дьо Сад, щяхме да разберем, че всяко освобождаване на желанията е и освобождаване на правото на всеки да притежава всеки. При Сад това освобождаване стига до престъпление.     – Ние наистина излязохме от Май 68-а. Тогава смятахме, че са изчезнали 2000 г. на юдеохристиянство, че срамните части се превръщат в славни части. Обратът дойде през 80-те г. с педофилските афери:   Странно приключение за едно поколение, което искаше да разруши всички табута, а откри в сексуалността една сенчеста страна, насилието. Ерос е импулс към смъртта, както и към живота. Днес противоречиво бихме искали да запазим порното, но да наказваме перверзните.     Тя желае едновременно сладострастието и наказанието. Но рискува да пожъне само наслаждение от наказанието.   *  .    ", "date": "2018.03.14", "title": "Паскал Брюкнер: Новото пуританство демонизира мъжа"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/379612-plus-size-%D0%BC%D0%B0%D1%86%D0%BA%D0%B0-%D0%BF%D0%BE-%D0%B1%D0%B5%D0%BB%D1%8C%D0%BE", "text": "Кармен Смит, от Пасадена, Калифорния, развива лимфедем като дете, която причинява значително подуване на краката, глезените и колената й.Въпреки болезненото самосъзнание за тялото си, 30-годишната жена се е научила да обича своята уникалност и да споделя пътуванията си със своите 48 000 последователи в Instagram, пише \"ДейлиСтар\". Лимфедемът най-често се наблюдава след дисекция на лимфните възли, хирургия и / или лъчева терапия, но може да бъде наследена или причинена от увреждане на лимфните съдове.              При зашеметяващата брюнетка тя наследява състоянието като малко дете. \"Майка ми ми казва, че съм била на три, когато забеляза, че нещо се случва. Много се оплаквах, че ме болят краката. Тя ме заведе на лекар и ме диагностицираха с лимфедем, като заявиха, че най-вероятно съм се родила без някои от моите лимфни възли\", споделя Кармен.", "date": "2018.03.14", "title": "Plus size мацка по бельо"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/379613-%D0%BC%D0%BB%D0%B0%D0%B4%D0%BE%D1%82%D0%BE-%D1%81%D0%B5%D0%BA%D1%81-%D0%B8%D0%B7%D0%BA%D1%83%D1%88%D0%B5%D0%BD%D0%B8%D0%B5", "text": "Плеймейтката и фолк-певица Ангелина Атанасова, с прякор Анджелина, отпразнува 22-рия си рожден ден с пищен купон. Тя празнува с голяма компания в столичния „Captain Cook Fish and Beef Restaurants\", а на първата снимка, която публикува в личния си профил, позира с огромен букет от червени рози, пише Трафик нюз бг. „Щастлива съм, че посрещам рождения си ден с много топлина и огромна усмивка!      Изминалата година за мен беше най-трудната ми, изживявайки ужасните панически пристъпи, но след тях бих казала, че съм много по-силна ! Благодаря на семейството ми, че беше до мен и най-вече на баба ми!      До мен имаше и още един много специален човек, който никой от вас не виждаше. Той беше най-голямата ми опора през цялото време и за миг не се отдели от мен ! Обичам го с цялото си сърце !      Един наистина уникално добър, успял и галантен мъж, който не заменям за нищо на света!\". На личния си празник, Анджелина беше избрала да облече оскъден гащеризон в бял цвят, за който тя сподели, че е един от най-търсените артикули от колекцията й. Тортата за рождения й ден, също беше бутикова и луксозна.      По сладкото изкушение бяха наредени обувки, червило, парфюм и чанта, а най-отпред стоеше величествено самата Анджелина, но направена от фондан. Партито по случай рождения ден на моделката продължи в хотел „Маринела\" , а в по-късните часове, компанията се отправи към столична дискотека, където под звуците на кръшни ритми празнуваха до малките часове на нощта.      Една от поканените на тузарското парти беше Петя Стоянова, известна като Пенелопе от „Ден и Нощ\". Тя не пропусна да се щракне с приятелката си и да публикува няколко лайф видеа от дискотеката, на които двете пушат наргиле, а изненадите не свършват.      С фойерверки на сепарето на компанията се появи още една огромна торта, но този път на върха и имаше фигура на стриптийзьор. Анджелина изгря с конкурса на „Плейбой\" – „Мис Плеймейт\" и макар с намеса от страна на пластичните хирурзи, тя е спрягана за една от най-желаните жени в страната.      Освен в модните среди, тя се изявява и като певица, като вече има три заснети видеоклипа, към песните: „И без теб ще мина\", „И със сто да бъда\", която е съвместно с певецът Ангел и „Гърмиш\", която е последното й попълнение.              ", "date": "2018.03.14", "title": "Младото секс изкушение"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/379614-%D0%BC%D0%B0%D1%80%D0%B8%D1%8F-%D1%81%D0%B5-%D0%BF%D1%83%D1%81%D0%BD%D0%B0-%D0%BF%D0%BE-%D0%BF%D1%80%D0%BE%D0%B7%D1%80%D0%B0%D1%87%D0%BD%D0%B0-%D0%BF%D0%B8%D0%B6%D0%B0%D0%BC%D0%BA%D0%B0", "text": "Фолк фурията Мария влуди мрежата с изпепеляващи снимки на перфектното си тяло. Бившата на Гущеров постна 3 горещи снимки за добро утро в социалната мрежа \"Инстаграм\". На тях миньончето е по прозрачна пижамка, която не оставя почти нищо скрито за жадното мъжко око. На една от снимките дори се вижда напращялото зърно на изпълнителката. Друг от фотосите показва перфектното й дупе, на които дори някои моделки биха завидели. Към провокативните снимки има и текст, който гласи: \"Време е за ставане. И събличане на пижамата\". Под горещите фотоси моментално заваляха хиляди одобрителни коментари.          ", "date": "2018.03.14", "title": "Мария се пусна по прозрачна пижамка"}
