{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/392686-%D1%80%D0%BE%D0%B4%D0%B8%D1%82%D0%B5%D0%BB-1-%D0%B8-%D1%80%D0%BE%D0%B4%D0%B8%D1%82%D0%B5%D0%BB-2-%D1%82%D1%8A%D0%B6%D0%BD%D0%BE,-%D0%B3%D1%80%D0%BE%D0%B7%D0%BD%D0%BE-%D0%B8-%D0%BF%D1%80%D0%BE%D1%82%D0%B8%D0%B2%D0%BD%D0%BE", "text": "      Това е грозно и тъжно, смъртоносно и антирепубликанско, безполезно и объркано, подбуждано от безразсъдни малцинства, чието главно умение е сплашването, и няма нищо общо с изразяването на общата воля. Това е замяната, гласувана във вторник от Националното събрание, на думите “баща” и “майка” от “родител 1” и “родител 2” в училищните формуляри.         Това е грозно:  просто родител 1 и родител 2 е много по-малко красиво от баща и майка. Аз не съм родител 1 и родител 2 на моите деца, а техен баща и това понятие, колкото богато, толкова и дълбоко, е вкоренено в моята култура. Вероятно това е най-дълбокият корен на моята култура, първият от моите културни ориентири, най-старият, най-основополагащият:   аз съм син, имам баща и майка, аз съм баща, имам деца.   Аз ли съм единственият или всички бащи са като мен? Кои са тези депутати, които преименуват в безкрайно по-малко дълбока, забавна, прекрасна и тържествена моята роля спрямо децата ми и убиват правилната дума, за да обозначат мястото ми в семейството?   Родител 1, родител 2 е безвкусно, противно, административно,   изглежда сякаш излязло от номенклатура на Националния институт по статистика и икономически изследвания, която претендира да влезе в съкровищницата на речника. Този абсурден дублет превръща един административен формуляр в нова концепция на макроновите власти за произхода на човешкия живот на детето. Формулярът се опитва да стане плът, да създаде живот с подкрепата на народните представители. Ясно разбирам, че за един формуляр винаги е било много тъжно да остане изолиран в ролята си на формуляр: доколкото се отнася до мен, аз отказвам да му придам божественото достойнство, за което претендира. Но ето народното представителство срещу мен, което иска да стане също толкова значимо като основополагащите митове, Природата, Библията. То решително преименува произхода… Кога да очакваме литургията на Центъра за регистрация и ревизия на административни форми, канона на Съюза за възстановяване на вноските за социално осигуряване и семейни помощи, космическата сага на партия “Република напред!”? Необразоваността, безразсъдността, мерзостта и нетърпимостта, нужни, за да се стигне дотам, ще останат в летописите като най-ниската точка на парламентарния живот.   Това е тъжно и антирепубликанско:   огромното мнозинство от децата, включително и децата на разведените родители, се радват да имат баща и майка, които ги отглеждат и закрилят, обичат, уважават и ги смятат за късмет и дар. Фактът, че някои деца са в положение, при което онези, които ги закрилят и отглеждат не са двойка, състояща се от баща и майка, не отнема на майката и бащата правото да бъде назован правилно и точно статутът им спрямо техните деца. Смисълът на общия интерес е случаите на хомосексуално родителство, които са малцинство, да бъдат третирани с уважение, учтивост и зачитане, а не мнозинството да не бъде назовано, да изчезне, да бъде заменено. Защото какво конкретно ще се случи, когато се попълва формулярът? Повече няма да имаме право да се наричаме баща или майка.   Не виждам защо хомосексуалните двойки родители да ми забраняват да се наричам баща.   Както и не виждам защо да не могат да запишат децата си в училище, упоменавайки се като “родител”. Аз естествено искам да живея в мир в Републиката,стига да не ми налага терминология, която не е нито моя, нито на огромното мнозинство от французите. А точно такъв е случаят с този   идиотски закон .   Това е закон на изключване на мнозинството по един фундаментален въпрос; това е шедьовър на агресивната абстракция, типична за войнствения дух на пълно отричане на реалността. Ефектът е незабавен: тази поправка нервира, разделя, презира.   Защото, ако училището не ме смята за баща, защо да му поверявам детето си?   Именно като баща аз поверявам детето си на училището на Републиката. По този въпрос народните представители имаха отлична възможност да оставят на администрацията грижата да отвори формулярите си за нови ситуации, възможно най-тактично и умело. Но ето че желанието да робуват на духа на времето доведе до този вот, който ще остане като нова битка, спечелена от войнствената глупост, дълбокия цинизъм и интелектуалното объркване срещу срещу общия интерес.  ", "date": "2019.02.15", "title": "Родител 1 и родител 2: тъжно, грозно и противно"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/392681-%D0%B7%D0%B0%D0%B4-%D1%81%D1%82%D0%B5%D0%BD%D0%B8%D1%82%D0%B5-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%82%D0%B5-%D0%BF%D1%81%D0%B8%D1%85%D0%BE%D0%B4%D0%B8%D1%81%D0%BF%D0%B0%D0%BD%D1%81%D0%B5%D1%80%D0%B8", "text": "Унизително и нечовешко: обитателите на българските психиатрии нерядко живеят в невъобразими условия.          Наскоро в социалните мрежи бяха публикувани стряскащи свидетелства за условията, в които пребивават страдащите от психични заболявания в България. Това отново постави на дневен ред болния въпрос за състоянието на психиатричната помощ в страната. И отново стана пределно ясно, че са нужни спешни мерки за промяна на българската система за психиатрична помощ, която изобщо не е в съзвучие със стандартите в Европейския съюз.     Националният консултант по психиатрия проф. Дроздстой Стоянов е твърдо решен да продължи започнатата кампания за такива промени. „Снимките на д-р Владимир Сотиров за условията в Софийския психиатричен диспансер, наричан за благозвучие Център за психично здраве, не ме изненадват\", казва проф. Стоянов и добавя: „Преди 2015 година работех в психоболницата в Курило. Сумата за транспортиране, охрана, храна и други разходи на ден и на пациент възлиза на 18 евро, което е крайно недостатъчно\". Според проф. Стоянов, по данни от 2016 за храна държавата отпуска по 1,73 лева на ден.   Нечовешко   „Освен всичко друго, лекуващите се от психични заболявания са и сегрегирани. Основните места за настаняването им, болниците в Карлуково, Курило и Раднево, са извън близките селища и са изолирани от тях\", казва Стоянов и уточнява, че българските психиатри подкрепят мнението на мисията на Европейската психиатрична асоциация, според която подобна форма на сегрегация е недопустима. „Системата за лечение и дългосрочни медицински и социални грижи на българите с психични страдания трябва да бъде реформирана из основи, а не кампанийно в нейните „концлагери“ да се наливат средства за повърхностни ремонти. В противен случай тя ще продължи да съществува в сегашния си вид като мрежа от средновековни манастири. Персоналът в тези лечебни заведения е силно застарял и бързо се топи. Средната възраст на лекарите-психиатри е 56 години, а на сестрите - 58 години. Обичайните заплати в системата са около 700 лева - за какво качество на услугите въобще можем да говорим?\", пита проф. Стоянов.   Председателят на българския Хелзинкски комитет Красимир Кънев разказва на свой ред за многобройните оплаквания от нечовешките и унизителни условия, от отношението в заведенията за психиатрична помощ. От четири години Министерството на здравеопазването е забранило на представители на Комитета да посещават въпросните заведения. Но организацията продължава да помага на потърпевшите да завеждат дела в Страсбург - най-вече заради упражнено физическо насилие и срещу налагането на пълно и частично запрещение, което, според Кънев, още не е отменено.   Споменатата неотдавнашна мисия на Европейската психиатрична асоциация в български психоболници, центрове и диспансери потвърди впечатленията на проф. Стоянов. Участниците в мисията констатират, че опитите за реформи се възприемат от медицинския персонал в българските психиатрии с подозрение за подготвяно още по-значимо орязване на щатове, заплати и средства. Според изводите на мисията, в редица заведения неприкосновеността на личния живот на пациентите не е достатъчно добре гарантирана, тъй като липсва например нощен персонал. На повечето места пациентите не са включени в почти никакви дейности - мисията констатира, че по-голямата част от страдащите седят безцелно по леглата си. „Диспансерите в селските райони са още по-лоши, а и недостъпни за роднините на болните. Заведенията за хора с дългосрочни тежки разстройства често са пренаселени и зле оборудвани, липсват структури и средства за осигуряване на неприкосновеност на личния живот. Няма целенасочена рехабилитационна дейност, поддръжката и хигиената са лоши, а персоналът - недостатъчен. Културата в някои психиатрии изглежда терапевтично безнадеждна“, смятат петимата чуждестранни експерти на Асоциацията начело с нейния генерален секретар д-р Жулиан Беезхолд.   Непреодолими пречки   Според експертите, при лечението на психично болните българи липсва непрекъснатост на грижите - по характера си то е разпокъсано. „След изписване от психиатрична болница пациентите не получават рутинно пренасочване за проследяване, поддържаща терапия или психосоциални интервенции с оглед на тяхното възстановяване и реинтеграция в обществото. Тези дейности се извършват хаотично, в зависимост от конкретните обстоятелства на пациента и от инициативите на грижещите се за тях семейства. Липсва национална система за отчитане и извличане на поуки от инциденти, включващи както медицински грешки, така и самонаранявания и дори самоубийства“, пише в доклада на Асоциацията, в който се предлага за психиатрична помощ да се отделят 10% от бюджета за здравеопазване.   Финансирането на психиатриите от страна на Здравната каса е оскъдно, а това поражда бюрокрация, която е непреодолима за боледуващите. „Без каквито и да било доходи и ориентация в обществото те са принудени да посещават личния си лекар, за да получат направление към специалист, който да подпише протокола за лекарства. Скъпоструващите медикаменти трябва да бъдат одобрени от специална комисия, след което на тежко болни и неконтактни хора се налага пак да посетят личен лекар и аптека, за да ги получат. Сумите за лекарства за шизофрения и биполярно разстройство се възстановяват, но не повече от три на пациент. А сумите за антидепресанти се възстановяват само частично след представяне на доказателство за депресивно разстройство. Това вероятно е твърде сложно за много пациенти“, констатира Европейската психиатрична асоциация.      ", "date": "2019.02.15", "title": "Зад стените на българските психодиспансери"}
{"url": "http://www.classa.bg/%D1%81%D0%B2%D1%8F%D1%82/item/392682-%D0%BF%D0%BE%D0%BB-%D0%BA%D1%80%D1%83%D0%B3%D0%BC%D0%B0%D0%BD-%D1%80%D0%B5%D1%86%D0%B5%D1%81%D0%B8%D1%8F%D1%82%D0%B0-%D0%B8%D0%B4%D0%B2%D0%B0-%D1%82%D0%B0%D0%B7%D0%B8-%D0%B3%D0%BE%D0%B4%D0%B8%D0%BD%D0%B0-%D0%B8%D0%BB%D0%B8-%D1%81%D0%BB%D0%B5%D0%B4%D0%B2%D0%B0%D1%89%D0%B0%D1%82%D0%B0", "text": "“Да, вероятно”, отговори икономистът, носител на Нобелова награда, Пол Кругман, попитан от сп. Форчън дали идва рецесия. “Мисля, че има доста голяма вероятност да имаме рецесия в края на тази (или) следващата година”, каза Кругман по време на Световната правителствена среща на върха в Дубай в неделя, според доклад на CNBC.     Така се вписа в предшестващото изказване на шефката на МВФ Катрин Лагард, която говори за „4 тъмни облака, надвесили се над световната икономика”. Кругман посочи фактори като пукащия се технологичен „балон“ и „неефективния“ стимул за намаляване на данъците на президента Доналд Тръмп, въпреки че подчерта, че еврозоната вече е „наистина близо до рецесия“. Италия вече е в рецесия, докато Германия е на ръба. Европейската комисия понижи прогнозите си за растеж миналата седмица. Финансовите директори в Северна Америка очакват рецесия до 2020 г., докато икономисти, анкетирани преди няколко месеца, заявиха, че рецесията ще удари до 2021 година, припомня Форчън. Преди месец Goldman Sachs заяви, че пазарите поставят шансовете за рецесия през следващата година 50 на 50, въпреки че самата банка заяви, че данните от пазарите вероятно са грешни, а реалният риск е едва 15%.     ", "date": "2019.02.15", "title": "Пол Кругман: Рецесията идва тази година или следващата"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/392683-%D0%BA%D0%BE%D0%B3%D0%B0%D1%82%D0%BE-%D1%82%D0%B5-%D0%B5-%D1%81%D1%82%D1%80%D0%B0%D1%85-%D0%BE%D1%82-%D0%B8%D0%B7%D0%B1%D0%BE%D1%80%D0%B8", "text": "В 12 без 5 ДПС умножи по нула смисъла на преференциите в Изборния кодекс. С гласовете на ГЕРБ и част от \"Патриотите\" Народното събрание вдигна в Космоса летвата за мажоритарното пренареждане на листите - толкова високо, че нито един депутат, член на ЕП или общински съветник не би могъл да я прескочи занапред. Досега \"последният\" можеше да стане \"първи\" с 5-7% лични преференции от общия брой гласове, подадени за съответната партийна листа.   Тази система вече няма да съществува. Оттук нататък пренареждане ще има само ако N-тият поред Иван Иванов успее да изработи сам за себе си цялата избирателна квота от съответния район.    За Евроизборите това означава да събере над 130 000 лични преференции. Ако Иван Иванов е толкова популярен, че е способен саморъчно да се вдигне за косата и да се изтегли от блатото до брега на властта (заедно с коня), защо изобщо би се сврял на неизбираемото N-то място в нечия партийна листа? Науката мълчи.   Няма спор, че схемата с преференциите в досегашния й вид страдаше от някои недостатъци. Имаше несправедливи изкривявания (15/15), имаше и съмнения кой плаща музиката в мажоритарната надпревара, когато тя не се отчита в партийната каса. През 2015 г. място в СОС можеше да се получи с 800 хикса върху правилния номер в дясната колона (сметката става още по-проста в малките общини).     Среден разряд играчи от провинциално ниво се обзавеждаха с персонални депутати, докато правеха услуга на партийните листи - анонимни граждани и \"синове на бащите си\", с празни биографии и още по-празна компетентност имитират законотворчество, без да са се прокашляли поне веднъж от трибуната на Народното събрание.   Благодарение на преференциите изгря и неотразимата звезда на Анна Баракова - учителката от кв. \"Столипиново\" напълно случайно уцели изборното тото с поредния си номер 13/13 в листата на Николай Бареков, и по силата на конституцията отказа да се върне в гетото, щом веднъж се събуди като народна представителка.   Всичко това обаче не е проблем на демокрацията - проблем е на дилърите на места в листите и на късогледия партиен мениджмънт, който наказва избирателите си заради собствената си глупост и се надява, че ще му се размине.   Преференциалното гласуване е полезен и дисциплиниращ инструмент, точно защото освети най-дълбоките фрактури и слабости, които имат нужда от поправка. Показа какво се случва във вътрешността на партиите-еднодневки, които се пълнят на произвол с неадекватни и необразовани лица. Показа какво се случва, когато сляпото прогледа и скъса синджира. Показа колко важно е да познаваш физиономията и името на избраника си, а не само боята на партията.   Показа, че победата не се \"полага\", а се завоюва . Борбата за оцеляване след 2-рото място в листата понякога ставаше толкова свирепа, че дори партийни \"светини\" падаха жертви на естествения подбор: така Цецка Цачева се оказа без мандат в 44 Народно събрание, след като беше изпреварена (честно) от двама съпартийци в Плевен. Системата знае как да се стабилизира сама и все повече хора се възползват от нея с умисъл. В момента депутатите, влезли заради преференциите в Народното събрание, наброяват над 40 души. Количествено, това е третата по големина парламентарна група.   Интересно: колко от тях са гласували сами против себе си в името на партийната дисциплина?   Колко от тях са се осмелили да се подиграят с волята на  2 192 220  души, които през 2017 г. пуснаха бюлетината си с конкретна преференция за кандидат от 5-те парламентарно-представени сили (без да броим всички, останали под бариерата)? Това са над 76% от гласоподавателите, чийто избор е определил как ще изглежда 44 Народно събрание. На втората година от мандата, избраниците им отнеха последната дума. Как се стигна дотук? Стигна се заради немощта на ДПС, което за 5 години явно не успя да се научи как се попълва проста хартиена бюлетина с две колони. Движението регистрира най-високия процент на невалидни гласове през 2017 г. (сред парламентарните сили), остана на предпоследно (4) място по брой депутати, а малко след това се лиши от още един мандат. Преференциално избраният от Бургас Ангел Исаев просто отказа да поеме един шамар в името на колектива и напусна групата, като обяви независимост.   Цената на този провал за ДПС беше толкова висока, че се наложи \"ветеранът\" Камен Костадинов да я плати лично - сам напусна парламента, за да освободи място на когото трябва по усмотрението на Доган. Толкова за \"правата и свободите\". Толкова за \"европейското развитие на България\". Толкова за \"патриотичния дълг\" към суверена.   Ето така ефективното избирателно право, което се ползваше от милиони души с най-различни политически пристрастия, беше отнето три месеца преди важни национални избори - без право на замяна.   В 12 без 5 Изборният кодекс се върна до печалното ниво на недоразуменията от ерата \"Фидосова\". Малцинството изви ръцете на мнозинството. Грам лоялност > килограм интелект. Функционалната неграмотност се оказа по-силна от информирания избор. На победителите - честито.", "date": "2019.02.15", "title": "Когато те е страх от избори..."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/392684-%D0%BF%D0%B0%D0%BF%D0%B0%D0%BA%D0%BE%D1%87%D0%B5%D0%B2-%E2%80%93-%E2%80%9E%D1%86%D0%B5%D0%BB%D0%B8%D1%8F%D1%82-%D1%81%D0%BE%D1%84%D0%B8%D0%B9%D1%81%D0%BA%D0%B8-%D1%85%D0%B0%D0%B9%D0%BB%D0%B0%D0%B9%D1%84-%D0%B5-%D0%B7%D0%B0%D1%81%D1%82%D0%B0%D0%B2%D0%B0%D0%BB-%D0%BF%D1%80%D0%B5%D0%B4-%D0%BD%D0%B5%D0%B3%D0%BE%D0%B2%D0%B0%D1%82%D0%B0-%D1%84%D0%BE%D1%82%D0%BE%D0%BA%D0%B0%D0%BC%D0%B5%D1%80%D0%B0%E2%80%9C", "text": "  Георги Папакочев е 79-годишен. Син е на прочутия в миналото фотограф Петър Папакочев. Завършил е английска гимназия в София и „Международни отношения“ във ВИИ „Карл Маркс“ (сега УНСС), и второ висше – журналистика. Работил е като редактор в списание „Патриот“, след това в БНР. Един от създателите на предаването „12 + 3“. От 1993 година е нещатен журналист в радио „Свободна Европа“ в София, а от 1995 година – в Прага. През 1991 г. е един от основателите на специалността „Художествена фотография“ в НАТФИЗ „Кръстьо Сарафов“, където преподава „фотожурналистика“.   – След успешна кариера като столичен фотограф, баща ви е попаднал на фронта през Втората световна война? Какво е оцеляло от неговите снимки?    – Във втората фаза на Втората световна война баща ми е бил мобилизиран като фотограф към щаба на Първа българска армия, която воюва в Югославия, минава през Унгария и стига до Виена. Снимал е много неща, включително т. нар. лобни места, където са погребани загинали български войници.    След войната, той се връща демобилизиран в София и носи със себе си два брезентови чувала, пълни с изснимани фотографски ролфилми. Били са непроявени, защото къде би могъл да ги прояви по време на военни действия. Още на гарата е посрещнат от офицери от политотдела на армията, комунисти, те му взимат чувалите с филми с аргумента, че негативите са военна тайна и го уверяват, че ще бъдат запазени във военния архив. По-късно баща ми прави няколко опита да открие тези уникални фотофилми, но безуспешно. Единствената авторска снимка, която му разрешили да запази за себе си, е изкопираният от лаборант в Унгария уникален портрет на командващия Първа българска армия ген. Владимир Стойчев, заснет в стаята на щаба му в Унгария. Този портрет може да се види в книгата-албум с негови фотографии “Паметта на светлината”, която очаквам да излезе от печат. В нея са събрани 300 иконични студийни портрети, заснети от баща ми. Неслучайно го сравняваха с Юсуф Карш, най-големия канадски фотограф, пред чието фотостудио редовно е имало опашка от световно известни личности.     – Значи, след дългогодишни усилия успяхте да намерите финансиране на книгата?   – Успях. Благодарение на една изключителна личност от Столичната община, Министерство на културата също отпусна известна сума. Сред спонсорите на изданието е и прекрасната журналистка от “Гласът на Америка” Мери Атанасова, която щом видя снимките в проекта, първа застана зад него. Имената на всички спомоществователи са в книгата. Чудесна работа свършиха бургаската издателска къща „Знаци“ на Румяна Емануилиду, както и Библиотеката на БАН. Представете си – 300 фотографии на хора, чиито имена и данни трябваше да се издирят и уточнят! В крайна сметка това са знакови портрети на личности, за които младото поколение има може би само бегла представа. Примерно, вие знаете ли кой е Тодор Мазаров?   – Не, за съжаление…   – Ето, виждате сама! Световно известен оперен певец, почти забравен в България. В семейството и с приятели много сме разговаряли как би се възприела подобна архивна, дори историческа, художествена фотография? Днес библиотеките в цивилизования свят са луди за такива изображения на известни личности, а у нас? В албума има удивителни портрети на цяла плеада известни личности не само в България, но и по целия свят. Музиканти, актьори, писатели, общественици, спортисти! Колкото до известния на поколения българи портрет на футболиста Гунди, това е, нека си кажем, най-крадената снимка, чиято некачествена репродукция беше разпространявана по стадионите още през 70-те и 80-те години. И то за броени стотинки …   – Една част от фотографския архив на баща ви е унищожена от бомбардировките?   – На 10 януари 1944 г. при бомбардировките над София пряко попадение на бомба изпепелява ателието на баща ми, което тогава е на ул. „Леге 29“. Тази сграда отдавна не съществува, сега там стоят гвардейците пред входа на президентството. Изгаря целият му дотогавашен архив – филми, снимки, апаратура. Това, което е останало, всъщност се е намирало във фамилните албуми и архиви на софиянци. Затова основната част от снимките в книгата-албум са правени след 1947 г., когато баща ми подновява студийната си работа. Първоначално на ул. „ Борис I“ 162, а след ‘57 г. на ул.“ Бачо Киро“2, там беше ателието, което беше и наш дом. Столичната община постави преди десетина години паметна плоча над входа и дори даде името му на улица в кв.“Манастирски ливади“. Хората се качваха на втория етаж и влизаха в семейното ни жилище, където живеехме натъпкани като в „Дядовата ръкавичка“, често дори по стълбището чакаха хора да ги снима.. Правенето на фотопортрет при Папакочев беше особено престижно, въпреки че през тези години имаше и други фото-студия с майстори в тях.   – Но той се е отличавал с нещо, все пак?   – Да, беше изработил свой собствен стил във фотографския портрет, a това се среща рядко, също както в живопистта или в писането.   .   – В предварителния разговор споменахте, че всъщност Папакочев е бил „презряна“ фигура от властта. Защо?   – Моят баща никога не е вършил държавна работа, въпреки че много го убеждаваха да отиде в казионно студио, където освен да изпълнява плана, искаха да обучава младите. Той винаги е работил сам, с двете си очи и ръце. Помагаше му майка ми, която по образование и професия беше аптекарка – с прецизна везна тя мереше съставките на проявителите му, които се смесваха по негова рецепта. Когато станах по-голям и аз му помагах в ретуширането. Майка ми така и не можа да продължи аптекарската си професия, не й разрешаваха да я практикува в София, ако не изкара поне три години в аптека на село. Тя предпочете да остане у дома за да ни възпитава, сестра ми и мен. Когато поотраснахме, тръгна на работа, вече не по специалността си. Фотостудио „Папакочев“ бе изцяло семейно.   – А с какво бе забележителна улицата “Бачо Киро”?   – Това е удивителна столична улица от бул. „Дондуков“ до бул. „Сливница“. Сградата на номер 2 , в която живеехме и ние, всъщност е била част от печатницата на Тодор Плочев. По-надолу беше работилничката на лютиера Франц Христодоров, прототип на главния герой на романа „Балада за Георг Хених“ на Виктор Пасков . На ул. „Бачо Киро“ се намира и къщата на писателката Евгения Марс, майка на известния оперен певец Павел Елмазов. Моите родители бяха близки приятели със сем. Елмазови, с внучките на Евгения Марс сестра ми и аз сме израснали заедно. След тяхната къща е домът на издателите Чипеви, днес превърнат в музей. Тази прекрасна улица, обаче имаше един порок, за което вече съм писал. Точно срещу нашата къща се издига отблъскващата “Червена” кооперация, в която след 50-те години комунистическия режим настаняваше част от своите висши военослужещи със семействата им. Докарваха ги от провинцията и ги настаняваха в центъра на София, за да ги държат под око. Човек може да си представи каква киселинна комунистическа атмосфера създаваха тези самозабравили се властници. Да не говорим за техните деца, мои връстници…   – Общувахте ли с хората от тази сграда навремето?   – По-точно те се опитваха да „общуват“със съседите наоколо. Следяха кой къде ходи, какво говори, какво пазарува… Един от най-грозните ми спомени е свързан с баба ми Сийка, достойна и безкрайно фина градска жена. Беше в средата на шестдесетте, на някакъв първи май или девети септември. Помня как у нас връхлетя една мустаката ОФ-активистка и понеже освен баба ми и мен нямаше никой друг в къщи, истерично заповяда: “Папакочева, веднага слизаш долу и се хващаш на хорото!“. Баба облече неизменната си черна дреха, сложи шамията на главата си и слезе бавно с бастунче в ръка. През прозореца видях, как с вдигната глава и празен поглед се беше хванала на някакво истерично махленско хоро… Не желая да си спомням какви слухове разпространяваха същите хора за баща ми – че е милионер, буржоа, царски фотограф и какво ли още не… Естествено, че нищо от това не беше вярно, но всички те ужасно се дразнеха, когато към моите родители старите софиянци винаги се обръщаха с „госпожо“ и „господин“ Папакочеви. Парадоксален е и друг факт. В студиото на „Фото Папакочев“ идваха да се снимат и много хора от режима. Например Тодор Павлов, една от най-мракобесните фигури от сталинисткия период на местния режим. Или Карло Луканов, бащата на Андрей Луканов, комунист, министър на външните работи през тези години. Идваха генерали, полковници, носеха в куфарчета куртките си с медали и ордени: “Айде, Папакочев, я тука направи едно фото!”. Разбира се, повечето техни снимки няма да фигурират в подготвяната книга-албум, аз ги пазя във фамилния архив, като документи просто.   – А какво се знае за фотографите на Тодор Живков?   – Живков е позволявал единствено на фотографите от УБО да го снимат, на никой друг. Преди някакъв негов юбилей много нескопосен цветен официален портрет му направи зам.-директора на Българска фотография Арам Хаджолян, който през войната беше руски шпионин във Варна. На татко му беше много неудобно да гледа грозната снимка на Живков и винаги казваше: “С Хаджолян сме приятели, той е от стара варненска фотографска фамилия, чудя му се как е успял да го снима толкова зле!   – Баща ви е снимал и трима български патриарси?   – Да, той беше снимал дядо Неофит, днешният патриарх, като млад владика. Като студент помня как уча за изпит, главата ми ври от четене. Мисля, че беше късна зима, 1971 г. На входната врата на ателието се звъни, оттварям и виждам пред себе си достолепен свещеник с бяло покривало, златни дрехи, а зад него – трима високи и млади духовници. С жезъл в едната ръка, той ме поздравява с “Добър вечер” и подава другата си ръка за целувка. Направих някакво конфузено движение, все пак не бях целувал мъжка ръка дотогава. След което се досетих, че през целия ден биеха камбаните на „Александър Невски“ през деня са ръкоположили новия патриарх. И още същата вечер Негово Светейшество беше дошъл на крак в ателието на Папакочев, за да му направи той официалната снимка. Влязох при баща ми и му казах, че вероятно новия патриарх е дошъл за снимка. Татко искрено се притесни, защото никой не го беше предупредил предварително, и все пак успя да направи няколко пози на патриарх Максим. В същата канонична поза, в която беше заснел и предишния патриарх Кирил. След това посещение целият Свети Синод и Духовната академия се изредиха за снимки в ателието. И днес, по манастирите те могат още да се видят. Аз ги познавам отдалеч.   – Събирането парче по парче на това изгоряло, разпиляно фотографско наследство – как се случва?   – Много разчитам покрай отпечатването на книгата-албум, да бъдат открити още негови снимки, които очакват своята публичност в старите семейни архиви. Вие не можете да си представите колко много от тях вече съм събрал! Щом поместя снимка от Петър Папакочев във фейсбук, веднага се намират поне 10 души, които реагират като също качват изображения, направени от фотографа. Ето, например, моят колега и приятел Панчо Денев, бивш шеф на БТА, изпрати два портрета, заснети от баща ми през 1932 г., на които са неговите баба и дядо. Дипломатът Ивайло Бръзицов, също мой уважаван приятел, от фамилията на големия писател Христо Бръзицов, също изпрати снимки на куп хора от домашния албум.   – Баща ви е бил много продуктивен, все пак?   – За съжаление днес нямаме истинска представа какво е представлявала някогашната улица „Леге“ за софиянци. А да имаш там фото-ателие е било повече от престижно. На тази знакова столична улица се е намирал луксозният магазин на Карадочеви, търговци на скъпи кожи, модните шивашки ателиета, фризьорските салони и още много обекти на градския лукс. А баща ми тогава е бил млад и успешен фотограф, целият софийски хайлаф е заставал пред неговата фотокамера.   – Бил ли е следен след 9 септември?   – Това е повече от сигурно, все пак за комунистическия режим той винаги е бил един от „бившите хора“. Въпреки това до края на живота си той не прояви любопитство към собствената си папка в архива на Комисията по досиетата. Впрочем и аз лично досега също не съм погледнал в моето досие, макар че съм проверяван няколко пъти… През 1996 г., малко преди да си отиде от този свят, предложих на татко все пак да погледнем в своите досиета, това вече беше възможно. Отговорът му тогава беше направо философски: “Ти си мислиш, че аз не ги знам кои бяха тези доносници? Знаех ги много добре и, нека си призная, успявах да ги въртя на малкия си пръст. Сега обаче, към края на живота си, не желая да си развалям съня и спомените !”. Не се съмнявам, че татко наистина е знаел кои са били цивилните милиционери около него – той беше много мъдър човек, а освен всичко друго бе и брилянтен картоиграч. Картите му бяха страст и аз не помня да е губил някога на карти. Просто окото и умът му наистина режеха! Колкото до мен, аз най-сетне се зарекох все пак да погледна моето и на татко досиета. И така съзнателно да си разваля съня и спомените, вероятно.   – Позволявал ли си е баща ви да говори в домашна обстановка срещу режима?   – У дома, разбира се, не се говореше! А и майка ми винаги му е правила знак да мълчи, ако се отпусне да каже нещо пред нас, децата. Ако не е бил предпазлив в приказките си в компания или в общуването с всекидневните си многобройни клиенти, (сред които редовно е имало и много специално изпратени „куки“ на ДС), отдавна да е бил арестуван. Естествено в тясна приятелска компания сигурно са разменяли някои остроти, но това е правено много внимателно и с деликатно чувство за хумор. Помня как татко съвсем сериозно обичаше да пита по-младите преди 1989-та година какво, според тях, е Девети септември? Верният отговор, разбира се, беше: „Девети септември е рожба на Октомврийската революция“!   – Щастлив ли беше, когато дойде демокрацията?   – Естествено, че беше развълнуван, но дългият му жизнен опит го правеше реалист! Той отлично знаеше какво е това капитализъм и как се оцелява в свободния занаятчийски пазар, просто беше живял и в тази епоха. Впрочем, неговото голямо фотографско признание се появи през 1973 г., когато в сп.“Българско фото” беше публикувана обширна статия със снимки, в която беше сравнен с Карш. Критиката тогава се изказа много положително и това беше особено важно. Медиите внезапно започнаха да го търсят за интервюта, списанията започнаха да публикуват негови снимки. Покойният проф. Румен Георгиев, с когото навремето основахме специалността “Художествена фотография” в НАТФИЗ, редовно водеше студенти в ателието. Просто в тези години окончателно отпадна негласната стигма върху „частника“, „буржоазния“ и „бившия човек“ Папакочев, за късмет остана само големият майстор на обектива и художник на светлината.   – Баща ви се е познавал и с карикатуриста Борис Димовски, нали?   – В двора на къщата на ул. „Бачо Киро“ имаше ателие за художествена керамика с майстори, завършили Художествената академия. При тях често идваше и Димовски, там са се запознали, някъде около 80-те години, доста след инкриминирането на “Лютите чушки”. Димовски тогава беше в немилост, режимът ги беше поразил тежко с Радой Ралин. Въпреки това Димовски беше поискал разрешение от баща ми да му направи карикатурен портрет, а татко му беше отговорил: “Разбира се, за мен ще бъде чест !”. Аз попитах и двамата дали мога да ги снимам докато Димовски рисува. Съгласиха се и до днес пазя един артистичен фотопортрет на Димовски, заснет при много слабо осветление. А снимката, която Петър Папакочев направи в студиото си на Димовски ще може да бъде видяна в книгата-албум на фотографа.    ", "date": "2019.02.15", "title": "Папакочев – „Целият софийски хайлайф е заставал пред неговата фотокамера“"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/392685-%D0%B7%D0%B0%D0%B2%D0%BB%D0%B0%D0%B4%D1%8F%D0%B2%D0%B0%D1%89%D0%B8%D1%8F%D1%82-%D0%BF%D1%81%D0%B8%D1%85%D0%BE%D0%BB%D0%BE%D0%B3%D0%B8%D1%87%D0%B5%D1%81%D0%BA%D0%B8-%D1%82%D1%80%D0%B8%D0%BB%D1%8A%D1%80-%E2%80%9E%D0%B8%D0%B3%D1%80%D0%B0-%D0%BD%D0%B0-%D0%BD%D0%B5%D0%BF%D0%BE%D0%B7%D0%BD%D0%B0%D1%82%D0%B8%E2%80%9C-%D0%B8%D0%B7%D0%BB%D0%B8%D0%B7%D0%B0-%D1%81-%D0%BB%D0%BE%D0%B3%D0%BE%D1%82%D0%BE-%D0%BD%D0%B0-%D0%BC%D0%B8%D0%BB%D0%B5%D0%BD%D0%B8%D1%83%D0%BC", "text": " „Игра на непознати“ излиза  с логото на издателство „Милениум“. С тази книга  американскиян автор Питър Гадол се сеща да първи път с  българския читател.   „Игра на непознати“ е мистериозен, заплетен и безпощадно интригуващ трилър, който ще въвлече читателя в една необикновена игра, в която ще се почувства на мястото на главните герои. Следенето в социалните мрежи изглежда като детска игра пред ужасяващата реална игра на непознати, превърнала се в хит сред скучаещите хора. Майсторът на словото Питър Гадол описва брилянтно завладяващата и мистериозна игра в премиерната си книга „Игра на непознати“.         Предизвикателният роман представя историята на  Езра, приятелят на Ребека, който изчезва безследно, полицията е странно незаинтересована от случая. Допускат, че се е включил в играта на непознати. Всеки от тях си избира случайна жертва и започва непрестанно да я следи, става част от живота ѝ, нейна неизменна сянка и невидимо присъствие във всеки миг от ежедневието ѝ.   Отначало в играта има строги правила – без пряк контакт, без саморазкриване, когато те усетят, изгаряш. После обаче всичко се обърква, участниците все по-често и нагло прекрачват границите, замесват се в улични гонки, подслушване, взлом, прелюбодеяния, убийства... Ребека се включва в играта, за да открие приятеля си, но неусетно сама се превръща в главен заподозрян.   Кой стои в основата на тази мания? Кой дърпа конците ѝ? Може ли да бъде спряна? Ще успее ли Ребека да се върне към нормалния живот в свят, в който всеки е непознат и различен от това, за което се представя?   Интригуващата история ще ви въвлече в игра на непознати, в която ще се чудите дали случайно вие не сте главните герои в мистериозния свят на преследването.   Имате ли чувството, че някой ви следи.  Огледайте се - някой в тълпата може би ви наблюдава…или може би вече сте част от играта на непознати. Спокойно не изпадайте в параноя... Завладяващият психологически трилър „Игра на непознати“ ще зарадва българските читатели с превод от Маргарита Терзиева и оформление на Фиделия Косева.  ", "date": "2019.02.15", "title": "Завладяващият психологически трилър „Игра на непознати“ излиза с логото на \"Милениум\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/392677-%D1%82%D0%B5%D0%B6%D0%BA%D0%BE-%D0%BC%D1%83-%D0%BD%D0%B0-%D1%80%D0%B0%D0%B7%D0%BB%D0%B8%D1%87%D0%BD%D0%B8%D1%8F,-%D0%B4%D0%BE%D1%80%D0%B8-%D0%B4%D0%B0-%D0%B5-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82", "text": "В бар \"София\" изтъкнат писател се добира с пиянски крачки до подиума, хваща балерина за крака, събува й обувката и се сили да налее в нея шампанско, за да пие. На изумлението на млад колега от същата маса как може прочут интелектуалец да се държи така, друг мастит автор го успокоява, че в сравнение с онова, което му предстои да види занапред, това е нищо. Съветва го да свиква, иначе все ще си остава сам и ще поражда враждебно отношение към себе си.     Позволих си този епизод от документалния роман на Иля Велчев \"Биографични снимки\", защото и на мен неведнъж ми се е налагало да плащам високата цена на риска да бъдеш различен. На 2 август 2001 г. новият състав на парламента приемаше правилника за своята дейност. Внесено бе предложение представителите на някои професии да могат да получават възнаграждения и по други трудови правоотношения. Което означаваше в парламента да си заработват името, а навън да го осребряват. Първите няколко оратори го подкрепиха. В депутатските си години вече бях публикувал хиляда статии и четири книги, без да потърся дори стотинка. И затова попитах толкова ли е трудно лекарите да лекуват, професорите да преподават, юристите да адвокатстват, актьорите да играят и журналистите да пишат безплатно? Толкова ли е страшно да легнат на депутатската заплата, нали казваха, че е голяма? Всепризнат авторитет от нашите излезе да заяви, че това е само личната ми позиция, която не обвързва парламентарната група, но вече беше късно - тогава все още беше възможно с някоя реч да обърнеш нагласата на залата. Предложението бе отхвърлено с гласуване, а моя милост си спечели омразата и на чуждите, и на част от своите.     На 30 септември 2003 г. блокирахме за няколко часа жп гарата в Кюстендил. Така спасихме влака за Гюешево, който и до днес пътува, макар и вече само в три дни от седмицата. Всички други нарочени линии, близо сто, бяха закрити. В парламента обаче ми се намръщиха. За кого се смятам, на какъв се правя, само аз ли имам избиратели, нима единствено моят влак се спира, да се ляга на релсите ли е начинът? Бил съм единак, мислел съм само за себе си, излагал съм колегите, а може би нарочно съм искал да ги злепоставя. Имаше и по-добронамерени, които само се забавляваха с шегата, че уж сме блокирали единия коловоз, пък композициите минавали спокойно по другия. Сещам се за десетки подобни примери, и не защото паметта ми е чак толкова добра. А тъй като болката от това, че не приемат да си различен, трудно отминава. В повечето случаи средата иска да те погълне, да те подведе под общия си знаменател, да те направи уязвим, та да си затваряш очите за едно или друго. И ако след всички предупреждения не влезеш в час, те поразява с мълнии и смачква с цунамита. Подобни удари се стоварват сега върху президента. В началото се смяташе, че не прилича на повечето от предшествениците си, защото му липсва политически опит, но ще го придобие и ще влезе в улея. След втората година стана ясно, че просто е различен. Че напразно се чака от него да славослови от екрана, докато страната ни е последна в ЕС по всички значими показатели. Че нежеланието му да се впише в разбирането за обединител като за безгласен придатък към другите власти е породено не от недостига на рутина, а от изобилието на характер. Тъкмо това няма да му бъде простено. Злостните атаки ще продължат, но ще стават все по-безсилни. Защото след десет години едно и също повечето вече искат нещо друго. В много от случаите - точно онова различно, което съзират у Румен Радев.    ", "date": "2019.02.15", "title": "Тежко му на различния, дори да е президент!"}
{"url": "http://www.classa.bg/%D1%81%D0%B2%D1%8F%D1%82/item/392678-%D0%B2-%D1%81%D0%B0%D1%89-%D0%BF%D0%BE%D0%B8%D1%81%D0%BA%D0%B0%D1%85%D0%B0-%D0%B4%D0%B0-%D0%BE%D1%81%D0%B2%D0%BE%D0%B1%D0%BE%D0%B4%D1%8F%D1%82-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0-%D0%BE%D1%82-%D0%B8%D0%B7%D0%BF%D0%BB%D0%B0%D1%89%D0%B0%D0%BD%D0%B5%D1%82%D0%BE-%D0%BD%D0%B0-%D0%B4%D1%8A%D0%BB%D0%B3%D0%B0-%D1%9D-%D0%BA%D1%8A%D0%BC-%D1%80%D1%83%D1%81%D0%B8%D1%8F", "text": " на Конгреса на САЩ по въпросите на външните работи Брад Шърман призова американските власти да помогнат на Венецуела да не плати „наказателния дълг“, както той нарече задълженията към Русия.   На изслушвания в Камарата на представителите Шърман попита специалния представител на САЩ за Венецуела Елиът Абрамс дали се водят преговори за венецуелския дълг с опозицията и дали САЩ са казали на Русия, че дълговете няма да бъдат върнати.     Според него, венецуелската опозиция трябва да вземе самостоятелно решение за руските дългове. Той припомни, че те обещаха да платят „законовите задължения”.   Шърман изрази надежда, че ще бъдат предприети стъпки в тази посока, по-специално, че рейтинговите агенции няма да намалят рейтинга на Венецуела за неизпълнение на дълговете към Русия. „Не трябва да се прилагат санкции за неплащане на наказателен дълг”, заяви той.   По-рано представителят на самопровъзгласилия се „президент” на Венецуела Хуан Гуайдо Родриго Диаманти каза, че Каракас ще изплати дългове на Русия, само ако лидерът на опозицията дойде на власт.       През 2018 г. Венецуела изплати 2.3 долара млрд. от авансови плащания, получени от „Роснефт”, което е половината от общия дълг.   Превод: В.Сергеев      ", "date": "2019.02.15", "title": "В САЩ поискаха да освободят Венецуела от изплащането на дълга ѝ към Русия"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/392679-%D0%BF%D1%81%D0%B8%D1%85%D0%BE%D0%BB%D0%BE%D0%B3%D0%B8%D1%8F-%D0%BD%D0%B0-%D0%B8%D0%BD%D0%B2%D0%B5%D1%81%D1%82%D0%B8%D1%82%D0%BE%D1%80%D0%B8%D1%82%D0%B5,-%D0%B8%D0%BB%D0%B8-%D0%BA%D0%B0%D0%BA-%D0%B4%D0%B0-%D1%81%D0%B5-%D1%81%D0%BF%D0%B0%D1%81%D0%B8%D0%BC-%D0%BE%D1%82-%D0%BA%D0%B0%D0%BF%D0%B0%D0%BD%D0%B0-%D0%BD%D0%B0-%D0%B5%D0%BC%D0%BE%D1%86%D0%B8%D0%B8%D1%82%D0%B5", "text": "  Инвеститорите са като всички останали хора - с колкото и информация да разполагат и въпреки опита и многото сделки, които са направили, настроението и емоциите им в голяма част от случаите изиграват ключова роля при вземането на решения. Понякога това ще води до печалби, друг път обаче може да генерира загуба след загуба. Един от най-великите инвеститори Джак Богъл казваше: „Времето е ваш приятел; импулсът е ваш враг“. Но търпението е само малка част от психологията на инвеститорите, която може да им помогне при взимането на решения.     Настроенията на инвеститорите често водят до представянето на пазара в посоки, които не отговарят на фундаменталните фактори. Например, при внезапна загуба на доверие към даден пазар или компания инвеститорите може да решат да се оттеглят, а това води до резки спадове. Алчността, страхът, очакванията и обстоятелствата са фактори, които определят настроенията на пазарите. Има много описани случаи в историята, при които определени пазарни настроения са довели до бум или съответно срив. За да определят по възможно най-обективен начин инвестиционната си стратегия, трейдърите е добре да са наясно с емоциите, които могат да ги завладеят. Така ще могат да ги разпознаят, за да не се превърнат във враг на самите себе си. „Съществува общ цикъл на психологията на пазара, който показва как емоциите се променят и какъв ефект оказват те върху нашите решения. Когато разберем етапите на този цикъл, можем да укротим емоционалното влакче в увеселителния парк“, пише в своя статия портфолио мениджърът Шон Ханън .   Той описва 14 фази от цикъла на психологията на пазара: 1. Оптимизъм  – Положителната перспектива ни кара да се чувстваме обнадеждени за бъдещето и съответно да купуваме акции. 2. Вълнение  – След като сме видели, че някои от първоначалните ни идеи работят, започваме да мислим какво може да ни донесе още по-голям успех. 3. Наслада  – Инвеститорите не могат да повярват на успеха си и се наслаждават на постигнато и печелившите си решения. 4. Еуфория  – Това е моментът, който носи най-голям риск. След като сме видели, че (почти) всяко наше решение води до бързи и лесни печалби, започваме да пренебрегваме риска и да очакваме всяка инвестиция да носи печалба. 5. Тревожност  – За първи път пазарът се движи срещу нас. И обикновено в този момент инвеститорите са склонни да пренебрегнат евентуални загуби, защото ще се успокоят с това, че инвестицията им е дългосрочна и в крайна сметка ще излязат на плюс. 6. Отричане  -  Когато пазарите не се възстановяват и не знаем как да реагираме, започваме да отричаме, че сме направили лоши инвестиции и че нещата няма да се подобрят скоро. 7. Страх  – Пазарните реалности стават объркващи. Започваме да мислим, че акциите, които притежаваме, никога няма да се движат в посока, благоприятна за нас. 8. Отчаяние  – Не знаем как да действаме, но сме готови да прегърнем всяка идея, която ще ни позволи да се върнем в играта без загуба. 9. Паника  – Всичките ни идеи са изчерпани и не знаем какво да правим от тук нататък. 10. Капитулация  – Решаваме, че ще продаваме всичко, за да избегнем бъдещи загуби. 11. Обезсърчаване  – След излизане от пазарите не искаме да купуваме акции отново. Именно това често е моментът, в който се предоставят най-добрите финансови възможности. 12. Депресия  – Чудим се как може да сме били толкова глупави и се опитваме да разберем какво се е случило. 13. Надежда  – В крайна сметка осъзнаваме, че пазарите имат цикли и започваме да търсим следващата възможност. 14. Успокоение  – След като закупените активи се оказват печеливши, отново се завръща вярата в инвестиционните възможности на пазарите. Разбира се, в теорията и в практиката има описани множество подобни цикли, понякога със същите наименования, а друг път с подобни, но така или иначе най-важното нещо за инвеститорите е да прилагат подходи, които да им помогнат да избегнат взимането на емоционални решения, особено при спадащ пазар. Един от най-важните фундаментални принципи за всеки инвеститор е  диверсифицирането . Това ще намали риска от загуби. Експертите съветват и да се избягват спекулативни сектори, като ако все пак има интерес към по-рискови инвестиции, то те да не са повече от няколко процента от цялостния портфейл.  Друга успешна тактика би била купуването на по-малко акции от дадена компания спрямо първоначалното желание. Например, при желание да бъдат закупени 100 акции от дружество Х, то може да се започне с инвестиция от 50 акции. Така при спад на пазара инвеститорът ще придобие повече акции на по-ниски цени. Въвеждането на този вид дисциплина и методология за търговия може да позволи на инвеститорите да управляват по-добре портфейлите си и да постигат по-висока доходност, съобразена с риска. Компаниите, които раздават  дивиденти , са доказали във времето, че са по-слабо чувствителни към волатилността на пазарите. Така ако бъдат избрани акции от подобни дружества, те със сигурност ще носят по-голямо спокойствие на инвеститорите. И в обобщение -  търпението  е критично важно качество за инвеститорите, но също така е необходим и обективен подход кога да бъде променена инвестиционната стратегия. За да бъдат инвестиционните решения ефективни, всеки сам за себе си е добре да прецени до колко може да взима всички тези решения индивидуално, или е по-добре да се довери на професионални съвети от сигурен инвестиционен консултант или управляващо дружество.     ", "date": "2019.02.15", "title": "Психология на инвеститорите, или как да се спасим от капана на емоциите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/392680-%D0%B4%D0%BF%D1%81-%D0%B8-%D0%B3%D0%B5%D1%80%D0%B1-%D0%BE%D0%B1%D0%B5%D0%B7%D1%81%D0%BC%D0%B8%D1%81%D0%BB%D0%B8%D1%85%D0%B0-%D0%BF%D1%80%D0%B5%D1%84%D0%B5%D1%80%D0%B5%D0%BD%D1%86%D0%B8%D0%BB%D0%BD%D0%B8%D1%8F-%D0%B2%D0%BE%D1%82", "text": "„На последните 2 парламентарни избора повече от 1 млн. души, всеки от тях, са решили да гласуват с преференция. С това гласуване, в настоящия парламент да има няколко десетки депутати, избрани с преференция. Ако правилата, гласувани вчера, важаха през 2017 г., преференциално избраните депутати в този парламент щяха да са нула“. Това каза зам.-председателят на ПГ на „БСП за България“ Крум Зарков пред Нова тв.    Той уточни, че за европейски избори пренареждането на листата става невъзможно, защото квотата е твърде висока  -  над 150 хил. души. Зарков бе категоричен, че това практически обезсмисля преференциалния вот и е направено целенасочено. „Позицията на ДПС не ме учудва, защото те имат последователна позиция срещу този тип гласуване и я защитават през годините. През ум, обаче не ми е минавало, че ГЕРБ могат да се съгласят на това нещо. Нямам обяснение, защо го направиха. Сигурно е обаче, че преференциалният вот в България до голяма степен се обезсмисли от ДПС и ГЕРБ“, коментира още  социалистът.     Крум Зарков каза още, че проблемите на изборния процес са свързани с честността му и ниското доверие на гражданите. „Ние, вместо да се справяме с проблемите и въпросите, непрекъснато създаваме нови“, заяви народният представител. Той бе категоричен, че едно от постиженията на ИК са преференциите, а те вече са обезсмислени. „Не беше направена нито стъпка, за да бъдат подобрени изборните списъци, които от 30 години са проблем в България. Не бе прието и предложението ни за създаване на публичен регистър, който да е база за създаване на изборните списъци, за да не се взимат данните от ГРАО и НСИ“, обясни Зарков. Той уточни, че техните статистики се различават с повече от 1.5 млн. души. Народният представител каза още, че една от гаранциите за честността на вота – въвеждането на машинното гласуване е била окастрена. Той изтъкна, че БСП настоява да се изпълни законът, който казва, че машинно гласуване трябва да бъде въведено, а съставът на ЦИК – сменен. „През 2014 г., управляващите казаха, че машинното гласуване ще бъде въведено през 2019 г., сега го отлагат за 2021 г., същото е и при ЦИК. Мандатът им изтича, а Народното събрание казва, че няма смисъл комисията да се сменя“, коментира още Крум Зарков.    ", "date": "2019.02.15", "title": "ДПС и ГЕРБ обезсмислиха преференцилния вот"}
{"url": "http://www.classa.bg/%D1%81%D0%B2%D1%8F%D1%82/item/392676-7-%D1%82%D0%B5-%D1%81%D0%BC%D1%8A%D1%80%D1%82%D0%BE%D0%BD%D0%BE%D1%81%D0%BD%D0%B8-%D0%BD%D0%B5%D0%B2%D0%B8%D0%BD%D0%BD%D0%B8-%D0%B8%D0%B7%D0%BC%D0%B0%D0%BC%D0%B8-%D0%BD%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%B0%D1%82%D0%B0-%D0%BF%D0%BE%D0%BB%D0%B8%D1%82%D0%B8%D0%BA%D0%B0", "text": "Тази   трябва да бъде прочетена от всеки гражданин на света и задължително от неговия политически елит. Тя разкрива седемте смъртоносни невинни измами, както авторът е избрал да ги нарече, владеещи икономическата политика на САЩ, но така също се отнася и до всяка страна със съвременна монетарна система, базирана на фиатна национална валута при плаващ валутен курс. По-долу са части от първа и втора глава на книгата. Извинете ме, ако преводът не е много гладък.         За да може да харчи, федералното правителство трябва да получи доход от данъци или заеми. Или с други думи – то е финансово ограничено от способостта си да таксува или издава държавни облигации.       Потреблението на федералното правителство не е ограничено от дохода му в никакъв случай, в смисъл, че то никога не може да банкрутира поради дълг в щатски долари. С други думи федералното правителство винаги може да направи всякакви и всички плащания в собствената си валута, без значение от големината на дефицита или малкото данъци, които е събрало. Как федералното правителство таксува? Ако платите дължимите данъци написвайки чек, когато правителството го получи и чекът е депозиран и е “минал”, всичко, което правителството прави е да понижи числото във вашата чекова сметка, изваждайки сумата на чека от банковия ви баланс. Получило ли е правителството нещо материално, за да може да го преразпредели, давайки го на някой друг? Не, това не е като че ли има златна монета за харчене.     Всъщност вие можете да видите това, когато ползвате интернет банковата услуга, гледайте баланса на банковата си сметка на компютърния екран. Нека предположим, че балансът в банковата ви сметка е $5000 и сте написали чек до правителството за $2000. Какво се случва когато чекът мине (е приет и обработен)? Петицата се превръща в тройка и вашият нов баланс сега е намалял на $3000. И всичко това пред собствените ви очи! Правителството всъщност не “получи” нищо, за да може да даде на някой друг. Няма златна монета, която да е паднала в кофа, намираща се във Федералния резерв. Те просто променят цифри в банкови сметки – нищо никаде не “отива”. И какво се случва ако бяхте отишли до вашия местен данъчен клон и платехте данъците си кеш? Първо, бихте дали пачката си банкноти на касиера. След това той би ги преброил, би ви дал касова бележка, и може би, благодарил за помощта ви да платим социалните помощи и пенсии, лихвата по държавния дълг, и войната в Ирак. Тогава, след като вие, данъкоплатецът, сте си отишли, касиерът би взел тези трудно изкарани от вас пари и би ги нарязъл за боклука. Да, би ги унищожил и изхвърлил. Защо? Те повече не са необходими за нищо. Също като билет за мач за световните финали. След като сте влезли в стадиона и сте дали билета си на входа, билетът, който може би е бил на стойност $1000 е скъсан и изхвърлен на боклука. В действителност, може да закупите нарязани доларови банкноти във Вашингтон. Е, след като правителството унищожава и изхвърля вашите банкноти на боклука, как тия банкноти плащат нещо като социални помощи и останалите правителствени разходи? Те не правят това. Можете ли да разберете сега защо въобще няма никакъв смисъл да мислите, че правителството трябва да получи пари чрез данъците, за да може да харчи? То в никакъв случай не “получава” нищо, което в последствие да “използва”. Добре тогава, след като правителството фактически не полува нищо, когато таксува, как и какво то харчи? Как федералното правителство харчи Нека предположим, че очаквате пенсията си от $2000 да бъде приведена в банковата Ви сметка, в която балансът е $3000. Ако гледате сметката си на компютърния екран може да видите как правителството харчи без да има нещо за харчене. Престо! Внезапно сметката Ви от $3000 се промени и сега Вие виждате там $5000. Какво направи правителството за да Ви даде тия пари? То просто промени числото в банковата Ви сметка от $3000 на $5000. То не взе златна монета и я удари в компютъра. Всичко, което то направи, бе да промени цифра в банковата Ви сметка като вкара информация в собствената си софтуерна банкова програма, която е свързана с другите програми на банковата система. Правителственото харчене се осъществява чрез вкарване на информация в собстената му софтуерна програма наречена “Монетарна система на щатския долар”. Ето един цитат от добрия стар Председател на Федералния Резерв, Бен Бернанки, в телевизионното предаване “60 минути” в подкрепа: Скот Пели: “Това, което Федералният резерв харчи, пари от данъците ли са?” Бен Бернанки: “Не са пари от данъците. Банките имат сметки във Федералния резерв, по същия начин по който Вие имате сметка в търговска банка. Така, когато ние  предоставяме кредит на банка, ние просто използваме компютъра за да увеличим числото в сметката, която банката има във Федералния резерв.” Защо федералното правителство таксува? Има много добра причина, заради която то ни налага данъци. Данъците налагат постоянна нужда за долари в икономиката и така постоянна нужда за хората да продават своите стоки и услуги, и труд за да получат долари. Когато има данъчно задължение, правителството може да купува неща с иначе ненужните долари. Нека вземем данъците върху недвижимото имущество. (Все още не сте готови да мислите за данъците върху дохода – става въпрос за същото нещо, но те са много по-косвени и сложни). Трябва да заплатите данъците за недвижимо имущество или иначе ще загубите къщата си. Така сега сте мотивирани да продавате неща – стоки, услуги, собствения си труд – за да получите доларите които са Ви необходими. Накрая, трябва да изясня как нуждата за плащане на данъците на някои от хората води до търсенето и използване на долари за покупките и продажбите от всички останали в държавата. За да сторя това, нека се върнем към примера с новата държава с нова национална валута, която ще нарека “Корона”, и където правителството налага данък върху собствеността. Нека допуснем, че правителството налага този данък, за обществената нужда да набере армия и предлага работа за войници, които ще получават заплата в “корони”. Внезапно много хора, притежаващи собственост, сега се нуждаят от корони и много от тях не биха се съгласили да получат нужните им корони от правитлеството ставайки войници. Вместо това те започват да предлагат стоките и услугите си за продан в нови корони, надявайки се да ги получат без да стават войници в армията. Други хора сега виждат много неща за продан, които те биха желали – пилета, царевица, облекло и всякакви видове услуги като пострижка на коса, здравни услуги и много други. Фактът, че всички тези неща са предлагани за размяна срещу корони, кара някои хора да влязат в армията и станат войници, за да получат корони нужни за покупката на тези стоки и услуги. В дейстителност цените ще се нагласяват докато правителството назначи толкова войници от колкото се нуждае. Тъй като докато това не се осъществи, там няма да има достатъчно корони, изхарчени от правителството, което да позволи на данъкоплатците да изплатят всичките си данъци, и тези, които се нуждаят от корони и не искат да стават войници, ще намаляват цените на стоките и услугите си до тогава, докато ги продадат или в противен случай ще хвърлят кърпата и самите те ще станат войници. Данъците служат за регулиране на икономиката, а не за да може Конгресът да получи пари за харчене. И отново, правителството нито има, нито няма долари; то просто променя цифри в нашите банкови сметки, увеличавайки числата, когато харчи и намалявайки ги, когато таксува. И всичко това заради общественото благо да регулира икономиката. Но докато правителството продължава да вярва в тази първа от седемте смъртоносни невинни измами, че трябва да получава пари от данъци или заеми, за да може да харчи, то ще продължава да подкрепя политика, която ограничава общото производство и заетост и му пречи да постигне иначе възможни и лесно постижими икономически резултати.       С държавните дефицити ние товарим нашите деца с дълг.       В реални измерения такъв товар от дълг е невъзможен. С дълг или без дълг, нашите деца ще консумират това, което могат да произведат. Тази смъртоносна невинна измама често се дава като пръв отговор на въпроса какво се счита за главен проблем идващ от държавния дефицит. Вземайки заем днес означава плащане на днешното харчене по-късно, или както най-често е видяно и чуто в медиите: “По-големи дефицити днес означават по-високи данъци утре.” И плащайки по-късно означава, че някак си, реалният стандарт на живот и общото благосъстояние на нашите деца в бъдеще ще бъде по-ниско поради харченето “на кредит” сега. Професионалните икономисти го наричат проблем за дълга “между генерациите”. А числата са главозамайващи! Но за радост тази измама, както и останалите шест, може да се е опровергае незабавно по начин, който е лесно разбираем. В действителност, идеята, че на нашите деца непременно ще им бъдат отнети реални стоки и услуги в бъдеще поради това, което е наречено държавен дълг, е абсурдна. Никой не изпраща реални стоки и услуги назад във времето, за да изплаща федерални правителствени дефицити и нашите деца също няма да го сторят. Нито пък има някаква закономерност, че правителстените разхди от предишни години ще попречат на децата ни да ходят на работа и произвеждат всички стоки и услуги, които са в състояние да произведат. И в бъдещето, времето на нашите деца, също както и сега, тези, които са живи, ще са в състояние да работят, произвеждат и консумират собственото си реално производство от стоки и услуги без значение колко са дължимите американски държавни облигации. Няма такова нещо като отказване от произведеното в днешно време и изпращането му обратно във времето към предишни генерации. Дори и да искаха, децата ни нямаше, а и не биха могли, да ни платят обратно за нещо, което сме им оставили. Нито пък финансирането на дефицита е от някакво значение. Когато правителството харчи, то само променя цифри в банковите ни сметки. По-специално, всички търгоски банки, чиито банкови услуги ползваме, имат чекова сметка във Федералния резерв наречена резервна сметка. Чуждите правителства също имат такава сметка във Федералния резерв. Когато правителството харчи без да таксува, всичко, което прави, е да повиши числото в съответната чекова сметка (резервната сметка) при Федералния резерв. Това означава, че когато правителството изплаща $2000 социална пенсия до Вас, например, то повишава числото във чековата сметка на Вашата банка във Федералния резерв с $2000, което също така автоматично увеличава с $2000 и числото във сметката Ви при Вашата търговска банка. След това трябва да знаете какво всъщност представлява американската държавна облигация. Държавната облигация не е нищо повече от спестовна сметка при Федералния резерв. Когато закупувате държавна облигация, Вие изпращате доларите си във Федералния резерв и след това, по някое време в бъдещето, Федералния резерв Ви изпраща обратно доларите плюс лихва, също както при всяка спестовна сметка във всяка банка. Вие изпращате доларите си до банката и след това ги получавате обратно с лихва. Да кажем, че Вашата банка реши да закупи държавни облигации на стойност $2000. За да плати за тези облигации, Федералният резерв намалява числото на доларите, които банката  Ви има в чековата си сметка при Федералния резерв с $2000 и добавя $2000 в спестовната сметка на банката Ви при Федералния резерв. (Аз наричам държавните облигации “спестовни сметки”, това е всичко, което те всъщност са). С други думи, когато американското правителство прави това, което всички наричат “вземане на заем”, в действителност то премества фондове от чекови сметки при Федерален резерв в спестовни сметки (държавни облигации) при същия Федерален резерв. Фактически всичките $13 трилиона държавен дълг на САЩ не са нищо друго освен общата стойност в спестовните сметки при Федералния резерв. И какво се случва, когато настъпи падежа на държавните облигации и този “дълг” трябва да бъде изплатен обратно? Да, познахте. Федералният резерв просто премества доларовите баланси от спестовните сметки (държавните облигации) при федералния резерв в съответните чекови сметки при федералния резерв (резервните сметки) променяйки цифри в софтуерната си програма наречена монетарна система на щатския долар. Това, което описах,  не е нищо ново и се прави от много дълго време, но изглежда никой не разбира колко е просто, и че никога няма да бъде проблем. Облагането с данъци и правителствените разходи влияят на разпределението. Рапределението определя кой получава всичките стоки и услуги, които са произведени. В действителност това е, което политиците правят всеки път, когато приемат закон. Те преразпределят реални стоки и услуги чрез декрет, за добро или лошо. И вероятността да го сторят за добро е значително по-малка, когато те не разбират Седемте Смъртоносни Невинни Измами. Всяка година, например, Конгресът дискутира данъчната политика винаги с едно око на разпределението и харченето. Повечето искат да облагат с данъци тези, “които най-много могат да си го позволят” и насочват федералните разходи към “тези, които са в нужда”. Те също решават как да таксуват лихвата, капиталовата печалба, недвижимто имущество и т.н., а също и как да обложат дохода. Всичките тези неща са проблем на разпределението. В допълнение, Конгресът решава кого правителството да назначи и уволни, от кого купува неща и кой получава директни плащания. Конгресът също създава закони, директно засягащи  много други аспекти на цените и доходите. Чужденци, държащи щатски долари, поемат допълнителен риск. Те изкарват тези долари продавайки ни реални стоки и услуги, а в същото време нямат гаранции, че ще са в състояние в бъдеще да закупят реални стоки и услуги от нас (американците). Цените могат да се повишат (инфлация), а и американското правителство може законно да наложи всякакъв вид данъци върху всичко, което чужденците биха искали да закупят от нас, което би намалило тяхната покупателна способност. Помислете за всички тези автомобили, които Япония ни продаде за по-малко от $2000 преди години. Те държат тези долари в спестовните си сметки при Федералния резерв (те притежават американски държавни облигации), и ако сега искат да изхарчат тези долари, вероятно би трябвало да платят повече от $20 000 на кола, ако купят коли от нас. Какво могат да напрвят относно високите цени? Да се обадят на директора на предприятието и се оплачат? Те са заменили милиони перфектно направени автомобили за кредитни баланси в счетоводните книги на Федералния резерв, които могат да купят само това, което ние им позволим да купят. Всичко това е съвсем законно и бизнес както обикновено и произведеното всяка година “се разделя” между  живите. Нищо от общопроизведеното не се изхвърля  поради неизплатен дълг, без значение от големината му. Нито пък неизплатеният дълг намалява общопрозведеното и заетостта, с изключение, разбира се, когато зле информирани държавници решат да вземат мерки за намаляване на дефицита, които намаляват общото производство и заетостта. В момента Китай притежава американски държавни облигации за около $2 трилиона. И какво правим, когато падежът им настъпи и трябва да платим на Китай обратно? Преместваме долари от спестовната им сметка при Федералния резерв и ги прибавяме в тяхната чекова сметка при Федералния резерв и чакаме те да кажат какво, ако изобщо искат нещо да направят с тях. Ако Китай искат нещо – автомобили, кораби, недвижимо имущество, други валути – те трябва да го купят на пазарни цени от желаещ продавач, който в замяна иска да има доларов депозит. И ако Китай закупи нещо, Федералният резерв ще намали тази сума от китайската чекова сметка и ще я прибави в чековата сметка на продавача, от който Китай е направил покупката. Забележете, че “изплащането дълга на Китай” не променя богатството на Китай изразено в щатски долари. Те просто имат долари в чекова сметка вместо американски държавни облигации (спестовна сметка) на същата доларова стойност. И ако те искат повече държавни облигации, няма проблем, Федералният резерв просто премества щатски долари от чековата в спестовната им сметка, променяйки съответните цифри. Изплащането на целия американски държавен дълг не е нищо повече от въпрос на изваждане стойността на облигациите в падеж от една сметка при Федералния резерв и прибавяйки тази стойност в друга сметка при федералния резерв. Тези транзакции не са от никакво значение за реалната икономика и не са източник на ужасния стрес показван от икономисти, политици, предприемачи и медии. И какво ще се случи, ако Китай откажат да купуват дълга ни при изплащаните им сегашни ниски лихви? Лихвите трябва да се повишат за да привлекат покупките им на държавни облигации, нали? Грешка! Те могат да оставят доларите в чековата сметка. Това е без значение за правителството, разбиращо собствената си монетарна система. Доларовите фондове не са използвани за харчене, както бе дискутирано по-рано. Няма негативни последици от съхраняването на фондовете в чекова сметка при Федералния резерв вместо в спестовна такава при същия Федерален резерв. Какво ще се случи, ако Китай каже: “Повече не искаме да имаме чекова сметка при Федералния резерв. Платете ни в злато или нещо друго!” Те просто нямат такъв избор при монетарната ни система с “фиатна валута” и това те би трябвало да са знаели, когато са ни продали стоките си и са сложили доларите в чекова сметка при Федералния резерв. Ако искат нещо друго вместо долари, ще трябва да го купят от желаещ продавач, точно както ние останалите го правим, когато харчим доларите си. Един ден нашите деца ще са тези, които ще сменят цифри в софтуерната банкова програма, точно така гладко, както ние го правим, както нашите родители са го правили, въпреки че да се надяваме, децата ни ще го правят с по-добро разбиране! Но за сега смъртоносната невинна измама, че оставяме държавния дълг на нашите деца, продължава да управлява политиката и ни пречи да оптимизираме общото производство и заетостта. Загубеното производство и обезценения човешки капитал са реалната цена, която ние и нашите деца плащаме сега, която отслабва и двете – настоящето и бъдещето. Произвеждаме по-малко отколкото бихме могли и поддържаме високи нива на безработица (наред с всичките свързани с нея престъпност, семейни и здравословни проблеми и т.н.), докато в същото време децата ни се лишават от реални инвестиции, направени в тяхно име, ако знаехме как да поддържаме човешките ресурси напълно заети и продуктивни.       Бюджетните дефицити на федералното правителство намаляват спестяванията.       Бюджетните федерални дефицити прибабвят към спестяванията. Тази трета измама е жива и се чувства прекрасно на най-високите етажи на властта. А ето как стоят нещата в действителност: Всеки правителствен дефицит в щатски долари е ТОЧНО равен на чистото общо увеличение, до цент, на притежаваните доларови финасови активи от всички нас – фирми и домакинства, граждани и чужденци, или с други думи това, което наричаме неправителствен сектор. Просто казано, правителствените дефицити прибавят към спестяванията ни (до цента). Това е счетоводен факт, а не теория или философия. Тук въобще няма спор. Това е основно счетоводство на националния доход. Например, ако правителственият дефицит миналата година е бил $1 трилион, това означава, че чистото увеличение на спестяванията във финансови активи на всички останали като цяло е било, точно до последния цент, $1 трилион. (Тези от вас, които са минали някои курсове по икономикс, може да си спомнят, че спестяванията на финансови активи се държат в някаква комбинация от фактически кеш, държавни облигации и депозитите на търговските банки при Федералния резерв.) Това е Икономикс 101 и първа година парично банкиране. Не подлежи на диспут. То е счетоводна идентичност. И въпреки това то продължава да се представя погрешно и то на най-високо ниво в политическата власт. Следното е пример как, оперативно, правителствените дефицити прибавят към спестяванията. То също напълно опровергава новото абсурдно възприемане на тази невинна измама, което се появи напоследък, а именно: “Дефицитното харчене означава, че правителството взема от един и го дава на друг, така че нищо ново не е добавено, а само се преместват пари от един на друг.” С други думи казано, дефицитите не добавят към спестяванията ни, а само разместват спестявания. Това не би могло да бъде по-грешно! Така че нека да демонстрираме как дефицитите ДОБАВЯТ към спестяванията, а не само ги разместват:     В крайна сметка: дефицитното изхарчване на $100 милиарда директно добави $100 милиарда спестявания във формата на държавни облигации на неправителствения сектор  (неправителсвен означава всеки с изключение на правителството). Спестяванията на купувача на $100-те милиарда нови държавни облигации се преместиха от пари в чековите му сметки в притежаваните от него държавни облигации (спестовни сметки). След това, когато министерството на финансите изхарчва $100 милиарда  след продажбата на държавните облигации, спестяванията на получателите на този $100 милиарден разход са нарастнали в чековите им сметки с тази сума. Обратно към изходната точка, дефицитното харчене не размества просто финансови активи (щатски долари и държавни облигации) извън правителството. Вместо това дефицитното харчене директно  прибавя точно тази сума към спестяванията от финансови активи на неправителствения сектор. И по същия начин, федералният бюджетен излишък директно изважда точно същата сума от спестяванията на неправителствения сектор. А медиите и политиците, и дори най-добрите(?) икономисти го разбират НАОПАКИ! През м. юни, 1999 г. на първа страница на “Уол Стрийт Джърнал” (графиката долу) имаше две заглавия. В лявата част бе зглавието, хвалещо президента Клинтън и рекордния правителствен бюджетен излишък, обясняващо колко добре работи фискалната политика. В десния край на страницата имаше друго заглавие, съобщаващо, че американците не спестяват достатъчно, и че би трябвало да се опитаме да спестяваме повече. Няколко страници по-нататък имаше графика, изобразяваща излишъка с една възходяща линия нагоре, а друга, низходяща линия надолу, показваше  частните спестявания. Линиите бяха почти идентични, само че в противоположни посоки, и ясно показващи нарастването на правителствения излишък грубо се равняваше на загубите на частните спестявания. Не може да има правителствен бюджетен излишък едновременно с нарастване на частните спестявания (в това число спестяванията на чуждестранни граждани и юридически лица в щатски долари). Такова нещо не съществува, и в същото време нито един виден икономист или официален представител на правителството го разбират правилно.       Програмата за социално осигуряване е повредена.       Няма банка, която да откаже да осребри чек издаден от федералното правителство Ако има нещо, в което всички членове на Конгреса вярват това е, че програмата за социално осигуряване е повредена. Президентът Обама казва “нямаме парите”, президентът Буш веднъж използва думата “банкрутиране” четири пъти в един ден, а сенатор Маккейн често твърди, че програмата е повредена. Те всичките грешат. Както вече дискутирахме, правителството никога нито има нито няма парите, чиито единствен създател е. То харчи променяйки цифри в банкови сметки. Това включва и социалното осигуряване. Способността на правителството да изпълнява в срок всички плащания по програмата няма оперативно ограничение. Няма значение какви са числата във сметката на фонда за социални осигуровки, защото фондът не е нищо повече от счетоводство, тъй като всички сметки са при Федералния резерв. Когато дойде време за плащане по програмата, всичко, което правителството трябва да направи, е да промени цифри в сметките на получателите увеличавайки числото, а след това да промени цифри, намалявайки числото в сметката на фонда, за да знае какво е направило. Ако числото в сметката на фонда стане отрицателно, нека да е. То само отразява увеличението на числата като плащания към получателите на социални осигуровки. Една от големите дискусии във Вашингтон е да ли социалното осигуряване да се приватизира или не. Както до сега бихте могли да отгатнете, цялата тази дискусия въобще няма никакъв смисъл. Какво се има предвид под приватизиране на социалните осигуровки, и какъв ефект това има върху икономиката и върху Вас като отделен индивид? Идеята за приватизация е, че:     Разбрахте ли сега? С прости думи: – Всяка седмица от заплатата Ви ще бъде отдържано по-малко за социални осигуровки. – Ще трябва да използвате фондовете, които повече не Ви отдържат, за закупуването на акции. – По-късно, когато се пенсионирате, ще получавате малко по-малка социална пенсия. – Ще притежавате акции, които, да се надяваме, ще са увеличили стойността си повече, отколкото плащанията, от които сте се отказали. От гледна точка на отделния индивид размяната изглежда интересна. За да бъдете на доста добра печалба, е нужно закупените акции скромно да увеличават стойността си през годините. Тези, които подкрепят плана, казват да, еднократното увеличаване на дефицита е сравнително голямо, но спестяванията за правителството от социални плащания през годините напълно го оправдават, а плащанията, отиващи в капиталовия пазар на акции, ще помогнат на икономиката да расте и просперира. Тези против предложението казват пазарът за акции е твърде рискован за такова нещо и за пример посочват големия спад през 2008 г. И ако хората загубят на борсата, правителството няма да устои да не увеличи плащанията за социални пенсии, предпазвайки пенсионерите от бедност. И двете групи грешат ужасно. (Кой ли би го помислил!) Главната слабост на преобладаващото мислене в този диалог е така нареченото “погрешно заключение в изводите”. Типичният пример от учебниците за погрешно заключение в изводите е, когато гледайки футболен мач на стадиона, Вие може да видите по-добре ако стоите прави, и тогава стигнете до заключението, че всеки ще вижда по-добре ако всички стоят. Това е грешно! Ако всички стоят, тогава никой няма да може да вижда по-добре, и ще е по-лошо за всички. Те всичките разсъждават на микро ниво, от гледната точка на отделния получател на плащания по социалното осигуряване, вместо на макро ниво, обхващайки цялото население. За да разберете какво е поначало грешно на макро ниво (цялата картина, от горе до долу), първо ще трябва да осъзнаете, че участието в програмата за социално осигуряване функционално е същото като закупуването на държавна облигация. Нека да изясня. При настоящата програма за социално осигуряване Вие давате на правителството доларите си сега и ги получавата обратно по-късно с някаква лихва. Да, единият случай би могъл да се окаже по-добра инвестиция и да Ви даде по-висока възвръщаемост, но ако изключим възвръщаемостта на инвестицията, то и двата случая са много еднакви. (Сега, когато знаете това, Вие, между другото, сте доста по-напред в материала от американския Конгрес.)   Стив Мур   Сега сте готови да прочетете за разговора, който имах преди няколко години със Стив Мур, главния икономист на института  CATO, понастоящем редовен коментатор по телевизията CNBC и дългогодишен поддръжник на приватизацията на програмата за социално осигуряване. Стив посети Флорида на една от моите конференции, за да говори за социалното осигуряване. Той изнесе реч, с която подкрепи виждането си, че е по-добре за хората да могат да инвестират парите си на борсата вместо да ги дават в програмата за социално осигуряване, поддържайки мнението, че ще е по-добре за тях, когато се пенсионират. Той също убеждаваше, че еднократното увеличение на държавния бюджетен дефицит би си струвало и вероятно би се “изплатило напълно” през годините следващи очаквания растеж, тъй като всичките пари влети в акции биха помогнали на икономиката да расте и просперира. Тогава започнах сесията с въпросите и отговорите.  “Стив, давайки парите си на правителството сега под формата на данъци за социално осигуряване и по-късно получавайки ги обратно, е функционално същото като купуването на държавна облигация, където даваш пари на правителството сега , а то ти ги връща обратно по-късно. Единствената разлика е възвръщаемостта, която пенсионерите ще получат.”  “Добре, но ти имаш по-добра възвръщаемост с държавните облигации отколкото със социалното осигуряване, което плаща само 2% лихва. Социалното осигуряване е лоша инвестиция за хората.”  “Добре, върху аспекта за инвестирането ще се върна по-късно, но нека продължа. Според твоето предложение за приватизация правителството намалява данъците за социално осигуряване и служителите и работниците влагат парите си на борсата.”  “Да, около $100 на месец, и само в одобрени акции с високо качество.”  “Добре, и американското министерство на финансите би трябвало да издаде и продаде допълнително държавни облигации, за да покрие намалелите приходи.”  “Да, и през годините след това ще намалява разходите си по изплащане на социалните пенсии.”  “Вярно. Та да продължа с моето виждане, закупувайки акциите работниците и служителите ги купуват от някой друг, така че всичко, което се случва с акциите е промяна на собствеността им. Нови пари не са влезли в икономиката.”  “Правилно.”  “И тогава хората, продали акциите, имат парите от продажбата, които са парите, купуващи държавните облигации.”  ” Да, можеш да го кажеш по този начин.”  ” И всичко, което се случва е работниците и служителите спират купуването на социални осигуровки, за което сме съгласни, че е същото като закупуването на държавни облигации, и вместо това купуват акции. И други хора продават акциите си и купуват новоиздадените държавни облигации. Така гледайки на макро ниво, всичко, което се случва е, че някои акции и държавни облигации сменят притежателите си. Всички налични акции и облигации, ако броим данъците, плащани за социалните осигуровки, като държавни облигации, остават горе долу същите. И така не би трябвало да има влияние върху икономиката или върху общите спестявания, или върху нещо друго, ако изключим транзакционните разходи.”  “Да, предполагам, че можеш да гледаш на това по този начин, но аз го гледам като приватизация и вярвам, че хората могат да инвестират парите си по-добре от правителството.  “Добре, но ти се съгласи, че количеството акции притежавано от хората не се променя, така твоето предложение не променя нищо за икономиката като цяло.”  “Но то променя неща за участниците в програмата за социално осигуряване.”  “Да и прави точно противоположната промяна за други. И нищо от това не е било обсъждано от Конгреса или някои от главните икономисти? Изглежда, че имаш идеологическо предубеждение към приватизацията, вярвайки, че можеш да инвестираш парите си по-добре от правителството.” “Харесвам го, защото вярвам в приватизацията. Вярвам, че можем да инвестираме парите си по-добре от правителството.”   С това ще оставя Стив да има последната дума тук. Предложението в никакъв случай не променя количеството финансови активи, държано в акции или влияе върху вида на финансовите активи в които американците инвестират. Така на макро ниво не става въпрос за позволяване на нацията да “инвестира по-добре от правителството”. И Стив го знае, но е без значение – той продължава да мели същата история, в която няма логика, и той го знае. И никоя медия не го критикува, ако изключим погрешно насочената дискусия да ли борсата е по-добра инвестиция от програмата за социално осигуряване, да ли държавните облигации, продавани от правителството ограбват спестяванията, които биха могли да се използват за инвестиции, да ли правителството рискува да изпадне в несъстоятелност затъвайки дори повече в дългове и всички останали безсмислици, които наричаме невинни измами. За съжаление смъртоносните невинни измами продължават да усложняват и затрудняват всякакъв шанс за справедлив анализ. И става по-лошо! Историята за проблема “между генерациите” продължава така: “Проблемът е, че след 30 години от днес, ще има много повече пенсионери и пропорционално по-малко работници (което е вярно), и фондът за социално осигуряване ще свърши парите (като че ли числото в сметката на фонда фактически ограничава способността на правителството да харчи…наивно, но го вярват). Така, за да решим проблема, трябва да намерим начин да доставим на възрастните хора достатъчно пари, за да могат да платят за стоките и услугите, от които ще се нуждаят. С последното твърдение всичко изглежда много лошо. Те приемат, че истинският проблем, произтичащ от по-малкото работници и повече пенсионери, известен също като “проблем на пропорционалната  зависимост”, може да се реши чрез осигуряването на достатъчно финансови фондове за пенсионерите, позволяващи им да купуват това, от което се нуждаят. Нека го разгледаме по този начин: След 50 години, когато ще е останал само един човек да работи и 300 милиона пенсионери (преувеличавам, за да улесня обясненито), този човек ще бъде доста зает, тъй като ще трябва да достави храната, построи и поддържа сградите, изпере дрехите, погрижи се за всички здравословни нужди, произведе телевизионните предавания, и т.н. и т.н. И всичко, което трябва да направим е да осигурим фондовете за тези 300 милиона пенсионери, за да могат да му платят??? Не мисля така! Явно този проблем не касае парите. Това, което трябва да направим, е да сме сигурни, че този един човек ще бъде достатъчно умен и продукривен и ще има достатъчно производствени мощности и софтуеър, позволяващи му да свърши цялата работа или, в противен случай, тези пенсионери биха били в сериозно затруднение, без значение от количеството пари, които биха имали. Така че истинският проблем е, че ако малкото останали работници не биха били достатъчно продуктивни, би имало недостиг от стоки и услуги. Повече “пари за харчене” само би повишило цените, а не би създало повече стоки и услуги някак си. Общоприетата история се изражда по-нататък продължавайки така: “Затова, днес е нужно правителството да намали разходите и увеличи данъците, за да може да събере фондовете за утрешните разходи.” До тук вярвам, че това сега Ви звучи абсурдно и е свидетелство как смъртоносните невинни измами работят здраво за подкопаването на благополучието ни, а и на стандарта на живот на следващата генерация. Ние знаем, че правителството нито има, нито няма долари. То харчи, променяйки цифри в банкови сметки нагоре и облага с данъци, променяйки цифри в банкови сметки надолу. И облагането с данъци служи за намаляване на покупателната ни способност, а не за да даде нещо на правителството за харчене. Добре е, ако харченето е твърде много, предизвикващо “прегряване” на икономиката (ако имаме твърде много покупателна способност за това, което се намира за продан в големия магазин наречен икономика). Но ако това не е случаят, и в действителност потреблението намалява много повече отколкото е нужно за изкупуването на това, което се предлага за продан и произведено при пълна заетост, увеличаването на данъците и намаляването на покупателната ни способност само правят нещата още по-лоши. И историята се влошава дори повече. Всеки общоприет икономист ще се съгласи, че няма много истински стоки произведени днес, които ще са полезни и след 50 години в бъдещето. Те дори продължават с това, че единственото, което можем да направим за нашите потомци толкова далеч в бъдещето, е да сторим възможно най-доброто за осигуряването на знания и технология за техните бъдещи нужди. Иронията е, че за да “спестим” някак си публични финансови фондове за бъдещето, ние намаляваме разходите днес, което не прави нищо друго освен да дърпа икономиката ни назад и да причинява намаляване на общото производство и заетостта. И което е най-лошото, огромното разочарование е, че първото нещо, за което обърканите ни лидери намаляват разходите, е образованието – единственото нещо, което според общоприетото мнение, наистина ще помогне на децата ни след 50 години. Ако някога нашите държавници видят как монетарната система функционира в действителност, те биха осъзнали, че проблемът е социлното неравенство и вероятно инфлацията, но никога платежеспосбността на правителството. Биха разбрали, че ако искат възрастните хора да имат повече доход във всяко време, това е просто въпрос на увеличаване на бенефитите им, и каква е реалната покупателна способност, която искаме да им предоставим? Колко храна да отделим за тях? Колко жилища? Облекло? Електричество? Бензин? Здравни услуги? Това са истинските проблеми, и да, предоставяйки им повече от тези стоки и услуги, би означавало по-малко за нас. Количеството стоки и услуги, заделени за възрастните, са реалните разходи за нас, а не фактическите плащания, които не са нищо повече от цифри в банкови сметки.       Външнотърговският дефицит е дисбаланс, който не може да продължава дълго и който изпраща работа и производство извън страната.       Вносът е реална облага, а износът е реален разход. Външнотърговският дефицит директно подобрява стандарта ни на живот. Работа и професии са загубени, тъй като данъците са твърде високи за дадено ниво на правителствените разходи, а не поради вноса. До сега може би подозирате още веднъж, че преобладаващото мислене възприема всичко това наопаки, включително и въпроса за външната търговия. За да сте наясно с външнотърговския въпрос, винаги си спомняйте това: В икономиката е по-добре да взимаш отколкото да даваш. От което следва, както се преподава в първи курс по икономика: Вносът е реална облага . Износът е реален разход. С други думи, ходейки на работа да произвеждаш реални стоки и услуги и да ги изнасяш, за да ги консумира някой друг, въобще не ти носи никаква икономическа изгода, освен ако в замяна не внесеш и консумираш реалните стоки и услуги произведени от други.  Казано по-ясно:  Всъщност, външнотърговският дефицит повишава стандарта ни на живот. Как иначе би могло да бъде? Така че колкото по-голям е външнотърговският дефицит, толкова по-добре. Ортодоксалните икономисти, политиците и медиите, всички те разбират външнотърговския дефицит наопаки. Тъжно, но е така . Нека да обясня: Ако например след Втората световна война генерал Маккартър бе провъзгласил, че след като Япония е загубила войната, тя ще е задължена да изпраща в САЩ 2 милиона автомобила годишно без да получава нищо в замяна, в резултат би настъпила международна врява относно американската експлоатация на победените врагове. Биха ни обвинили, че поощряваме повторение на последиците от Първата световна война, където съюзниците налагат толкова високи и експлоатационни репарации на Германия, че предизвикаха Втората световна война. Маккартър  не го е заповядал и въпреки това, през последните 60 години, Япония наистина ни изпраща около 2 милиона автомобила на година, а ние не им изпращаме почти нищо. И изненадващо те мислят, че това означава, че те печелят “търговската война”, а ние мислим, че то означава, че я губим. Ние имаме колите, а те имат банков отчет от Федералния резерв, показващ в коя сметка са им доларите. Същото нещо и с Китай – те мислят, че печелят, защото поддържат магазините ни пълни с техните продукти неполучавайки нищо в замяна, ако оставим настрана банковия отчет от Федералния резерв. А нашите лидери се съгласяват и мислят, че ние губим. Това е лудост от внушителен мащаб. Сега погледнете последните заглавия и коментари, които виждаме и чуваме ежедневно: – САЩ “страдат” от външнотърговски дефицит. – Търговският дефицит е дисбаланс, който не може да продължава. – САЩ взимат заеми от чужбина като пиян моряк, за да финансира харчовите си навици, оставяйки сметката на децата ни, тъй като намалява националните спестявания. Чувал съм ги всичките тия, и всичко е пълна безсмислица. Ние се облагодеталстваме НЕИЗМЕРИМО от търговския дефицит. Останалият свят ни изпраща реални стоки и услуги за милиарди долари в повече от това, което ние им изпращаме. Те вземат че произведат и изнесат, а ние вземем че внесем и консумираме. Това вреден дисбаланс ли е, който е нужно да коригираме? Защо ли бихме искали да изчезне? До тогава, докато те искат да ни изпращат стоки и услуги без да искат стоки и услуги обратно, защо не бихме били в състояние да ги вземем? Няма причина, ако оставим настрана пълното неразбиране от страна на лидерите ни на монетарната ни система, което е превърнало огромна облага в кошмар от домашна безработица. Припомнете си от предишните невинни измами, САЩ винаги може да подкрепя домашното производство и поддържа домашната пълна заетост чрез фискалната политика (намаляване на данъците и/или увеличаване на правителствените разходи), дори когато Китай, или всяка друга нация, реши да ни изпраща реални стоки и услуги, които изместват нашите индустрии вършили тази работа преди. Всичко, което трябва да направим, е да запазим американската покупателна способност достатъчно висока, за да е в състояние да изкупи и ДВЕТЕ – каквото чужденците искат да ни продадат И всичките стоки и услуги, които ние сами можем да произведем при пълна заетост. Да, работа и професии биха се загубили в една или повече индустрии. Но с правилната фискална политика, винаги ще има достатъчно домашна покупателна способност в състояние да назначи тези, които са готови и годни за работа, произвеждайки други стоки и услуги за нашето частно и обществено консумиране. В действителност, до преди неотдавна, безработицата остана относително ниска, дори когато външнотърговският ни дефицит се увеличи дори повече. Следователно, какъв е целият шум относно америкамското харченето на кредит получаван от чужбина като пиян моряк, който финансира харчовите си навици? Също не е вярно! Ние не зависим от Китай да купува държавните ни облигации или по някакъв начин да финансира разходите ни. Ето какво всъщност се случва: Домашното създаване на кредит финансира чуждестранното спестяване. Какво означава това? Нека погледнем един пример на типична транзакция. Нека предположим, че живеете в САЩ и решите да закупите автомобил направен в Китай. Отивате в американска банка, одобрени сте за заем и изхарчвате фондовете за колата. Заменихте взетите на заем фондове за колата, китайският производител на автомобили има депозит в банката и банката в своите счетоводни книги има отпуснат заем към Вас и депозит принадлежащ на китайския прозводите на коли.Първо, всички страни са “щастливи”. За Вас е по-добре да имате кола вместо фондове или иначе не бихте я купили, така че Вие сте щастливи. За китайския призводител на коли е по-добре да има фондовете вместо колата, иначе той не би я продал, така че той също е щастлив. Банката иска да отпуска заеми и да има депозити, в противен случай не би Ви отпуснала заема, така че тя е щастлива. Няма “дисбаланс”. Всеки е дебел и щастлив. Всички те получиха точно това, което искаха. Банката има отпуснат заем и депозит, така че тя е щастлива и в баланс. Китайският производител на коли има депозита в щатски долари, които иска като спестявания, така че той е щастлив и в баланс. А Вие имате колата, която искате и изплащане на колата, на което се съгласихте, така че сте също щастливи и в баланс. В този момент във времето всички са щастливи от това, което имат. И домашното създаване на кредит – банковия заем – е финансирало китайското желание да държат щатски доларов депозит в банка, което също наричаме спестявания. Къде е “чуждестранния капитал”? Няма такъв! Цялостното разбиране, че САЩ някак си са зависими от чуждестранен капитал, не е приложимо. Вместо това, чужденците са тези, които са зависими от домашния ни процес на създаване на кредит, за да финансират желанието си за спестяване на финансови активи в щатски долари. Всичкото е случай, при който домашното създаване на кредит финансира чуждестранното спестяване. Не сме зависими от чудждестранното спестяване да финансира изобщо нещо. Отново, това е нашата счетоводна компютърна програма, и ако те искат да спестяват нашите долари, те трябва да играят в нашата площадка с пясък. И какъв избор чуждестранните спестители на долари имат за доларовите си депозити? Те могат да не направят нищо, или могат да купят други финасови активи от желаещи продавачи, или да купят реални стоки и услуги от желаещи продавачи. И когато го сторят на пазарни цени, отново и двете страни са щастливи. Купувачите получават каквото искат – реални стоки и услуги, други финансови активи и т.н. Продавачите получават каквото искат – доларов депозит. Но дисбаланси не са възможни. И няма дори и минимална вероятност за американска зависимост от чуждестранен капитал, тъй като чужедстранният капитал не играе никъде никаква роля в този процес.       Нуждаем се от спестявания, за да набавим фондове за инвестиции.       Инвестициите увеличават спестяванията. Предпоследна, но не и по значение, тази невинна измама подкопава цялата ни икономика, тъй като отклонява истински  ресурси от реалния към финансовия сектор и в резултат се правят реални инвестиции по начин, който е напълно несъвпадащ с обществените интереси. В действителност, по мое мнение, тази смъртоносна невинна измама пресушава над 20% годишно от полезното производство и заетост –  потресаваща статистика, неизмерима в човешката история. Тя започва с така наречения в учебниците по икономикс “парадокс на спестяването”, изразяващ нещо като: В нашата икономика, разходите (харченето) винаги са равни на целия доход, включително и печалбата, за да може общата продукция на икономиката да бъде продадена. (Помислете върху това за момент, за да сте сигурни, че сте го разбрали преди да продължите.) Ако някой се опита да спести, изхарчвайки по-малко от дохода си, поне  някой друг един човек трябва да компенсира за това, изхарчвайки повече от собствения си доход, или в противен случай общата продукция на икономиката няма да бъде продадена напълно. Непродадена продукция означава излишен инвентар, а ниските продажби означават режене на разходите и уволнение на част от персонала, и по този начин по-малък общ доход. И този недостиг на доход е равен на сумата, която не е похарчена от човека, опитващ се да спестява. Мислете за това така: Човекът, който се опитва да спести (нехарчейки дохода си) загубва работата си, и след това не получава доход, тъй като работодателят му не може да продаде цялата си продукция. Така че парадоксът е, “решения за спестяване чрез нехарчене на дохода водят до по-малко доход, а не до нови нетни спестявания.” По същия начин решения за изхарчване на повече от нечии доход, чрез задлънжняване, причиняават нарастване на доходите и могат да тласнат реалните инвестиции и спестяванията. Нека разгледаме този краен пример за по-голяма яснота на виждането. Нека предположим, че всеки е поръчал да закупи електрически автомобил-хибрид от нашата домашна автомобилна индустрия. Тъй като в момента индустрията не може да произведе толкова много коли, те биха ни назначили, и биха взели заеми, за да ни платят първо да построим новите заводи, за да отговорят на новото търсене. Това означава, че всички ние бихме работили върху новите заводи и оборудване – капиталовите стоки – получавайки заплати. Но все още не би имало нищо за купуване, така че, по необходимост, ние бихме “спестявали” парите си за деня, когато новите коли започнат да излизат от новите конвейрни линии. В този случай, решението за закупуване на нови коли води до по-малко харчене и повече спестяване. И фондовете, изхарчени за производството на капиталовите стоки, които всъщност са реалните инвестиции, водят до същата сума спестявания. Аз обичам да го казвам така: “Спестяванията са счетоводните записи на инвестициите.”   За съжаление Конгресът, медиите и ортодоксалните икономости разбитат всичко това погрешно, и някак си стигат до извода, че се нуждаем от повече спестявания, за да може да има финансиране за инвестициите. Каквото изглежда, че има перфектен смисъл на микро ниво, е отново тотално погрешно на макро равнище. Точно както заемите създават депозитите в банковата система, инвестициите са това, което създават спестяванията. И така, какво правят нашите лидери в своята безкрайна мъдрост, когато инвестициите намалеят поради ниско харчене? Те сляпо решават “имаме нужда от повече спестявания, за да има повече пари за инвестиции.” (И никога не съм чул дори едно единстено несъгласие от някой ортодоксален икономист.) За да постигне това, Конгресът използва данъчната структура за създадето на данъчно облагодетелстване поощряващо спестяванията – такива като пенсионни фондове, индивидуални пенсионни сметки и всякакъв вид данъчно облекчаващи институции, натрупващи резерви на базата на данъчното опрощаване. Очаквано, всичко, което тези поощрения правят, е да намалят агрегатното търсене (покупателната способност). Функцията им е да ни предпазят да харчим парите си за изкупуването на общата ни продукция, което забавя икономиката и представя нуждата от увеличаване на харченето на кредит от страна на частния сектор и дефицитното харчене от държавния сектор, за да може  да ни докара обратно, до едва където бяхме преди. Това е причината, поради която изглеждащите, на пръв поглед, огромни дефицити се оказват не толкова инфлационни, колкото иначе биха били.   В действителност, инженираните от Конгреса данъчни поощрения за намаляване на харченето ни (наречени течове в търсенето) са тези, които режат дълбоко в покупателната ни способност, означавайки, че правителството трябва да постига по-високи дефицити, за да ни държи на пълна заетост. За ирония, същите конгресмени, насърчаващи данъчно облекчените спестовни програми, мислейки, че се нуждаем от повече спестявания, за да имаме пари за инвестиции, са тези, категорично против федералното дефицитно харчене. И разбира се, става дори по-лошо! Огромните натрупвания от фондове (създадени от тази смъртоносна невинна измама #6, че са ни нужни спестявания за инвестициите) се нуждаят също и от управление и смесване на паричните спестявания по начин, водещ до по-нататъшното облагодеталстване на притежателите им в бъдещето. Проблемът е, че, допълнително изисквайки по-високи правителствени дефицити, трилионите долари, смесени в тези фондове, са поддържащата основа на страховития финансов сектор. Те дават работа на хиляди управители на пенсионни фондове, набиращи огромни доларови суми, които, до голяма степен, са обект на правителствено регулиране. В повечето случаи, това означава инвестиране в публично търгувани акции, ценни облигации и смесица от други стратегии като хедж фондове и пасивни стокови стратегии. А, хранещи се от тези “подути китове”, са неизбежните акули – хилядите финансови професионалисти в брокерските фирми, индустрията на банковото и финансовото управление, които дължат съществуването си на тази шеста смъртоносна невинна измама.       Лошо е, че по-високи дефицити днес означава по-високи данъци утре.       Съгласен съм. Невинна измама е да се мисли, че е лошо нещо, когато в действителност е добро нещо!!! Наградата ви затова, че сте стигнали до тук, е, че вече знаете истината относно тази най-често срещана критика на правителствените дефицити. Запазих я за накрая, за да имате всичките инстументи при взимането на решителен и обоснован отговор. Първо, защо правителството облага с данъци? Не за да получи парите, а за да отнеме от покупателната ни способност, ако мисли, че имаме твърде голяма покупателна спосбност и тя причинява инфлация. Защо днес постигаме по-високи дефицити? Защото в големия магазин (наречен национална икономика) има много непродадени  стоки и услуги, безработицата е висока и общото производство е по-ниско от капацитета на икономиката. Правителството купува каквото иска, а ние нямаме достатъчно останала покупателна сила, след като сме платили данъците си. Така, че ние намаляваме данъците, и може би, увеличаваме правителствените разходи, за да увеличим покупателната способност и помогнем да се изчистят рафтовете с непродадени стоки и услуги. А защо въобще увеличаваме данъците? Не защото на правителството му трябват пари, за да може да харчи – ние знаем, че това не работи по този начин. Бихме увеличили данъците само, когато покупателната способност е твърде голяма, безработицата е намаляла много, а рафтовете са опразнени поради покупателната способност, която имаме в излишък и тя предизвиква нежелана инфлация. Така че твърдението: “По-високи дефицити днес означава по-високи данъци утре” фактически казва “По-високи дефицити днес, когато безработицата е голяма, ще предизвика тя да намалее до ниво, когато ще трябва да увелчим данъците, за да охладим твърде много растящата икономика.” Съгласен!                            ", "date": "2019.02.15", "title": "7-те Смъртоносни Невинни Измами на Икономическата Политика"}
{"url": "http://www.classa.bg/%D1%81%D0%B2%D1%8F%D1%82/item/392671-%D0%B7%D0%B0%D1%85%D0%B0%D1%80%D0%BE%D0%B2%D0%B0-%E2%80%9C%D1%82%D0%BE%D0%B2%D0%B0-%D0%B5-%D0%BA%D1%80%D0%B0%D0%B6%D0%B1%D0%B0%D1%82%D0%B0-%D0%BD%D0%B0-%D0%B2%D0%B5%D0%BA%D0%B0-%E2%80%9D", "text": "Действията на САЩ по отношение венецуелските икономически и финансови активи могат да се охарактеризират като «кражбата на века». Това по време на брифинг заяви официалният представител на МВнР на Русия Мария Захарова.       Според дипломата, тава не е просто въвеждане на едностранни принудителни мерки, които противоречат на международното право.           По-рано САЩ въведоха визови ограничени по отношение членове на Върховния съд на Венецуела. На 28 януари САЩ обявиха за въвеждането на санкции срещу венецуелската нефтогазова компания PDVSA.  ", "date": "2019.02.15", "title": "Захарова: “Това е кражбата на века!”"}
{"url": "http://www.classa.bg/%D1%81%D0%B2%D1%8F%D1%82/item/392672-%D0%B4%D0%B2%D0%B5-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8-%D0%B4%D1%8A%D1%80%D0%B6%D0%B0%D0%B2%D0%B8-%D0%B4%D0%B2%D0%B0-%D0%BF%D0%BE%D0%BB%D1%8E%D1%81%D0%B0", "text": "    Преди дни унгарците получиха първото за тази година повишение на работните си заплати. В края на декември м.г. унгарският министър на финансите Михай Варга съобщи, че в постоянно действащия Консултативен форум между представителите на работодателите, работниците, служителите - от една страна, и правителството, от друга, е постигнато двегодишно споразумение за повишаване на работното заплащане през 2019 г. и 2020 г.      На 30 декември м.г. унгарският Държавен вестник (Мagyar Kozlony) публикува постановление на правителството за минималната работна заплата. Считано от 1 януари 2019 г. гарантираните минимална работна заплата и минимална надница нарастват с 8%; а от 1 януари 2020 г. - с още 8%. Така брутната месечна заплата на хората без професионална квалификация през 2019 г. става 149 000 форинта (500 евро), дневната надница - 6860 форинта (23 евро), а почасовото заплащане - 857 форинта (2,8 евро).     За длъжностите, за които се изисква средно образование или средна професионална квалификация, от 1 януари 2019 г. брутната месечна заплата става 195 000 форинта (650 евро), дневната надница - 8970 форинта (30 евро), а почасовото заплащане - 1121 форинта (3,7 евро).   Според министър Варга най-облагодетелствани ще бъдат работещите в сферата на здравеопазването. Считано от 1 юли 2019 г. те ще получат увеличение средно с 8%, от януари 2020 г. - с 14%, от ноември с.г. - с 20%, а през 2021 г. - с още 30%. За работещите в системата на здравеопазването без висше образование - районни медицински сестри, санитари и социални помощници, повишението ще е общо 72% през следващите четири години. Правителството се надява по такъв начин да ограничи изтичането на квалифицирани здравни работници в чужбина.    Недостигът на работна ръка и застаряването на нацията принуди работодателите да преосмислят някои свои разбирания за заплащането на труда и да седнат на кръглата маса на Консултативния форум заедно с работниците и служителите и да изискат от правителството да повиши нормите за заплащане на труда. Премиерът Виктор Орбан преди дни обяви данъчни и кредитни облекчения за унгарците. На младите двойки ще се предлагат безлихвени кредити от 36 000 долара и те ще се опрощават, ако семейството има три деца. А при повече от 4-ма наследници майката ще се освобождава от данък върху доходите.   Динамиката на минималната работна заплата в Унгария за последните 10 години, според официалната статистика е, както следва (в щат. долари):     Данните сочат преодоляване на наследените затруднения през първите три години след като през 2010 г. ФИДЕС спечели парламентарните избори с квалифицирано мнозинство. Спадът на минималната работна заплата след 2014 г. очевидно  се дължи на санкциите, които Брюксел наложи срещу Руската федерация, с която Унгария развиваше динамични търговско-икономически отношения. Не само унгарците, но и останалите страни от ЕС - най-вече Германия и Италия, претърпяха сериозни загуби вследствие на санкциите. Всичко това не можеше да не се отрази на жизнения стандарт на европейците, оттам и повишаване на социалното напрежение във всички страни на ЕС, възникването и бързото нарастване влиянието на антисистемните партии и групи, повечето от които категорично настояват за премахване на пагубните за собствените им икономики санкции срещу Русия.   На този фон  сравнението с България  показва за пореден път къде сме ние сред европейските ни събратя. По данни на \"Евронюз\" българите са с най-ниската минимална заплата в ЕС. Макар тя да се увеличи до 286 евро на месец, считано от януари т.г., България продължава да бъде страната с най-ниското заплащане на труда от всичките 22 държави членки. Водещи са Люксембург, Нидерландия и Ирландия, отбелязва телевизионният информационен канал. Най-високата минимална заплата в ЕС надвишава повече от 7 пъти най-ниската (Люксембург с над 2000 евро срещу България с под 300 евро), категорични пък са данните на Евростат.   Миналата седмица \"Евронюз\" излъчи интервю с Елена Марвакова от Гоце Делчев - една от многото най-мизерно платени текстилни работнички във фабриката \"Пирин-Текс\". С трудов стаж от 33 години заплатата й е едва 340 евро на месец. Елена е член на КТ \"Подкрепа\", синдиката, който се бори за по-високо заплащане на труда. Но резултат досега няма, независимо че заедно с другите работнички многократно са се обръщали към Европейската комисия с искания да предприеме ефективни мерки за налагане на общ за целия Евросъюз минимум на работната заплата.  Повечето европейски икономисти считат такова искане за нереалистично с мотива, че разходите за поддържане на задоволителен стандарт на живот, включително за издръжка на жилище, значително варират в отделните страни на ЕС. Излишно е да се споменава, че подобен отговор дълбоко разочарова работничките във фабриката и вярата им във възможностите на Евросъюза.   \"Българските закони за човешки същества ли са направени? Или са за роботи? Работим непрекъснато. С тази система нашият работодател фактически е легализирал принудителния труд\", възмущава се Елена пред репортер на \"Евронюз\".  Но ниско платеният труд освен това ще се отрази и върху пенсиите, което означава, че ако оцелеят, последните години от живота на много българи ще преминат в още по-мизерна бедност.   Осемдесетгодишната Атлаза Щерева започва трудовата си дейност на 15 години. Работила е като залесител, готвач, оператор на машина за производство на ципове. Сега получава пенсия за прослужено време и старост в размер на 150 евро на месец, 50 евро от които отиват за лекарства и сметки за ток. \"Повечето от стоките в магазина не са по джоба ми, никога не мога да си ги купя\", разкрива тя от дома си - \"спартански апартамент\", какъвто го намира репортерът на \"Евронюз\". \"Децата ми купуват дърва за огрев. Благодарение на тях имам отопление, така се боря за оцеляване\", допълва Щерева.   Историите на повече от 20 милиона европейци са аналогични с тези на Елена и Атлаза. Бедността ги тика в блатото на социалното изключване. В Европейската комисия твърдят, че работят за вдигане на заплатите. Кога ще стане това никой не знае! Знае се обаче, че мизерното заплащане продължава да прогонва българите към Западна Европа в търсене на работа. Те са принудени да плащат висока социална цена - разделяне на семействата и живот в две държави членки на ЕС само и само, за да оцелеят.   Ниското заплащане на труда подкопава и данъчната основа на България поради намаляващия брой на работната ръка. \"Естествено, няма и мигранти, които искат да останат и да работят в тази страна. Подобно на българите, повечето мигранти се насочват към по-проспериращия Запад. България е с най-ускореното намаляващо население в света. Фактически, работниците гласуват с краката си, като напускат страната си\", признава \"Евронюз\" и добавя, че според ООН през 1989 г. България е наброявала 9 милиона души. Но днес населението й е 7,1 милиона, а до 2050 година ще е само 5,4 милиона.   Това, което \"Евронюз\" пропуска да отбележи, е, че в тези 7,1 милиона са включени и прокудените около два (или повече) милиона български граждани, доколкото данните им фигурират в ЕСГРАОН и в избирателните списъци. Фактически днес в България постоянно пребивават към 5 милиона души. А разликата между 9 милиона (1989 г.) и 7,1 милиона (2018 г.) означава, че 1,9 милиона наши сънародници са се преселили в отвъдното. Въпросът е: след като страната ни не е била изложена на катастрофални природни бедствия, епидемии или войни, как и защо българският генофонд намалява толкова мащабно?    ", "date": "2019.02.15", "title": "Две европейски държави - два полюса"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/392673-%D1%81%D0%B2-%D0%B0%D0%BF%D0%BE%D1%81%D1%82%D0%BE%D0%BB-%D0%BE%D0%BD%D0%B8%D1%81%D0%B8%D0%BC-%D0%BE%D1%82-%D1%81%D0%B5%D0%B4%D0%B5%D0%BC%D0%B4%D0%B5%D1%81%D0%B5%D1%82%D1%82%D0%B5-%D0%B0%D0%BF%D0%BE%D1%81%D1%82%D0%BE%D0%BB%D0%B8", "text": "  Във Фригия , област в Мала Азия , живеел един богат и знатен човек, на име Филимон. Когато   проповядвали Евангелието, Филимон повярвал и по-късно бил причислен към  .   Филимон, още до обръщането си, имал роб на име Онисим. Като се провинил в нещо пред господаря си, Онисим се побоял от наказание и избягал от него в Рим , където тогава проповядвал  . Множество римляни, като чули словото на светия апостол, се обръщали към Господа. И Онисим чул проповедта на апостол Павел. Думите му възбудили в него искрено разкаяние и пламенна вяра. Той последвал апостола. Когато Павел бил подложен на гонения и заточения, Онисим не се отделил от него, приел св. Кръщение и продължавал усърдно да му служи.     Павел обикнал Онисима и желаел завинаги да го задържи при себе си. Като узнал, че Онисим принадлежи на Филимон, той намерил, че няма право да го остави при себе си без волята на господаря. Павел пратил Онисима при Филимон с писмо, в което молил за него прощение и увещавал Филимона милостиво да приеме своя роб – като брат в Христа.   – е поместено между другите послания на апостол Павел в Новия Завет на Светата Библия.   Филимон не само простил на Онисим, но и му дарувал свобода. Онисим се върнал при св. апостол Павел и му служел с ревност и преданост. Той сам, научен от Павел, станал един от апостолите и след смъртта на своя учител, отишъл да проповядва Словото Божие в далечни страни. Той проповядвал в Испания, в много градове на Гърция и Мала Азия, и вече в дълбока старост бил поставен епископ в Ефес, след   и  .   споменава за него в едно от своите послания като за човек благочестив и деятелен, ревностно изпълняващ задълженията си.   Няколко години Онисим бил ефески епископ, обръщал езичници към Христа, укрепявал вярващите чрез поучения и пример на добродетелен живот.   В царуването на Траян (98-117 г.)  започнало гонение против християните и Онисим бил повикан в Рим. Доведен на съд при управителя Тертил, Онисим с твърдост изповядал Името на Христа. На въпроса, кой е и от какъв род е, той отговорил: - Аз съм християнин. В младостта си бях роб на човек, а сега съм верен роб на Господа Иисуса Христа! - За каква цена те е купил новият ти Господар? - запитал управителят.   - Синът Божий, Иисус Христос, със скъпоценната Си кръв ме е изкупил от гибел – отговорил Онисим. На въпроса, какво се нарича суетен живот, Онисим изброил пороците, които ни отдалечават от Бога: сребролюбие, гордост, завист, злословие, лъжа и лицемерие, гняв, невъздържание и пиянство.   - Всичко това се нарича суетен живот – казал Онисим – и на всичко това източник и причина е поклонението на лъжливи богове. И теб увещавам, Тертиле, познай истината, остави временната суета, приеми Закона на любовта към ближния и се обърни с вяра към Създателя и Спасителя! Той ще те приеме, защото не иска гибелта на грешниците, но се радва на тяхното покаяние и им прощава предишните съгрешения.   Тия думи, пълни с кротост и любов, раздразнили управителя: - Та значи ти не само самичък упорстваш в заблужденията си – извикал той. - но и нас желаеш да обърнеш към тях? Ти за това ще бъдеш подложен на мъчения.   - Мъченията не ме плашат – отговорил Онисим, - сред страданията надеждата за бъдещ живот ще ме утеши и силата Христова ще ме укрепи.   Управителят заповядал да отведат Онисима в тъмницата, където светият апостол прекарал осемнадесет дни. Той бил утешаван от честите посещения на християните и от тяхното съчувствие. На невярващите той проповядвал Словото Божие и мнозина от тях обърнал към истината.   След осемнадесет дни управителят изгонил Онисима от Рим и го пратил на заточение в Путеол. И там св. Онисим продължавал без страх да проповядва Евангелието и да обръща езичниците.   Като узнал за това, Тертил отново го повикал на съд. Като видял, че Онисим е непреколонен във вярата си, заповядал жестоко да го бият и след това го предал на смърт. Една християнка от царски род взела обезглавеното тяло на светия мъченик и го поставила в сребърен ковчег.", "date": "2019.02.15", "title": "Св. апостол Онисим от Седемдесетте апостоли"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/392674-15-%D1%84%D0%B5%D0%B2%D1%80%D1%83%D0%B0%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "360 г. - Осветена е първата църква на мястото на днешната „Света София\" от император Констанций II и по онова време е известна като Голямата църква в Константинопол.     538 г. - В англосаксонските хроники е описано първото слънчево затъмнение в Англия.     950 г. - Германският крал Ото I е избран и за крал на Италия.     1113 г. - Римският папа Паскалий II признава първият монашески орден, известен днес като Малтийския орден.     1637 г. - Фердинанд III става император на Свещената римска империя.     1804 г. - Ню Джърси става последният северен щат, забранил робството.     1835 г. - Приета е първата конституция на Сърбия.     1884 г. - Създаден е окръг Мороу в щата Орегон, САЩ.     1898 г. - Американският крайцер „Мейн\" е взривен на пристанището на Хавана, при което загиват 252 моряци. Това дава повод на САЩ да обяви война на Испания.     1902 г. - Открита е първата линия на метрото в Берлин.     1906 г. - Във Великобритания е създадена Лейбъристка партия.     1914 г. - Император Николай II издава указ за борба с алкохолизма в Русия.     1918 г. - Учреден е Медалът „Червен кръст\" с указ от цар Фердинанд I.     1919 г. - Излиза първият брой на вестник Борба - орган на Демократическата партия в Кюстендил.     1932 г. - Официално са закрити 3-те зимни олимпийски игри в Лейк Плейсид, САЩ.     1942 г. - Втората световна война: Сингапур е завладян от Япония.     1944 г. - Втората световна война: Соломоновите острови са освободени от японска окупация.     1945 г. - Създадено е Издателство \"Просвета\".     1946 г. - Започва да излиза вестник „Стършел\".     1948 г. - Провежда първото официално състезание на НАСКАР.     1950 г. - Отваря врати първата езикова гимназия в България в град Ловеч.     1960 г. - Състои се премиерата на българския игрален драматичен филм „Отвъд хоризонта\".     1961 г. - Американският отбор по фигурно пързаляне, техни близки и треньори загиват при самолетна катастрофа в Брюксел, Белгия, на път за световното първенство в Прага.     1971 г. - Великобритания въвежда десетичната система при паунда.     1976 г. - На референдум е приета новата конституция на Куба.     1976 г. - Официално са закрити 12-те зимни олимпийски игри в Инсбрук, Австрия.     1977 г. - Състои се първият полет на Космическата совалка Ентърпрайз.     1982 г. - Състои се премиерата на българския игрален драматичен филм „Лавина\".     1989 г. - Война в Афганистан (1979-1989): СССР официално съобщава, че всички негови войски са изтеглени от Афганистан.     1997 г. - Служебното правителство на Стефан Софиянски взема решение за въвеждане на валутен борд в България.     1997 г. - СДС от коалиция се преструктурира в политическа партия.     1999 г. - Писателят Антон Дончев печели наградата „Балканика '99\" за романа си „Странният рицар на свещената книга\".  ", "date": "2019.02.15", "title": "15 февруари, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/392675-%D0%BA%D0%BE%D0%B3%D0%B0%D1%82%D0%BE-%D0%B1%D0%BE%D0%B5%D0%B2-%D1%81%D1%80%D0%B5%D1%89%D0%BD%D0%B0-%D0%B1%D0%BE%D0%BD%D0%B4", "text": "ДС обича мириса на напалм от ранно утро. Трескава мобилизация на всички живи кадри от старите служби тече в националния ТВ-ефир от сутрин до вечер. Докато слисаните водещи хвърлят боб върху картата на международното положение и разсъждават дали хлорпирифосът се разтваря в руска салата, \"старейшините\" от тоталитарната разведка плюнчат показалец и вещо тълкуват откъде духа вятърът (спойлер: от североизток).     Всичко започна, след като сайтът Bellingcat направи връзка между   в София през 2015 г., и турнето на прословутия отбор \" \" от ГРУ срещу Сергей Скрипал в китно Солзбъри през 2018 г. За три дни блесна целият професионализъм на службите за сигурност, проявен през последните 3 години. Оказа се, че основната версия за натравянето на Гебрев е стигнала до чинията с рукола и чашката с кафе, без да се помръдне по-напред. Натровеният сам си е поръчвал лабораторни експертизи в чужбина, за да разбере какво изобщо е погълнал. Макар че и вестниците са разбрали за инцидента със собственика на \"Емко\" през 2015 г., действащият президент Росен Плевнелиев не е получил нито една справка от подчиненото си разузнаване по случая. Не се разбра дали изобщо е поискал такава. Оскъдният достъп до публична информация по двата случая беше достатъчен за агентурата от запаса, която незабавно отся \"правилните\" изводи: Покушения ли? Покушения няма, има коварен вселенски заговор срещу Майка Русия. Дори някой да е полежал в кома след сблъсъка си в строгата пестница на Кремъл, то това е станало по вина на самите жертви. А те, впрочем, са налудничави и вредни хора, готови да се гърчат в задух и повръщано (заедно с децата си), само и само да лепнат петно върху безупречния стратег Владимир Путин.   Рецептурната книжка с опорни точки на ДС почива върху няколко базови аксиоми, които не подлежат на доказване или оспорване:   1) Русия е безгрешна. Няма \"но\". По-безгрешен от Русия е само Путин. Всички обвинения за последователна политическа агресия на чужда територия са плод на неразбиране и западняшка завист срещу широката славянска душа. 2) Руските служби - наследници на КГБ не грешат никога, нито в целите, нито в средствата, нито в организацията, нито в изпълнението. Покушенията срещу Скрипал и Гебрев са очевидни провали, а такова нещо като \"руски провал\" не съществува в природата. Чернобил, Курск, Беслан, обстрелът на полет MH17 с \"Бук\" над Донбас - това са само подробности от пейзажа. 3) Руският поръчков убиец е най-поръчковият убиец на всички земни кълбета. Той действа с размах, въображение и категоричност, с рицин в чадъра, с полоний-210 в чая и с контролен изстрел в тила. Дори когато го разобличат и скалъпената му фалшива легенда звучи като подигравка с елементарната човешка логика, трябва да му вярвате. За него гарантира RT. 4) Дори ако агенти на ГРУ са шествали из Европа с цел показни екзекуции, няма начин да са пратени по държавна поръчка. Сигурно става дума за нещо частно, солово, на собствени разноски. Самодейна постановка, без режисура. Но дори и това да е вярно - виновниците няма да бъдат предадени на западен съд, ще се размине с няколко уволнения (плюс внезапен инфаркт на прекия им ръководител). Във всички случаи, Русия не желае да носи отговорност за разпръскването на професионално-подготвени убийци по частни корпоративни структури, както ДС не желае да носи отговорност за възхода на мутрите. Ако мероприятието все пак е проведено със знанието на Путин? Значи, тук става дума за възмездие срещу враговете и гадовете, а то е обяснимо. Необясним е само провалът. Освен това, в САЩ бият негрите. 5) Дори ако руски държавен агент е замесен в опит за убийство на територията на България, това няма значение. България няма интерес от врагове, а ако повдигне възражения срещу Русия, ще обиди Освободителката. Пази Боже!   Това са основните носещи колони на логиката, според която \"войната е мир\", а \"свободата е робство\".    Те не целят да внесат яснота по и без това мъглявия случай, тъкмо обратното. Целта е утайката да се размъти, да се внуши усещане за дълбока конспирация, в която българинът няма друг полезен ход, освен да се сниши. Открийте десетте разлики между Лондон и Лом, между Боев и Бонд, между институционалната реакция по двата случая и \"пропагандните\" волности на т.нар. лидери на обществено мнение в двете страни. Вслушайте се и в оглушителното мълчание от страна на Президентството, което до вчера роптаеше срещу външната намеса в чужда държава на другия край на света, но пропуска да види какво се случва в собствения му заден двор. След това сами ще си отговорите на въпроса защо България не изгони нито един руски агент под прикритие след случая \"Скрипал\".", "date": "2019.02.15", "title": "Когато Боев срещна Бонд"}
{"url": "http://www.classa.bg/%D1%81%D0%B2%D1%8F%D1%82/item/392669-%D1%82%D1%83%D0%BA-%D0%BD%D0%B5-%D1%81%D0%B5-%D0%B6%D0%B8%D0%B2%D0%B5%D0%B5", "text": "Земята е зарината с отпадъци, няма инфраструктура, нито работа за хората. Такава е ситуацията в Баир - квартал на Битоля, в който живеят над 2500 роми. Почти всеки от тях е направил поне един опит да остане  в Германия.           Квартал Баир в македонския град Битоля. Емзарт Муса е само по потник, макар че студът навън е жесток. Раменете му са покрити с татуировки, а на гърдите му виси сребърен кръст. Питам го какво работи. \"Абсолютно нищо. За нас няма работа\", казва 38-годишният мъж. В продължение на 10 години той е живял в Германия - като кандидат за убежище. Оттам го върнали обратно в Македония - заедно с родителите му. Вече като пълнолетен, със собствено семейство, той предприел нов опит: \"Бях си счупил крака и затова исках пак да замина за Германия, но те ме върнаха обратно\", разказва Емзарт.   Това не е живот   По официални данни, в Баир живеят над 2500 роми. Медик Ремзи от хуманитарната организация \"Баирска светлина\" обаче предполага, че реалният им брой е над 5000. Повечето от улиците в квартала не са асфалтирани, от двете им страни се редят разкривени и набързо скалъпени къщички. На някои места няма дори канализация, нито достъп до питейна вода. Хората тук често боледуват. А когато скове студ, ситуацията става особено мъчителна, казва Медик Ремзи.     \"Особено зимно време ромите от квартала се опитват да получат убежище в Германия. Мнозина нямат пари за отопление, но и често пъти им изключват тока, тогава съвсем не могат да се отопляват. Затова повечето роми се опитват да прекарат зимата на друго място - където има по-добра грижа за тях и децата им\", обяснява Ремзи.     Македонските граждани нямат нужда от виза, за да пътуват до страните от Шенген. Там те имат право на максимален престой от 90 дни. Билетът за автобуса от Битоля до Фрайбург струва 110 евро в едната посока - твърде много пари за хората в Баир, повечето от които живеят от социални помощи в размер на 35 евро месечно.      И въпреки това в този ромски квартал почти няма човек, който да не е правил поне един опит да остане в Германия. Например 49-годишната Везире: \"Три години бях в Германия. Там мъжът ми се разболя, получи инсулт и до днес е парализиран и сляп. Въпреки това ни върнаха обратно. Нито лекарска експертиза, нито пък нещо друго може да ти помогне - връщат те обратно и толкоз.\"   Нямат право да останат в Германия. Но пак заминават.   През 2014 година Германия включи Македония в списъка със \"сигурните трети страни\". Поради това почти никой от македонските кандидати за убежище не получава право да остане в Германия. Много от хората в Баир го знаят, но този факт не ги спира да правят нови опити. Онова, което ги тласка навън, са бедността, болестите, липсата на перспектива и на добри социални грижи. Или, както казва 49-годишната Везире, самото отчаяние: \"Тук сме застрашени, затова отиваме там, където има по-добър живот за нас. На всички ни се иска да имаме по-хубав живот, а тук тънем в мизерия. Когато нямаш друг изход, тръгваш на Север, за да имат децата ти по-добър живот.\" Емзарт Муса вече се е предал. 38-годишният се надява някой ден отново да стигне до Германия, но вече не като кандидат за убежище. \"Имам там познати семейства - бих им отишъл на гости, но не и за да искам убежище. Може те някак да ми помогнат, за да остана\", казва македонският ром.    ", "date": "2019.02.15", "title": "\"Тук не се живее\"..."}
{"url": "http://www.classa.bg/%D1%81%D0%B2%D1%8F%D1%82/item/392667-%D0%BA%D0%B8%D1%82%D0%B0%D0%B9-%D0%BA%D0%BE%D1%81%D0%BC%D0%BE%D1%81%D1%8A%D1%82-%D0%BD%D0%B5-%D0%B5-%D0%B2%D0%B0%D1%88%D0%B0-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%BE%D1%81%D1%82", "text": "Китай разкритикува неотдавнашния доклад на Агенцията за разузнаване на САЩ относно предизвикателствата пред сигурността на космическото пространство и настоя, че то не е изключителна собственост на Вашингтон. Документът „Предизвикателства за сигурността в космоса\", , разглежда космическите възможности на Русия, Китай, Иран и Северна Корея.Той внушава, че Пекин и Москва се опитват да милитаризират космическото пространство. В доклада се казва \"Китай и Русия, разработват разнообразни средства, за да използват възприеманата зависимост на САЩ от космическите системи и да оспорят позицията на САЩ в космоса\". В него са описани руските и китайските противо-спътникови оръжия, включително системи за електронна война, насочени енергийни оръжия и противо-спътникови ракети с кинетична ориентация. На пресконференция говорителят на Министерството на външните работи на Китай Хуа Чунинг подчерта, че докладът съдържа \"неоснователни коментари\" и потвърди, че Пекин защитава мирното използване на космоса и се противопоставя на неговата милитаризация. Той също така заяви, че \"космическото пространство принадлежи на цялото човечество, то не е изключителна собственост на която и да е страна и особено не е частна собственост на Съединените щати\". Хуа също така каза, че американското описание на космоса като бойно поле заслужава специално внимание, тъй като това е претекст за американската страна да изгради своята \"космическа сила\". Говорителят на външното министерство припомни, че през тези години Китай и Русия, заедно с други страни, полагат всички необходими усилия за създаване на правен инструмент за предотвратяване на надпревара в оръжия в космоса. Освен това Хуа призова САЩ да участват активно в процеса на контролиране на оръжията, свързани с космическото пространство.", "date": "2019.02.15", "title": "Китай \"Космосът не е ваша собственост\""}
{"url": "http://www.classa.bg/%D1%81%D0%B2%D1%8F%D1%82/item/392668-%D1%81%D0%B0%D1%89-%D1%89%D0%B5-%D0%BD%D0%B0%D0%BA%D0%B0%D1%80%D0%B0%D1%82-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%B8%D1%8F-%D1%81%D0%B8-%D0%BD%D0%B0%D1%80%D0%BE%D0%B4-%D0%B4%D0%B0-%D1%81%D1%82%D1%80%D0%B0%D0%B4%D0%B0-%D0%B2-%D0%B8%D0%BC%D0%B5%D1%82%D0%BE-%D0%BD%D0%B0-%D0%BF%D1%80%D0%B8%D0%BD%D1%86%D0%B8%D0%BF%D0%B0-%D0%B0%D0%BC%D0%B5%D1%80%D0%B8%D0%BA%D0%B0-%D0%BF%D1%8A%D1%80%D0%B2%D0%BE", "text": "Остават по-малко от три седмици до 1 март, когато примирието в американско-китайската търговска война ще приключи. В този контекст, Йифу Лин, бивш главен икономист на Световната банка (2008 - 2012) и един от най-известните китайски икономисти, изрази в интервю надеждите си, че противоречията между Вашингтон и Пекин ще приключат с приятелско споразумение и предупреди, че в противен случай азиатският гигант е готов да поеме икономическите последици. \"Търговията гарантира взаимни ползи и за двете страни\", каза Лин, като изрази очакването, че \"икономическата рационалност ще бъде по-силна от политическата ирационалност\". Икономистът обаче подчерта, че китайското правителство е готово да не сключи споразумение на 1 март и дори да засили конфронтацията със САЩ, в случай че предложенията на Вашингтон са неприемливи. \"Надяваме се на най-доброто, но се подготвяме за най-лошото\", предупреди той. Той обясни, че износът на Китай за САЩ \"всъщност е много голям, но значителната му част е представена от продуктите на американските компании, установени в Китай.\" \"До голяма степен за производството на американски продукти в Китай се изисква внос на компоненти от САЩ, Япония, Южна Корея, Европа.\" Ако САЩ налагат мита, тогава, разбира се, китайските производители страдат до известна степен, но също така страдат потребителите в САЩ и доставчиците на компонентите от всички споменати страни \", подчерта той. В допълнение, според Лин, при тези обстоятелства вредата, понесена от китайската икономика \"няма да е толкова голяма\". „Според нашите изчисления максималното намаление на темповете на растеж на китайския БВП в случай на въвеждане на всички мита от САЩ ще бъде 0.5% - от 6,5% на 6% годишно, което остава един от най-добрите показатели в света \", разкри икономистът. Що се отнася до САЩ, растежът им при тези условия ще намалее с 0.3%. Ръстът на общия БВП за годината е около 2,5%, така че ще загубят относително повече от Китай, приблизително една осма от растежа си, казва Лин. \"Ако това е американския избор, какво можем да направим?\". В този смисъл Лин припомни, че не Пекин е започнал тази търговска война. \"През ноември 2017 г., когато Доналд Тръмп пристигна в Китай, успяхме да постигнем споразумение Китай да внесе допълнителни продукти на стойност 250 млрд. Долара, което е много голяма работа! Но тогава Белият дом каза: не, това не е достатъчно и наложи 25% мита за различни китайски продукти\", спомня си Лин. Икономистът призна, че тези ограничителни мерки са засегнали негативно Китай, \"но те също са засегнали американските компании и народ, защото сега те са принудени да плащат много повече за стоки, които са важни за техния бизнес.\" Вашингтон започна да говори за евентуално прехвърляне на американски компании от Китай към Виетнам, Малайзия и други страни от Югоизточна Азия. \"Но ако това се случи, ще бъде още по-лошо за САЩ, тъй като тези страни нямат необходимата инфраструктура, по-трудно е да ги интегрират във веригите за стойност. Ако това не беше така, производството в САЩ вече би се преместило там още преди търговската война \", подчерта икономистът. Лин отново подчерта, че дори с мита от 25%, вносът на продукти от Китай от САЩ е по-изгоден от хипотетичния им внос от Виетнам. \"Почти всички икономисти разбират това, но, за съжаление, не всички го разбират в Белия дом.\" В името на принципа \"Америка първо\" администрацията на Тръмп ще накарат народа и бизнеса САЩ да страдат\".", "date": "2019.02.15", "title": "САЩ ще накарат собствения си народ да страда в името на принципа \"Америка първо\""}
{"url": "http://www.classa.bg/%D1%81%D0%B2%D1%8F%D1%82/item/392670-%D0%B8%D0%B7%D1%80%D0%B0%D0%B5%D0%BB-%D0%B8%D1%81%D0%BA%D0%B0-%D0%B2%D0%BE%D0%B9%D0%BD%D0%B0-%D1%81-%D0%B8%D1%80%D0%B0%D0%BD", "text": "И се среща с арабските страни за целта \r\n   Израелският премиер Бенямин Нетаняху изрази желанието си да води война с Иран и заяви, че се среща с десетки чуждестранни пратеници, включително и от арабския свят, за да придвижи инициативата напред, съобщи Newsweek. \r\n Съединените щати обединиха страни от цял ​​свят, особено от Европа и Близкия изток, за да присъстват на среща на върха във Варшава, опитвайки се да формират единен фронт срещу революционния шиитски мюсюлмански Иран. Във видеото, публикувано в сряда в Twitter, Нетаняху заяви, че току-що е имал “отлична среща” в полската столица с външния министър на Оман, с когото той “обсъди допълнителни стъпки, които можем да предприемем заедно със страните от региона, за постигане на общи интереси. “ \r\n   \r\n   “Оттук отивам на среща с 60 външни министри и пратеници на държави от цял ​​свят срещу Иран”, продължи израелският държавен глава, според превода на английски език на неговите ивритски бележки. \r\n   “Това, което е важно за тази среща и не е в тайна, защото има много такива, е, че това е открита среща с представители на водещи арабски страни, които седят заедно с Израел, за да засилят общия интерес на война с Иран ”, добави той. \r\n   Английските туитове скоро бяха изтрити и отново качени с фразата „борба с Иран“, която замени „война с Иран“. Видеото с английски субтитри също бе премахнато. \r\n   Непосредствено преди да се отправи към Варшавската конференция, Нетаняху разкри във вторник, че израелските сили стоят зад обстрела на наблюдателен пункт в югозападната провинция Ал-Кунейтра в Сирия. Атаката бе последната от дългогодишната кампания, насочена към предполагаеми ирански цели и подкрепяни от Иран сили, които се бориха с въстанието на бунтовниците и джихади от 2011 г. от името на сирийския президент Башар Асад.  \r\n       \r\n", "date": "2019.02.15", "title": "Израел иска война с Иран..."}
{"url": "http://www.classa.bg/%D1%81%D0%B2%D1%8F%D1%82/item/392666-%D0%BD%D0%B5%D1%82%D0%B0%D0%BD%D1%8F%D1%85%D1%83-%E2%80%9C%D0%B8%D0%B7%D1%80%D0%B0%D0%B5%D0%BB-%D0%B8-%D0%BE%D1%81%D0%BD%D0%BE%D0%B2%D0%BD%D0%B8%D1%82%D0%B5-%D0%B0%D1%80%D0%B0%D0%B1%D1%81%D0%BA%D0%B8-%D1%81%D1%82%D1%80%D0%B0%D0%BD%D0%B8-%D0%BE%D0%B1%D1%81%D1%8A%D0%B6%D0%B4%D0%B0%D1%82-%D0%B2-%D0%BF%D0%BE%D0%BB%D1%88%D0%B0-%D0%BE%D0%B1%D1%89%D0%B8%D1%8F-%D0%B8%D0%BD%D1%82%D0%B5%D1%80%D0%B5%D1%81-%D0%B7%D0%B0-%D0%B2%D0%BE%D0%B9%D0%BD%D0%B0-%D1%81%D1%80%D0%B5%D1%89%D1%83-%D0%B8%D1%80%D0%B0%D0%BD", "text": "Израелският премиер Бенджамин Нетаняху заяви, че \"войната с Иран\" представлява общ интерес за участниците в конференцията за Близкия изток, която започна във Варшава (Полша). \"Отивам на среща с 60 външни министри и пратеници от страни по света срещу Иран,\" каза израелският лидер и добави: \"Значението на тази среща - и тази среща не е тайна – е че представителите на основните арабски страни, се срещат с Израел, за да насърчават общия интерес за война срещу Иран.\" Това изявление на израелския премиер, в допълнение към предаването му на иврит, също бе преведено на английски език от неговата пресслужба и публикувано на официалния му профил в Twitter. Въпреки това, след като новината оказва влияние върху социалните мрежи и различните медии, нейната английска версия бе променена от същата пресслужба. В окончателната версия на изявлението на Нетаняху фразата \"общия интерес за война срещу Иран\" бе заменена от \"общия интерес за борба с Иран\". Но светът, подобно на самия Иран, вече е свидетел на войнствените изказвания на израелския премиер. Така иранският външен министър Джавад Зариф, каза: \"Винаги сме знаели за илюзиите на Нетаняху, сега светът, а и тези, които посещават цирка във Варшава също го знаят\". САЩ и Полша - организаторите на антииранската конференция - изпратиха около 90 покани на ръководителите на дипломатите от европейските страни и Близкия изток. Германия и Франция обаче решиха да не изпращат своите външни министри на събитието. Освен това Русия отхвърли поканата, също както и Турция, Ливан и Палестина. Не дойде и ръководителят на дипломацията на ЕС Федерика Могерини. През септември 2018 г. тя обяви, че Брюксел стартира финансов механизъм за \"улесняване на законните сделки с Иран\", за да заобиколят икономическите санкции, наложени срещу Ислямската република от Вашингтон, след като САЩ се оттеглиха от иранското ядрено споразумение, чиито условия продължават да спазват до днес.", "date": "2019.02.15", "title": "Нетаняху: “Израел и основните арабски страни обсъждат в Полша общия интерес за война срещу Иран\""}
{"url": "http://www.classa.bg/%D1%81%D0%B2%D1%8F%D1%82/item/392660-%D0%BE%D1%82-%D1%82%D0%B0%D1%85%D1%80%D0%B8%D1%80-%D0%B4%D0%BE-%D1%82%D1%80%D1%8A%D0%BC%D0%BF-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%B8%D0%B7%D0%BC%D1%8A%D1%82-%D0%BF%D0%BE%D1%85%D0%B8%D1%82%D0%B8-%D0%BD%D0%B0%D0%B4%D0%B5%D0%B6%D0%B4%D0%B8%D1%82%D0%B5-%D0%BD%D0%B0-%D1%85%D0%BE%D1%80%D0%B0%D1%82%D0%B0", "text": "Необходимостта на демонстрантите от признание бе подчинена на едно по-тъмно и създаващо разделения движение и нови герои, обещаващи им величие     Хиляди хора на площад Тахрир скандираха лозунга „Хляб! Достойнство! Свобода!“. Беше 2011 година, Арабската пролет беше в апогея си. Стоейки сама сред множеството, си спомних как работник на средна възраст, когото бях срещнала в Буенос Айрес едно десетилетие по-рано, ми разказваше защо той и колегите му са превзели фабрика по време на аржентинския икономически колапс. Той изброи набързо причини като глад, бедност и неравенство, а след това гласът му се измени: „Шефът ни никога не ни казваше „добро утро“, а това унищожава достойнството ти“.     Достойнство е хлъзгава дума и донякъде прекалено неуловима идея, че да бъде включена в социален договор или като искане от ново политическо движение. Въпреки това тази е думата, която най-добре изразява идеята, че борбата с икономическите трудности не е единственото нещо, което провокира гнева на бедните хора. Да си играят с теб, да ти се подиграват и да те лишават от последните черти на човешкия ти облик прави физическите последици на всекидневната бедност по-трудни за понасяне.     На това ме научи една самотна майка на четири деца, живееща в един от най-бедните квартали на Истанбул на хълм, гледащ към Босфора. Тя не изпитваше гняв, когато ми разказа, че децата й понякога си лягат гладни нощем, но изпадна в ярост, щом си спомни как нейният шеф й казал саркастично: „но все пак имате гледка към морето“. След тези думи тя напуснала работата си, казвайки: „О, да, топим си хляба в морето за вечеря!“. Гордото изражение на лицето й ме научи, че да защитаваш достойнството си понякога е по-сладко от хляба, дори когато си гладен.   Площад Тахрир в Кайро, парк Гези в Истанбул и площад Пуерта дел Сол в Мадрид: не толкова отдавна на тези и други места имаше демонстрации и надежда за радикални демократични движения, искащи промени в политиката и възстановяване на достойнството на хората. Те бяха или насилствено потъпкани, или абсорбирани в конвенционалната глобална политика.   Сега за пореден път милиони хора по света излязоха на демонстрации. Настроението и посланието обаче се промениха. Този път те настояват за уважение към „истините“ им и към техните създаващи разделение избори. Битката за достойнство бе заменена от агресивно изтъкване на гордост – на нацията или на определена версия „на народа“.   Между думите „достойнство“ и „гордост“ има изключително голяма разлика и тази разлика е в центъра на глобалната политическа и нравствена бъркотия, с която се сблъскваме днес. Необходимостта от достойнство е вродена за човека и е свързана с обичта ни към човечеството. Гордостта, от друга страна, е една фасада, зад която се крие желанието да те признаят за изключителен и да бъде даден отговор на въпроса кой кого превъзхожда. Тя създава разделение. Когато обаче тълпите са достатъчно отчаяни, за политиците е лесно да превърнат нуждата за човешко достойнство в отмъстително желание за гордост. Именно това прави крайнодесният популизъм.   Опасно и тъжно е, че толкова много обществен гняв е организиран и мобилизиран от крайнодесни популисти и безскрупулни автократи като Доналд Тръмп, Виктор Орбан, Реджеп Тайип Ердоган в Турция и Жаир Болсонаро в Бразилия. Те сочат с пръст журналисти, учени и политическата класа и казват: те са тези, които си играят с достойнството на хората.   Тези лидери обикновено произхождат от привилегированите класи, но карат хората да вярват, че ще поставят елита на колене и ще им позволят да си върнат достойнството. По тази причина на проявите на Тръмп и на демонстрациите за Брекзит виждаме как белязани от борбата за оцеляване лица придобиват ведро изражение и се изпълват с нова енергия. Това са души, които преоткриват способността да казват „не“ на един свят, който в продължение на десетилетия ги държеше в подчинение с капиталистическото мото „Няма алтернатива“ (There Is No Alternative; Tina).   Въпреки доминиращото икономическо схващане, че хората функционират най-добре, когато са водени от страха да не се провалят в материално отношение и от желанието да спечелят повече, човешката душа, най-странното явление на планетата, има също така нужда от смисъл. Към настоящия момент дори и най-големите привърженици на капитализма знаят (както видяхме в Давос), че икономическите механизми на неолиберализма са дисфункционални, че главното му послание преживява колапс и че едно провалено послание не може да създава вдъхновяващи герои. В същото време хората по света усещат болка от потъпканото си достойнство и изпитват гняв, че са били измамени. Тази е причината те с охота да се ентусиазират от решения, които са твърде прости, че да са истина, да намират видими мишени за гнева си и, най-важното, да се вкопчват в лъжливи надежди. Те са готови да следват нови герои, обещаващи им величие.   Да следват герой, който им напомня за собствената им базисна човешка мощ носи такава сладка и фундаментална радост, че те са готови да правят компромиси с всичко. Това е свързано с една сложна част от човешката душевност, която доминиращата икономическа система пренебрегваше толкова дълго време, че сега тази човешка потребност застрашава самата система, която я оформи: Брекзит застрашава свободната търговия, протекционизмът на Тръмп нарушава първата заповед на неолибералната икономика „лесе-фер“ (laissez-faire).   Малцина лидери се противопоставиха открито на надигането на национализма и нативизма. Малцина са готови активно да говорят за възможността за един по-добър свят, да кажат, че има алтернатива, основана не на отмъстителната гордост, а на мирното човешко достойнство. Именно заради това е толкова голямо вълнението, свързано с Александрия Окасио-Кортес, новата звезда на американската политика и най-младата жена, която някога е била избирана за член на Камарата на представителите. Тя е рядък глас и знае, че борбата не е само срещу материалното неравенство.   Докато гледах видеозапис на една от речите й, прочетох публикуваната наскоро Нова европейска сделка, която до този момент е единственият солиден политически документ, предлагащ алтернативен икономически модел за стария континент. Манифестът е дело на движението на бившия гръцки финансов министър Янис Варуфакис „Демокрация в Европа“ и изброява принципите на движението: демокрация, прозрачност, плурализъм и още много неща, на които не би се противопоставил никой здравомислещ човек.   В него обаче не се говори нищо за човешката душа или човешкото достойнство. Това е организация, която говори за интернационализиране на опозицията, за изправяне рамо до рамо с американския сенатор Бърни Сандърс и припомняща, че мотото „Няма алтернатива“ е изфабрикувана илюзия, но се чудя, в качеството ми на привърженик на това движение: къде са думите, които ще направят ведри лицата, белязани от борбата за оцеляване.   Както видяхме в Турция, САЩ и части от Европа, крайнодесните популисти пречат на рационалното мислене и въодушевяват масите, създавайки свои собствени движения. Те се възползват от опозицията, която в своя защита прави нервни шеги за безскрупулни лидери, премахват институции и, в крайна сметка, променят облика на страните си, за да се носят на вълните на политическата лудост. Това е глобален проблем, който има нужда от глобално решение. Да защитиш човешкото достойнство от опасното искане на популизма за гордост, докато в същото време се противопоставяш на доминиращата икономическа система, ще изисква изключително много солидарност. БТА", "date": "2019.02.15", "title": "От Тахрир до Тръмп: национализмът похити надеждите на хората"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/392661-%D0%B3%D0%B5%D0%B1%D1%80%D0%B5%D0%B2-%D0%B8-%D0%BC%D0%B8%D0%BB%D0%B8%D0%BE%D0%BD%D0%B8%D1%82%D0%B5-%D0%BE%D1%82-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0-%D0%BA%D0%B0%D0%BA%D0%B2%D0%BE-%D0%BD%D0%B5-%D1%81%D0%B5-%D0%B7%D0%BD%D0%B0%D0%B5-%D0%B4%D0%BE%D1%82%D1%83%D0%BA", "text": "Два казуса с много неизвестни и с наистина опасен заряд: случаят \"Гебрев\" и аферата с тайнствените милиони от Венецуела. Какво се знае дотук? Крие ли се нещо?         В разстояние на десетина дни българските специални служби, прокуратура и Министерство на вътрешните работи получиха няколко ъперкъта от партньорски служби. И така предизвикаха въпроса с какво всъщност се занимава ДАНС, след като се налага американските и британските служби да я сръчкват с информация.   Макар да е трудно да се снишиш пред такива скандали, попаденията оставиха безсловесен премиера Бойко Борисов, който до момента не е коментирал нито един от скандалите - нито, че един от предполагаемите участници в покушението срещу бившия руски агент Сергей Скрипал очевидно е бил замесен и в опит за отравяне на българския бизнесмен Емилиян Гебрев през 2015 година, нито, че по адвокатска доверителна сметка в малка българска банка са пристигнали преводи от Венецуела, прехвърлени в трети страни.     В рамките на броени дни двама посланици - на Великобритания и на САЩ - посетиха Борисов в Министерски съвет, което направи проблемите още по-видими. Българският премиер прие и друг високопоставен гост - генерала от резерва Уесли Кларк, бивш главнокомандващ на силите на НАТО в Европа. Формално обявеният повод е борбата срещу организираната престъпност и контрабандата, а Кларк се изявява в качеството си на консултант на швейцарска организация. “Тук сме, за да видим как още можем да помогнем на България в тази посока”, заяви Уесли Кларк сред срещата в Министерски съвет, което някак хвърля сянка върху прокламираните от премиера успехи срещу контрабандата (на цигари).   Случаят  \" Гебрев \"   Но да се върнем към случая с отравянето на Гебрев, бивш служител на държавната фирма за търговия с оръжие “Кинтекс”, а днес собственик на оръжейни заводи. Покушението срещу него е от април 2015, но чак през октомври същата година Софийска градска прокуратура възлага разследването на столичната полиция. Спряно е няколко месеца по-късно, през април 2016, защото извършителят не е разкрит. Сега се подновява заради информацията, че 45-годишен служител на руското военно разузнаване (ГРУ) с агентурно име Сергей Федотов е влизал три пъти в България - през февруари, април и май 2015 година. Въпросният Федотов има връзка с отравянето на Сергей Скрипал и дъщеря му Юлия с нервнопаралитичното бойно вещество “Новичок”.     Както добре си спомняме, България не експулсира нито един руски дипломат заради аферата “Скрипал”, а през октомври миналата година премиерът Борисов заяви пред журналисти в Брюксел, че няма доказателства и “към този момент това не стои на дневен ред, но много внимателно, с пълния обем енергия на службите, работим по всеки сигнал по всички тези въпроси (…) и в пълна координация с евроатлантическите служби”. Броени дни преди това изявление Емилиян Гебрев е изпратил писмо до главна прокуратура, в което е съобщил, че по всяка вероятност е бил отровен с вещество от групата на “Новичок”, използван при покушението срещу Скрипал и дъщеря му. Главният прокурор Сотир Цацаров съобщи за писмото едва тази седмица.   Когато Борисов обявява в Брюксел, че експулсирането на руски дипломати не стои на дневен ред, разследването за отравянето на Гебрев вече е било възобновено, като е била съставена работна група от прокурори, служители на ДАНС и полицаи. Трудно е за вярване, че премиерът не е бил уведомен.   До посещението на британската посланичка Ема Хопкинс в Министерски съвет българските институции бяха доста смълчани. А след вчерашното изслушване пред парламентарната Комисия за контрол на спецслужбите стана ясно, че София очаква британските ѝ партньори да установят дали Гебрев е бил отровен с вещество от групата “Новичок”. Или както обяви главният прокурор Сотир Цацаров: \"Единственият начин, понятен нам, за да установим дали това е или не е “Новичок”, представлява изследване, което могат да направят само британските власти“. Затова в Лондон са изпратени всички данни, с които разполага българската прокуратура, в това число и заключенията на лабораторията на финландския институт за проверка по Конвенцията за химически оръжия, поръчани и платени от самия Гебрев. Интересна подробност е, че Гебрев и другите двама оцеляват благодарение на неговата досетливост, че е бил отровен. Следва спешен прием във Военномедицинска академия - единственото лечебно заведение в България, чиято Клиника за инфекциозни болести разполага с оборудване и специалисти по медицински отговор на биотероризъм.   Общият извод дотук е, че българските институции не желаят да поемат отговорност. А това не може да се нарече лоялност към партньорите от НАТО. Докато в Лондон работят, прокуратурата и спецслужбите ще правят следното: ще се опитат да установят самоличността на руски и полски граждани, с които Гебрев е вечерял два пъти през април. Което едва ли би отнело много време. От думите на Цацаров пред Комисията за контрол на службите се разбра, че засега съвпадението във времето е единствената връзка, която може да се направи между агента на ГРУ и отравянето на Гебрев.   За да не бездействат, българските проверяващи ще изискат и информация за оръжейните сделки към момента на покушението срещу Гебрев - справка, която няма да отнеме повече от няколко часа работа на Междуведомствената комисия за оръжейните сделки към Министерството на икономиката. Именно министърът на икономиката Емил Караниколов се опита през 2017 да експроприира оръжейната фирма “Дунарит”. След фалита на КТБ, предприятията от нейната орбита станаха обект на засилен интерес от страна на кръгове, свързани с бившия съратник на мажоритарния ѝ собственик Цветан Василев - Делян Пеевски. А “Дунарит” е атрактивно дружество - нетната му печалба за 2016 година възлиза на 29 милиона лева. Причината за неговия подем, но и на целия оръжеен сектор в България, достигнал оборот от над 1,7 милиарда лева през 2017, е известна - конфликтите в Близкия изток и в Украйна (Донбас). Затова и някои, като Валери Симеонов например, смятат, че за отравянето на Гебрев е отговорна Русия. Целта, според него, е била да се осуети закупуването на “Дунарит” от Гебрев. В същото време сагата за собствеността на “Дунарит” още не е приключила - съгласно решение на ВАС от края на януари т.г., Комисията за защита на конкуренцията трябва да се произнесе дали „Емко\" може да е собственик на “Дунарит”.   Венецуелската  \" пратка \"   И ако по случая “Гебрев” българските институции ще се опитат да не вършат нищо, те няма как да се измъкнат от проверката на прехвърлените в малка българска банка милиони евро от Венецуела, трансферирани оттам в трети страни. За прехвърляне на средства от венецуелската Държавна петролна компания към България заговори още на 10 февруари депутатът от венецуелската опозиция Карлос Папарони. МВнР побърза да обяви, че във Външно не е постъпвала официална информация за такива преводи, но после се поправи - ще има подробности в следващите дни. Междувременно разследващият сайт „Биволъ\" съобщи, че става дума за Инвестбанк, а сметките са на името на адвокат Цветан Цанев, свързван с трафик на каптагон през 90-те години на миналия век. Как финансовото разузнаване и БНБ са проспали трансакциите от Венецуела към тази банка и прехвърлянето на парите към трети страни? Все пак става дума за цели 60 милиона евро, преведени в рамките на няколко дни. Дори българското разследване да се опита да премълчи отговорите пред обществото, на партньорските служби ще трябва да отговори. Дано само не бърка партньорите.      ", "date": "2019.02.15", "title": "Гебрев и милионите от Венецуела: какво (не) се знае дотук"}
{"url": "http://www.classa.bg/%D1%81%D0%B2%D1%8F%D1%82/item/392662-%D1%83%D0%BC%D0%BE%D1%80%D0%B5%D0%BD%D0%B8-%D0%BE%D1%82-%D0%B3%D1%80%D1%83%D0%BF%D0%B8%D1%82%D0%B5-whatsapp-%D1%81-%D0%BE%D0%BF%D1%86%D0%B8%D1%8F-%D0%B4%D0%B0-%D0%B8%D1%81%D0%BA%D0%B0%D1%82-%D1%80%D0%B0%D0%B7%D1%80%D0%B5%D1%88%D0%B5%D0%BD%D0%B8%D0%B5,-%D0%BF%D1%80%D0%B5%D0%B4%D0%B8-%D0%B4%D0%B0-%D0%B2%D0%B8-%D0%B4%D0%BE%D0%B1%D0%B0%D0%B2%D1%8F%D1%82", "text": "Услугата за съобщения WhatsApp подготвя опция, която ще позволи потребителите да не бъдат включвани в чат групи без тяхното разрешение. Тази нова функция ще кара администраторите да изпратят заявка до искания да бъде включен, която ще изтече след 72 часа. Докато чакаме опцията да започне да се прилага със следващата актуализация на операционните системи iOS и Андроид, функцията „Покани в група\" може да бъде контролирана чрез избор във WhatsApp на „Настройки\", „Акаунт\", „Поверителност\", „Групи\", „Кой може да ме добави в групи\". Там потребителят ще намери три възможности: „Всички\", „Моите контакти\" и „Никой\". Избирайки „Всички\", потребителят ще оторизира всички да го добавят към групи без неговото разрешение. Всички от „Моите контакти\" могат да правят това свободно, докато тези, които не са идентифицирани, трябва да изпратят искането за упълномощаване, валидно три дни. И накрая, има възможност да изберете „Никой\", в който случай всеки, който иска да добави този телефонен номер към чат група, ще трябва да поиска разрешение. Когато бъде налице, тази нова функция на WhatsApp ще се прилага за системите iOS и Android.", "date": "2019.02.15", "title": "Уморени от групите? WhatsApp с опция да искат разрешение, преди да ви добавят"}
{"url": "http://www.classa.bg/%D1%81%D0%B2%D1%8F%D1%82/item/392665-%D0%BF%D0%B5%D1%82-%D0%B7%D0%B0%D0%B1%D0%BB%D1%83%D0%B4%D0%B8-%D0%B7%D0%B0-%D1%81%D0%B5%D0%B2%D0%B5%D1%80%D0%B5%D0%BD-%D0%BF%D0%BE%D1%82%D0%BE%D0%BA-2", "text": "Без \"Северен поток-2\" Германия ще замръзне? Новият газопровод ще засили енергийната зависимост на ЕС от Русия? Проектът вече не може да бъде спрян? Около \"Северен поток-2\" витаят доста заблуди.           Ето истината:   Противниците на \"Северен поток-2\" в Европа твърдят, че той ще увеличи значително енергийната зависимост на ЕС от Русия. В руските социални мрежи пък се лансира тезата, че без този газопровод \"Германия ще замръзне\". Широко разпространено е и мнението, че след постигнатия в Брюксел компромис, изграждането на газопровода не може де бъде спряно и той ще влезе в пълна експлоатация в края на 2019 година. Това обаче са митове.   \"Северен поток-2\" не може да бъде спрян?   Нашумялото решение, прието в Брюксел на 8 февруари от представителите на всичките страни-членки на ЕС на базата на германско-френското компромисно предложение, означава, че на практика ЕС дава зелена светлина за изграждането на газопровода. Същността на решението е в това, че внесените поправки в енергийното законодателство на ЕС (Трети енергиен пакет) няма да доведат до блокиране на проекта на \"Газпром\".     Така че на законодателно равнище ЕС не може да прекрати строителството в Балтийско море. Това обаче може да стори Доналд Тръмп. Американският президент многократно заплашва да наложи санкции на участващите в проекта фирми. Достатъчно е Вашингтон да наложи санкции на високоспециализираните фирми Allseas Group (Холандия/Швейцария) и Saipem (Италия) и работата по \"Северен поток-2\" просто ще спре. Тези фирми разполагат с необходимите за реализацията на проекта кораби за изграждане на подводна инфраструктура. Друг въпрос е колко реалистична е подобна стъпка. Но теоретично тя е възможна.   Газопроводът повишава зависимостта на ЕС от Русия?   Основният аргумент на противниците на \"Северен поток-2\"  в Европа и САЩ е, че газопроводът ще увеличи енергийната, а оттам и политическата зависимост на ЕС от Русия. Както се подразбира, новата транспортна магистрала с мощност от 55 милиарда кубични метра газ годишно ще доведе до значително по-големи доставки от \"Газпром\" в сравнение със сегашните.      Това обаче не е вярно. Нека да припомним, че Москва реализира едновременно два големи инфраструктурни проекта в Европа - \"Северен поток-2\" и \"Турски поток\". За да избегне или сведе до мининум транзитния път през Украйна. (Оставяме настрана в този контекст какви цели преследва Владимир Путин.) Именно поради това на държавната компания \"Газпром\" е поставена задачата да предаде двата газопровода в края на 2019 година. По това време изтича десетгодишното транзитно споразумение с Украйна. Тоест, тук става дума за преразпределение на наличните обеми от досегашния украински транзит по два обходни маршрута, а не за значително увеличение на руските газови доставки. Те могат да нараснат значително само ако се запазят значителни обеми през Украйна, за което настояват мнозина в ЕС, защитавайки интересите на Киев.   Газът е предназначен за Германия?   Новият газопровод се изгражда, за да осъществява доставки на сибирски природен газ от Русия по дъното на Балтийско море директно в Германия. И оттук идва широко разпространеното мнение, че природният газ е предназначен за германския пазар. Това обаче не е така, както показват размерите, маршрутите и резервните мощности на газопровода EUGAL - сухопътното продължение на \"Северен поток-2\". За него знаят малцина и то почти не се отчита при острите спорове около проекта на \"Газпром\". Крайната точка на \"Северен поток-2\" се намира под германския град Грайфсвалд на няколокостотин метра от брега на морето. Там двете тръби с обща мощност 55 милиарда кубични метра се включват в двете тръби на EUGAL с обща мощност от 51 милиарда кубични метра газ. Те от своя страна преминават от източна Германия на юг до Чехия. Това означава, че почти 90 процента от природния газ ще преминава транзитно през Германия. Малка Чехия, разбира се, няма нужда от толкова много природен газ. Така че известни количества могат да бъдат връщани обратно към Германия. Енергийните потребности на Чехия се обезпечават напълно от газопровода \"Северен поток\" и от газопровода \"Ямал-Европа\". Така че основният обем природен газ от EUGAL е предназначен за Баумгартен в Австрия. Имено там се намира газовият хъб, откъдето природният газ се отправя на юг към Италия, която е вторият най-голям купувач на руски газ в ЕС след Германия. Тоест постъпващият първо в Германия природен газ ще бъде предназначен за Италия, Австрия и други страни от Централна и Източна Европа. Сега те се снабдяват през Украйна и след завършването на \"Северен поток-2\" и EUGAL транзитът ще се осъществява през германска и чешка територия.   Германците ще замръзнат без \"Северен поток-2\"?   Разпространеният в руските социални мрежи мит, че германците ще замръзнат без \"Северен поток-2\" е пълна измислица. Ако някой може да пострада от недостиг на газ за отопление, то това е Италия. Но и това е малко вероятно, защото Италия разполага със значително диверсифицирана система за внос на газ. А що се отнася до Германия - тук с природен газ се отопляват около половината домакинства. Другата половина използва мазут и други енергоносители. Освен това много малко от германските домакинства използват за отопление руски газ. Делът на \"Газпром\" на германския пазар не надвишава и 40 процента. При това положение изобщо не може да се говори за някакво \"измръзване на Германия\". На всичкото отгоре Германия има и много други действащи снабдителни канали и достатъчно пари, за да плати и допълнителни доставки.   Новият газопровод ще заработи в края на 2019 година?   Липсата на достатъчно внимание към EUGAL и игнорирането на графика за неговото изграждане породиха невярната представа, че \"Северен поток-2\" ще влезе в експлоатация още в края на 2019 година. В действителност дотогава в най-добрия случай ще бъдат положени двете тръби по дъното на Балтийско море. Или иначе казано, ще бъде завършена подводната дейност по изграждането на газопровода. А под Грайфсвалд ще оборудват приемния терминал. До края на годината сухопътното трасе на газопровода EUGAL обаче ще бъде завършено само наполовина. Така че \"Северен поток-2\" не може да влезе в експоатация в края на 2019 година, както се твърди.    ", "date": "2019.02.15", "title": "Пет заблуди за \"Северен поток-2\""}
{"url": "http://www.classa.bg/%D1%81%D0%B2%D1%8F%D1%82/item/392663-%D0%B2-%D0%BB%D0%BE%D1%81-%D0%B0%D0%BD%D0%B4%D0%B6%D0%B5%D0%BB%D0%B8%D1%81-%D0%BE%D1%82%D0%B2%D0%BE%D1%80%D0%B8-%D0%B1%D0%B0%D1%80-%D0%B7%D0%B0-%D1%85%D0%BE%D1%80%D0%B0,-%D0%BA%D0%BE%D0%B8%D1%82%D0%BE-%D0%BC%D1%80%D0%B0%D0%B7%D1%8F%D1%82-%D0%B4%D0%B5%D0%BD%D1%8F-%D0%BD%D0%B0-%D1%81%D0%B2%D0%B5%D1%82%D0%B8-%D0%B2%D0%B0%D0%BB%D0%B5%D0%BD%D1%82%D0%B8%D0%BD", "text": "Въпреки че много хора очакваха 14 февруари за да отпразнуват романтиката, има и такива, които смятат, че тази дата е дразнеща и стресираща. Ето защо собственикът на винен бар в Лос Анджелис, САЩ, създаде „BreakUp Bar\" (Барът на разделите), временно предложение за тези, които искат да избягат от Деня на Свети Валентин. В заведението посетителите могат да гледат филми с любовни раздели и дори да споделят личния си опит на „стената на разбити взаимоотношения\". Менюто на бара дава име на своите коктейли по уникален начин: „Студен ден в ада\", „Пунш за двама - за един\" или „Призраци\", в чест на разочарованите от любовните си отношения. Евън Частин, собственикът, каза по-рано този месец, че барът не е изключително за сами хора, но и за двойки, които са уморени от хаоса, който се случва на всеки 14 февруари. \"Мисля, че на Свети Валентин има толкова голям натиск, че хората направо се отказват или просто си стоят вкъщи.\"", "date": "2019.02.15", "title": "В Лос Анджелис отвори бар за хора, които мразят Деня на Свети Валентин"}
{"url": "http://www.classa.bg/%D1%81%D0%B2%D1%8F%D1%82/item/392664-%D0%BC%D0%BE%D0%B3%D0%B0%D1%82-%D0%BB%D0%B8-%D0%BC%D0%BE%D0%BB%D0%B8%D1%82%D0%B2%D0%B8%D1%82%D0%B5-%D0%B4%D0%B0-%D0%BB%D0%B5%D0%BA%D1%83%D0%B2%D0%B0%D1%82", "text": "В продължение на десетки години учените се опитват да определят дали молитвите и религията са способни да повлияят на нашето здраве. Някои проучвания показват, че силната вяра може да има положително физическо и психическо въздействие върху здравето на хората и, по-специално - да лекува болести. Други изследвания обаче показват, че изреченията не могат да произведат никакъв ефект и дори понякога имат отрицателно въздействие. От време на време в медиите се появяват истории за изненадващо и чудотворно възстановяване от нелечими болести на хора, които объркват специалистите. Миналата година случаят на Пол Ууд, жител на град Лоди (Калифорния, САЩ), който е бил диагностициран с злокачествен тумор на мозъка и е бил необяснимо излекуван без каквото и да е медицинско лечение, стана публичен хит. Един ден преди операцията, планирана за отстраняване на тумора, тази намеса е била отменена, тъй като неоплазмата бе изчезнала. Докато лекарите бяха объркани от неговия случай, Ууд каза, че изцелението е станало възможно благодарение на неговата вяра и молитвите, които много хора правели от негово име. Тази история е само една от няколкото, които бяха публикувани през последните години. Досега обаче специалистите не са успели да стигнат до общ извод за възможния ефект на молитвите върху лечението на болестите. Мерилин Шлиц от Харвардския университет, заяви пред Fox News, че има \"положителни връзки между религиозната и духовната практика и ефектите върху здравето, в най-различни условия\". В този контекст тя потвърди, че по време на проучване, което анализира ефекта от молитвите, групите, които прибягват до религиозни практики \"са имали статистически значими подобрения\". Аналогично, изследване, проведено в края на миналия век, показва, че някои хора, за които другите се молят и въпреки че не го знаят, се възстановяват по-бързо от коронарни сърдечни заболявания. В допълнение, едно изследване показа, че молитвите също са дали положителен ефект в процеса на ин витро оплождане, до степен, че в групата на жените, за които се молят, е почти два пъти по-вероятно да забременеят, отколкото останалите пациенти (50% срещу 26%). Въпреки тези случаи, други проучвания показват напълно противоположни резултати. В рамките на изследване, публикувано в American Heart Journal, 1802 пациенти, възстановени след операция на коронарен байпас, са били разделени на три групи: в първата не са знаели, че други хора се молят за тях; за членовете на втората група никой не се молил и те го знаели; и за членовете на третата група са се молитви и те знаели това. Проучването показа, че усложненията се появяват по-често в третата група (59%). В същото време пациентите в първите две групи са претърпели усложнения съответно 52% и 51%.   Авторите на друго проучване, което изследва ефекта от молитвите и положителната визуализация по време на лечението на бъбречни заболявания, заключиха, че и двата метода „очевидно не са ефективни лечения\".   Въпреки липсата на консенсус сред специалистите относно ефективността на молитвите в борбата с болестите, някои от тях твърдят, че религиозните практики, особено когато хората се молят за други, имат положителен ефект върху собственото им психично здраве. \"Състраданието, което хората показват към другите, когато се молят за тях, е нещо, което е добро за човека, който се моли\", заяви директорът на Центъра за духовност, теология и здраве към Университета Дюк (САЩ).", "date": "2019.02.15", "title": "Могат ли молитвите да лекуват?"}
{"url": "http://www.classa.bg/%D1%81%D0%B2%D1%8F%D1%82/item/392657-%D0%B2%D1%8A%D0%B2-%D1%84%D1%80%D0%B5%D0%BD%D1%81%D0%BA%D0%B8%D1%82%D0%B5-%D0%BC%D0%B5%D0%B4%D0%B8%D0%B8-metoo-%D0%BD%D0%B5-%D0%B5-%D0%B2%D1%8A%D0%BF%D1%80%D0%BE%D1%81-%D0%BD%D0%B0-%D1%81%D0%B5%D0%BA%D1%81%D1%83%D0%B0%D0%BB%D0%B5%D0%BD-%D1%82%D0%BE%D1%80%D0%BC%D0%BE%D0%B7,-%D0%B0-%D0%BD%D0%B0-%D0%BD%D0%B5%D1%89%D0%BE-%D0%BC%D0%BD%D0%BE%D0%B3%D0%BE-%D0%BF%D0%BE%D0%B2%D0%B5%D1%87%D0%B5", "text": "Френските журналисти се оглеждат в огледалото на #MeToo и това, което виждат, определено не е красиво. Във Франция #MeToo тепърва се събужда, но за разлика от американските си корени, тук акцентът не е толкова в сексуалния тормоз, колкото в сексизма, оналйн тормоза и разбиването на кариери на млади журналистки, които са имали смелостта да изразят мнението си. Френската медийна индустрия остава разтърсена, след като през уикенда наяве излязоха редица редица обвинения в онлайн тормоз, в които са намесени журналисти от висок ранг.   Те разкриват един разрушителен манталитет вътре в професията, който остава сляп за сексуалната дискриминацията, защитавайки \"своите момчета\" в някои от най-престижните новинарски редакции в страната.    Към вторник осем журналисти от пет новинарски организации - всички от които са членове на неформална група, наречена La ligue du LOL - бяха отстранени от постовете или са напуснали сами в резултат на твърденията за тормоз. Редица от тях заемат висши ръководни позиции в изявени медии. Всички те са млади бели мъже. Жертвите, които са разкрили случващото се, са журналисти и блогъри, предимно жени, някои от които са и открити феминистки. Фактът, че групата е активна в продължение на години, но до последната седмица не е привлякла никакво (медийно) внимание, доведе до сериозен трус в цялата френска медийна индустрия.   \"Отношението, което някои членове на неформална група, наречена \"лигата LOL\", спрямо няколко млади жени и мъже е отвратително\", пише в редакционна статия тази седмица Лоран Жофрин, изпълнителният директор на левия вестник Libération.    Именно на неговия вестник се падна нелеката задача да публикува историята за сексуалния тормоз във френските медии. И Libération го направи по странно лекомислен начин. Историята излезе като отговор на писмо от читател и по този начин самият вестник взе роля в големия скандал.     Libération, освен всичко друго, даваше и трибуна за двама от набедените за сексуален тормоз - Винсен Глад, колумнист на вестника, който е и основател на \"Лигата LOL\", и Александър Ерво, редактор на уеб платформата на изданието. И двамата бяха отстранени временно в очакване на по-нататъшно разследване. Интересно в случая е, че повечето от обвинените в сексуален тормоз са работили по публикации в подкрепа на движението #MeToo, а техните медии отразиха широко темата, изразявайки често съпричастност към жертвите и позициите им. Няколко журналисти и блогъри, повечето от които жени на младши длъжности или с несигурни позиции по онова време, описват случилото се с тях като продължителен и траен тормоз. Самите събития са се случили след 2010 г. По собствените им думи те са били атакувани през социалните мрежи, блогови платформи, телефонни обаждания и в поне един случай - чрез физическо сплашване. \"Между 2011 и 2013 г. системно бях подлагана на кибер тормоз, който всеки път започваше с туитове или съобщения от член на \"Лигата LOL\", разказва Леа Лежени, репортер на бизнес списанието Challenges, която по това време работи в Libération. \"Бяха организирани \"атаки\" срещу някои феминистки туитове или статии, които публикувах онлайн.\"   Членовете на обвинената група се опитаха да компенсират през уикенда, публикувайки поредица от извинителни послания.   \"Казвахме му тролинг, но си беше тормоз. Не разбрах, че шегите си заглушавахме първите феминистки гласове, когато се появиха в социалните медии около 2011-2012 г.\", пише Глад в своето обяснение от две страници, споделено в Twitter. Сега вече на 33 години, Глад натрупа популярност като колумнист за популярно телевизионно шоу през 2012 г. Доста преди това обаче той беше една от изгряващите звезди в Twitter с остър език, докарал му над 140 000 последователи. Такъв е и редакторът на Libération Ерво, както и други членове на тяхната неформална група, включително Давид Дусет, главен редактор на онлайн платформата на списанието за култура Les Inrocks (в момента е временно отстранен от поста). Дусет призна, че навремето е тормозел младши телевизионния продуцент Флоранс Просел.   Самата \"Лига LOL\" започва като затворена група във Facebook някъде през 2009 г., създадена от Винсен Глад. Скоро след това обаче тя прераства в активна онлайн общност, съставена предимно от анонимни членове.    По-голямата част от дейността на групата се провежда в Twitter, където биват публикувани вълни от пренебрежителни коментари, в които се подиграват и осмиват набелязани лица. \"Глутница\" анонимни акаунти следва водачеството на известните лица от групата и се впуска в кампания от обиндни коментари и туитове срещу жертвите на \"Лигата LOL\". Стефан де Олноа, ръководител на онлайн портала за порно култура Le Tag Parfait, призна, че е поставял с Photoshop главата на млада блогърка с феминистки възгледи върху порнографска снимка, след което е публикувал \"произведението\" си в Twitter, където то бива ретуитнато многократно. Подобни неща са се случвали и на няколко други блогърки по същото време. \"\"Лигата LOL\" наистина оказа голямо влияние върху кариерите на много журналистки, поставяйки техните умения под въпрос. Някои жени, поставени в черния списък на групата в Twitter, трябваше да напуснат социалните медии. Кариерите на тези мъже бяха наистина изградени върху гърба на техните жертви\", казва Од Лориа, журналист, писател и говорител на \"Prenons la une\" (\"Да поемем първата страница\"), група, която се застъпва за равенство между половете и за по-голяма видимост за жените в медиите.   През тези години Twitter беше мястото, в което всеки млад журналист задължително трябва да бъде, ако иска да го забележат \"големите\", споделя Самуел Лоран, редактор в Le Monde.   \"Там талантите биваха забелязвани, там имаше шанс някой да те оцени. Вероятно и аз дължа наемането си в Le Monde отчасти на активното си участие в тази платформа. В този контекст, разбира се, \"готините деца\", влиятелните и специално тази малка група, бяха в състояние да създават и да унищожават репутации и дори вероятно ранни кариери\", разказва в своя публикация във Facebook Лоран. По това време действителна малка група млади онлайн журналисти, предимно мъже, успява да оказва огромно влияние в Twitter, определяйки идеите за добро и лошо, правилно и грешно на хиляди (дори стотици хиляди) потребители във френскоговорящата част на онлайн платформата. И те са безмилостни срещу всички онези, които не са достатъчно \"готини\", схватливи или с остро различни позиции, заливайки ги с обидни шеги и онлайн тормоз. И тук обаче го има същия въпрос към жертвите, където и навсякъде другаде в движението #MeToo - защо чак сега истината излиза на яве. \"Защо не говорихме през цялото това време? Защото тези хора бяха на високопоставени позиции, бяха приятели с главните редактори в големите медии или с хората, които управляват издания като Slate, Libération, Les Inrocks, както и в клюкарските медии. И в такова несигурно положение се страхувахме да не загубим самата възможност за работа в медии\", разказа Леа Лежени.   Иначе казано, тук не просто на карта е поставена позицията на съответните журналисти, а и самият им достъп до работа в медийния бранш във Франция.    По това време Глад, Ерво и другите от \"Лигата LOL\" са именно тези \"готини момчета\", с които другите млади журналисти искат да бъдат приятели. Те са привлекателни, защото техните неща имат видимост и достъп до влиятелни фигури, въпреки сравнително младшите си позиции по онова време. Дни след публикуването на историята за \"Лигата LOL\", френските медии публикуваха и сведения за подобен тормоз в частни групи за съобщения във френските нюзруми на международни медии като Vice и Huffington Post. И в двата случая груповите чатове бяха публикувани, а хората в тях освободени и заменени с жени на постовете.   Според повечето от засегнатите обаче този проблем далеч не опира само до медиите, а и до цялото френско общество, което продължава да толерира културата на \"мъжките клубове\" и затворените за жени пътища към властта.    Макар в страната 40% от мениджърските позиции в медиите да са заемани от жени, този проблем продължава да съществува. И много от жените журналистки са на мнение, че вече е време френските медии не просто да пишат за проблеми като расизъм, сексизъм, хомофобия и тормоз, но да се обърнат и към собствените си редакции, за да ги изчистят първо оттам.", "date": "2019.02.15", "title": "Във френските медии #MeToo не е въпрос на сексуален тормоз, а на нещо много повече"}
{"url": "http://www.classa.bg/%D1%81%D0%B2%D1%8F%D1%82/item/392658-%D0%B8%D0%B7%D0%BE%D0%BB%D0%B8%D1%80%D0%B0%D0%BD%D0%B5%D1%82%D0%BE-%D0%BD%D0%B0-%D0%B8%D0%BD%D1%82%D0%B5%D1%80%D0%BD%D0%B5%D1%82%D0%B0-%D0%BD%D0%B0-%D1%80%D1%83%D1%81%D0%B8%D1%8F-%D0%BF%D0%BE%D0%B4%D0%B3%D0%BE%D1%82%D0%BE%D0%B2%D0%BA%D0%B0-%D0%B7%D0%B0-%D0%B2%D0%BE%D0%B9%D0%BD%D0%B0", "text": "Андрей Луговой има своята слава извън границите на Русия. Бившият офицер на КГБ е търсен във Великобритания във връзка с предполагаемата му роля в убийството на дисидента и бивш шпионин Александър Литвиненко в Лондон през 2016-а. Убийство, извършено със радиоактивен полоний. В Русия обаче Луговой е важен член на Държавната дума, долната камара на Федералното събрание (руският парламент). Там в началото на февруари той представи нов законопроект, който може да отрови онзи интернет, с който много руснаци – особено по-младите – са свикнали.   Идеята е Русия да бъде изолирана от политически проблемните влияния на социалните мрежи по сходен начин на това, което Китай направи – чрез забрана или ограничаване на Facebook, Twitter, YouTube и други сайтове.   Добре известно е, че Луговой представлява гледната точка на силовите агенции в държавата. Всеки път, когато той предложи законопроект, депутатите знаят, че идеите в него се споделят  от Любянка – главната квартира на ФСБ (Федералната служба за сигурност на Русия). В техния свят страната се подготвя за война. В света, в който много млади руснаци живеят или поне искат да живеят, интернет е място, посветено по-скоро на свободата и забавлението. Било то чатене във Facebook, проверка на новини в Twitter, търсене на нещо забавно в YouTube или публикуване на снимки в Instagram. Усилването на натиска от страна на руското правителство обаче може скоро да сложи край на това. Има информации, че Google са се съгласили да сътрудничат на Кремъл и са изтрили около 70 процента от забранените уебсайтове от резултатите, показващи се при търсене чрез тяхната търсачка в Русия. Властите в страната не харесват идеята младите да използват \"чужди\" социални мрежи в \"контролирания от Америка интернет\". Освен това се търси противовес на множеството обвинения от САЩ и други западни държави, че Русия използва интернет, за да влияе на изборни резултати и по други начини да вреди на своите съперници. Според Андрей Свинцов, заместник-председател на Комисията по информационна политика и информационни технологии към Държавната дума, е \"дошло времето Русия да обезопаси своя интернет\". Той дава пример с евентуален тестови опит за изключване на един от регионите на Русия от световната мрежа, за да се направят изследвания, да се получи обратна връзка и да се подсигури, че един подобен ход няма да означава \"влакове да дерайлират\". Руските власти планират тестове малко преди 1 април. Привидната цел е да се провери дали руските доставчици ще могат да продължат дейността си в случай, че външни сили се опитат да ограничат достъпа на страната до интернет. Възможен резултат обаче е пълен правителствен контрол. Партията \"Единна Русия\" на президента Владимир Путин подкрепи законопроекта – т.нар. Национална програма за дигитална икономика - на 6 февруари. \"Всички сме на мнение, че се нуждаем от този закон, който ще ни позволи да създадем нова информационна инфраструктура, подобно на военна или пътна инфраструктура\", добавя Свинцов, който от своя страна е член на Либерално-демократическа партия на Русия (ЛДПР).   В идеалния вариант Русия иска да има свои собствени версии на Facebook, YouTube, Instagram и други популярни сайтове – по подобие на Китай. Никой не знае колко дълго може да отнеме това и най-вече колко скъпо ще бъде.   Авторите на новия законопроект изчисляват, че бюджетът за направата на някакъв вид независим руски интернет ще е около 20 милиарда рубли (над 267 милиона евро). По-рано агенция \"Интерфакс\" съобщи, че в държавния бюджет са заделени 1,8 милиарда рубли (над 27 милиона евро) за защита на руския интернет през тази година. Депутатът Вадим Денгин коментира, че новият закон има позитивна страна – предпазва страната от чуждестранна агресия. За пример дава възможността Западът да изключи Русия от международната платежна система SWIFT, което ще затрудни сериозно плащанията за нефт и други стоки. Такава идея съществува от известно време, но за последно е коментирана в началото на декември м.г. от специалния представител на САЩ в Украйна Кърт Волкър в интервю за Voice of America. Поводът тогава е задържането на няколко украински кораба в Черно море през ноември. По думите му хората говорят за изключването на Русия от SWITF като за \"ядрена опция\", тъй като ще има последствия за всички замесени страни. В своя премерен отговор Волкър коментира, че \"в крайна сметка\" изключването остава възможност за реакция срещу последваща руска агресия в Украйна. И въпреки призива му задържаните 24 украински моряци да бъдат освободени до Коледа, това все още не се е случило, но не е прекъснат и достъпът на Русия до SWIFT. По думите на депутата Денгин обаче, Москва бързо е стигнала до извода, че ако може да се спре достъпа до SWITF, същото може да бъде направено и с цялата мрежа.   Подкрепящите новия закон твърдят, че светът е готов да изключи Русия от световната мрежа по заповед на Вашингтон, но изглежда никой не знае как точно това ще бъде възможно.   Самият Денгин казва, че никой не е обяснил на депутатите как този \"китайски завой\" към независим интернет ще е технически възможен без някой наистина да планира да пререже кабели, намиращи се на дъното на океана. Той иска да знае и как руснаците ще могат да четат чужди вестници, тъй като \"дори в Китай хората могат да ползват Facebook чрез VPN\" (виртуална частна мрежа). Има и такива, които се присмиват на предложението на Луговой. Китай започна изграждането на своя дигитална Велика стена (Great Firewall) преди около 20 години. Заместник-редакторът на радиото \"Eхото на Москва\" Олга Бичкова коментира, че вече е \"твърде късно\" и че откъсването на цяла Русия от интернет е като да се спре тока в цялата страна – \"просто невъзможно\". Друга причина руските власти да обсъждат един приятелски настроен към Кремъл интернет е заплахата от социална нестабилност. По-рано през февруари московския общински съветник Илия Яшин използва Facebook, за да организира протести срещу химикали за топене на сняг. Според него целта е на база китайския и ирански опит Русия да се превърне в нецивилизована държава. Яшин обаче посочва, че опозицията не стои със скръстени ръце, взима пример от гражданските общества в същите две държави и знае как да организира протести и без Facebook.     Робърт Шлегел, който през 2011-а е депутат в Думата, през същата година получава държавната \"Премия Рунета\" за помощта си за създаването на домейна \".рф\". Шегел разказва, че през 2013-а е подготвил доклад за Съвета на Европа относно международно законодателство за интернет, което да предпази мрежата от бъдещо фрагментиране – такова, каквото се случва в момента. Русия обаче напуска Парламентарната асамблея на Съвета на Европа и на тези разговори е сложен край.     Бързо се развива интернет цензурата, но методите са стари и добре познати: затвор за тези, които не спазват правилата. През последните 3-4 години хиляди хора се озовават зад решетките заради натиснат бутон \"Харесва ми\" или споделяне на нечие друго мнение в социалните мрежи.   Шлегел посочва, че днес времената са различни. Той е останал с впечатлението, че Русия се готви за война.    Според него Русия, Китай, Куба, Иран и Турция са поели в една посока, по-далеч от т.нар. \"свободен свят\", но по думите му и в други \"свободни\" части на света има тревоги за интернет сигурността. И от неговата гледна точка, фрагментацията неизбежно ще продължи.", "date": "2019.02.15", "title": "\"Изолирането\" на интернета на Русия - подготовка за война?"}
{"url": "http://www.classa.bg/%D1%81%D0%B2%D1%8F%D1%82/item/392659-%D0%B8%D0%BC%D0%B0-%D0%BB%D0%B8-%D0%BD%D1%83%D0%B6%D0%B4%D0%B0-%D1%80%D1%83%D1%81%D0%B8%D1%8F-%D0%BE%D1%82-%D0%B2%D0%BE%D0%B5%D0%BD%D0%BD%D0%B8-%D0%B1%D0%B0%D0%B7%D0%B8-%D0%B2-%D0%BB%D0%B8%D0%B1%D0%B8%D1%8F", "text": "Генерал Томас Уолдхозър, началник на Африканското командване на Въоръжените сили на САЩ (АФРИКОМ), обвини тези дни Русия, че се стреми да засили присъствието си в Либия. Москва развива отношения едновременно и с Файез Сарадж, оглавяващ подкрепяния от ООН Президентски съвет, и с главнокомандващия Либийската национална армия Халифа Хафтар, каза генералът и предупреди страните от НАТО за риска Русия да доближи южните граници на Европа.     Подобни изявления се правят със завидно постоянство и отдавна вече не носят нищо ново. Отвреме навреме в унисон с тях говорят и някои руски горещи глави, склонни към прости решения в стил кавалерийска атака и саблена сеч. Хора, искрено вярващи, че трябва да създадем в Либия руска военна база, както направихме преди време в Сирия. Според тях изпращането на руски войски в Либия ще спомогне да се сложи ред в страната, ще гарантира на либийците сигурност, а на Русия – „безвъзвратно и окончателно“ завръщане на либийския оръжеен пазар и в петролногазовия сектор.   На пръв поглед идеята за руска военна база в Либия изглежда доста примамлива. Защо пък да не си направим база близо до южните „меки части“ на Европа, колкото да поохладим натовския плам, с който алиансът се промъкна досами западните граници на Русия? И кой би възразил, ако си възстановим загубите в размер на 10 милиарда долара, претърпени заради агресията срещу Либия през 2011 г.?   Но дали нещата наистина са толкова прости, няма ли негативите и разноските по създаване на базата да натежат повече от всички възможни, но не и безспорни плюсове?   Първо, няма начин да стане като в Сирия. Там влязохме по молба на мразеното от мнозина, но съвсем законно правителство на Башар Асад. В Либия няма нито централно правителство, нито единна държава.   Страната е фрагментирана. На територията на бивша Либия цари многовластие, сиреч на практика пълна липса на власт. Някои военнополитически групировки, поели контрола над доста обширни области, дори успели да сложат някакъв ред тук-таме или просто подкрепяни от ООН, полагат усилия да поддържат приятелство с нас – вярно са преценили видимо нарасналото през сирийската епопея влияние на Москва. Те обещават на Русия ред преференции в бъдеще срещу военна и политическа помощ за тях сега. Ние също гледаме да сме в спокойни отношения с тях, но същевременно спазваме принципа за равноотдалеченост, най-подходящ за сегашните условия в Либия.   Стига обаче Русия да получи от някоя групировка военна база и да изпрати там войски, веднага ще срещне рязко недоволство от страна на други либийци. Дружбата тутакси ще секне, може да получим в страната втори Афганистан, че и нещо по-лошо.   Неслучайно и западните страни, и арабските съюзници на едни или други либийски групировки се мъчат да не затъват твърде дълбоко в междулибийските спорове, не отварят дума да им се предоставят военни бази и естествено не участват директно в бойни сблъсъци. То се знае, сегиз-тогиз и „на дребно“ – за прецизни удари по бойци от Ислямска държава или Ал Каида, въпросните американци, французи или италианци са използвали и явно още използват в ограничен мащаб малки подразделения от авиацията или от специалните сили. Но без да споменават за големи военни бази и без да афишират своя спецназ. Който, дори да действа в Либия, го прави с малки сили и потайно.   Създадем ли военна база в Либия, напразно ще се надяваме на междулибийско помирение, не се очертава и „безвъзвратно и окончателно“ завръщане в страната на руския петролен бизнес и военнопромишления комплекс. Изпращането не само на руски, но и на всякакви други войски ще предизвика нов етап в пълномащабната война и нови вълни на миграция в Европа. Либийците ще трябва сами да уговарят помирение. За жалост страната отдавна боледува от неспособност за споразумяване.   Второ, трябва добре да си представим каква реакция ще последва на Запад, а и в Ориента, включително в арабския свят, при подобна стъпка от страна на Москва. Освен обичайната за такива случаи истерия и порои от обвинения към Русия, може да очакваме къде по-сериозни неприятности – от нови санкции до изостряне на отношенията с ред западни сили и техните сателити. Не са изключени дори провокации и влошаване на военната и политическата обстановка в региона. И без това сме в кръгова отбрана, струва ли си да затрудняваме бездруго сложното си положение, още повече че въпросът за база в Либия не е от критично значение за Москва. Можем като нищо да минем и без нея. Накрая, издръжката на една военна база изисква и доста средства. БТА", "date": "2019.02.15", "title": "Има ли нужда Русия от военни бази в Либия"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/392654-%D1%82%D0%BE%D0%B2%D0%B0,-%D0%BA%D0%BE%D0%B5%D1%82%D0%BE-%D1%81%D1%82%D1%8E%D0%B0%D1%80%D0%B4%D0%B5%D1%81%D0%B8%D1%82%D0%B5-%D0%BD%D0%B5-%D0%BA%D0%B0%D0%B7%D0%B2%D0%B0%D1%82", "text": "Всяка една работа си има своите ограничения и забрани. За тези, които са в авиацията, това не прави изключение. Нещо повече - авиокомпаниите забраняват на сътрудниците си повече, отколкото на други места.  Външен вид   Там препоръките и ограниченията започват още на ниво събеседване. Стюардесата е лице на компанията. Затова и авиопревозвачите са заинтересовани от това те да бъдат с привлекателна външност и хубава фигура.      Например на стюардесите е забранено да имат татуировки или пиърсинг на видими места. Освен това авиокомпаниите имат изисквания и колко трябва да тежат момичетата и точно какъв размер дрехи да носят.  Неотдавна в една от компаниите се разпали съдебен процес. Две от стюардесите заведоха дела, защото работодателят е намалил заплатите им заради повече килограми.      На стюардесите е забранено да ходят и в измачкана униформа - тя винаги трябва да е идеално изгладена. Забранява се да носят прекалено високи токчета или обратното - обувки без ток.     Има и още едно изискване за униформата - забранено е тя да бъде пренасяна в багажното отделение. Авиокомпаниите се опасяват, че би могло да бъде загубена заедно с куфара при грешка в натоварването.  Освен това има забрана и за това стюардесите да ходят на работа без ръчен часовник - той е необходим по време на полета.      Как да се гримират подходящо за работата си и каква прическа да си направят е нещо, на което стюардеите се обучават още на ниво усвояване на новата професия.      Забранено е да се носи прекалено ярък грим, а също да се правят и екстравагантни прически. Някои авиокомпании имат изисквания дори за дължината на косите - не може те да са прекалено къси или пък прекалено дълги.    Поведение   На стюардесите е забранено да пият по време на полет или, когато са в командировка. По принцип авиокомпаниите предпочитат да назначават жени, които изобщо не употребяват алкохол. На стюардесите не се препоръчва да се запознават с пътниците по време на полет, но пък след кацането няма проблем за това. Също така в повечето авиокомпании не е забранено да се завързват връзки между колегите. Стига това да не пречи на работата.      Стюардесите са длъжни да внимават и какви снимки публикуват в интернет. В никакъв случай не трябва да са непристойни. Някои авиокомпании дори забраняват на служителките си дори да пускат снимки, на които са по бански.  Що се касае до общуването с пътниците - на стюардесите е забрането да им крещят, да ги нагрубяват или да се държат по неподобаващ начин. Едни от основните качетва, които се търсят - устойчивост на стрес, комуникативност и усмихнато, ведро излъчване.", "date": "2019.02.15", "title": "Това, което стюардесите не казват"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/392655-%D1%81%D0%B5%D0%BA%D1%81-%D0%B1%D0%BE%D0%BC%D0%B1%D0%B0-%D0%B3%D0%BE-%D0%B2%D0%B7%D0%B5-%D0%B8-%D0%B7%D0%B0%D0%B3%D1%80%D1%8F", "text": "Една от най-сексапилните спортистки в света - голфърката Луси Робъртсън впечатли с умения в социалните мрежи. Блондинката взе стика и го използва, за да отвори бутилка пенливо вино.     \"Упражнявам някои движения за Свети Валентин... Ще си бъда вкъщи с кучето\", написа тя, а феновете й не закъсняха с коментарите.     Блондинката получи куп оферти за компания за празника от мераклии в социалните мрежи, за да не остане сама.", "date": "2019.02.15", "title": "Секс бомба го взе и... загря"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/392656-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-15-%D1%84%D0%B5%D0%B2%D1%80%D1%83%D0%B0%D1%84%D0%B8", "text": "ОВЕН ( 21 март - 20 април ) Трябва да съберете кураж, за да преодолеете всички пречки пред успеха. Не се притеснявайте, не се оплаквайте от съдбата, бъдете по-оптимистични. Може да се захванете с нови проекти, без съмнения, особено ако наблизо имате надеждни партньори. Активността в любовта, ще ви позволи по-нов начин да погледнете на някои нюанси в отношенията с любимия. ТЕЛЕЦ ( 21 април - 21 май )  Не трябва да обръщате внимание, на проблемите от минали години. Те вече са в миналото и е безсмислено да се самообвинявате и притеснявате, заради бездействието си. Един безполезен разговор ви очаква вечерта. Вашите близки е възможно да ви притискат, притесняват с въпроси и критики по някаква причина. БЛИЗНАЦИ ( 22 май - 21 Юни ) Очаква ви важен момент в работната сфера. Пригответе се за най-лошото и най-доброто само ще дойде. Така понякога се случва в живота, затова благодарете на съдбата за защитата. Устойчивостта на духа и оптимизмът, ще ви помогнат да издържите на атаката не само на конкурентите, но и на конфликтни съседи. Прекарайте вечерта у дома, в спокойствие и тишина.   РАК ( 22 юни - 23 юли ) Ще посветите целият ден на контакти с хора, които по някакъв начин ви помагат да се развивате професионално. Това е чудесно, защото означава, че има шанс да повишите квалификацията си и да добиете нови знания. Трябва да наблюдавате за здравето си, за да не се разболееете внезапно от грип или настинка. Стоите на компютъра по-малко, движете се повече. ЛЪВ ( 24 юли - 23 август ) Представителите на зодия Лъв, днес ги очаква романтичен ден, в който ще бъдете засипани с комплименти. От страна на колеги, ще получавате възхитени погледи, роднините ще ви поднесат необичаен подарък, а съседите ще се усмихват кокетно. Накратко, ще се почувствате на върха на славата си. Но имайте предвид, че ще трябва сами да се справяте с финансовите проблеми. ДЕВА ( 24-ти август - 23 септември ) Днес, ще искате да успеете на всяка цена. Такова усърдие и липса на принципи, могат да доведат до сериозни проблеми. Особено във финансовия сектор, когато има шанс да останете без спестявания. Планиран семеен празник, ще се развие отлично, авторитета сред близките ви, ще се увеличи, а и ще получите интересни идеи. ВЕЗНИ( 24 септември - 23 октомври) Очаква ви динамичен ден, в които ще сте затрупани с работа, а благодарение на енергичността си, ще може да преместите планини. Най-накрая ще имате късмет в любовта, възможно е млад колега да ви покани на среща. От дългото пътуване, е по-добре да се откажете. Щанса да спечелите нещо е малък, по голяма е вероятността да попаднете в инцидент или да ви глобят. СКОРПИОН ( 24 октомври - 22 Ноември ) Трябва да се потопите в работата, която обичате с цялото си сърце. Това е най-ефективното лекарство, срещу тъга и печал. Пасивното съзерцание на реалността, напротив, ще ви тласне в истинска пустота. Сега трябва да бъдете възможно най-енергични и смели, за да решите всички наболели проблеми.   СТРЕЛЕЦ ( 23 Ноември - 21 Декември ) Днес не е препоръчително, дори да излизате от дома си, ако почувствате, че агресията и завистта са взели връх над вас. Може не само да унищожите добрите отношения с хората, но и да устроите истински погром в голям мащаб. Между другото, на път в такова състояние е по-добре да не тръгвате. За да се успокоите, ще ви помогнат - нежността и любовта. КОЗИРОГ (22 Декември - 20 януари ) Днес ще сте непоследователни, но с приповдигнато настроение. Благодарение на това, ще може да завладеете целия свят, както и да умножите парите си. За финансовите недоразумения, поискаите обяснение от тези, които са ви тласнали към рискови дела. Вечерта може да бъде напрегната, особено ако е насрочен разговор със съпруга.  ВОДОЛЕЙ ( 21 януари -  19  февруари ) Очаква ви добър ден, но се старайте да не закъснеявате и угаждайте на всички. Самокритиката ще ви позволи по различен начин да погледнете на вътрешния си свят и спонтанните си действия. В любовта трябва да се стремите към хармонични емоционални отношения, а не да доказвате богатия си опит в интимната сфера. Така няма да изградите силна връзка.   РИБИ ( 20 февруари - 20 март ) Ще трябва да маневрирате между тези, с които преди това сте общували мирно и приятно. Сега ситуацията се е променила и това означава, че борбата без правила е гарантирана. В личен план, няма причина да се притеснявате. Дори и дългата раздяла, не може да промени чувствата ви към избраника. Е ако е така, време е да направите официално предложение.", "date": "2019.02.15", "title": "Дневен хороскоп 15 февруафи"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/392652-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D1%8F-%D1%87%D0%B0%D0%BA%D0%B0-%D0%BD%D0%B5%D1%89%D0%BE-%D1%88%D0%BE%D0%BA%D0%B8%D1%80%D0%B0%D1%89%D0%BE", "text": "Кралица Елизабет II е начело на Великобритания от цели 65 години. Тя счупи рекорда дори на роднината си – кралица Виктория, която доскоро се смяташе за най-дълго управляващия монарх – цели 63 годни, 7 месеца и 2 дни.   Ввече ви показахме  . Споделихме ви и    По време на управлението на кралицата са се сменили 12 премиери и 7 римски папи. Сега обаче се оказва, че следва нещо шокиращо за кралското семейство, което тотално ще промени бъдещето на Великобритания.     След Елизабет II на поста й би следвало да застане принц Чарлз. Заради майка си той вече е най-старият принц в световната история. Принцът на Уелс скоро навърши цели 70 години.       Неотдавна медиите на Острова оповестиха, че е станала известна предполагаемата дата за абдикацията на кралица Елизабет II в полза на принц Чарлз, а не на внука си Уилям, както мнозина предполагаха. Важно е да отбележим, че, ако Чарлз стане крал, то той ще се нарича Карл III.     Източници, близки до кралското семейство твърдят, че Елизабет е планирала всичко предварително. Според слуховете тя ще абдикира от трона в полза на сина си на 21 април 2021 година, в деня, когато ще навърши 95 години. Добър начин да отпразнува годишнината си, нали?     Гражданите на Великобритания обаче не обичат особено принц Чарлз. Херцогът на Кеймбридж се радва на много повече любов, а и не само той. Съпругата му Кейт Мидълтън също е любимка на жителите на Острова. Резултатите от много проучвания сочат, че населението иска да види на трона именно най-големия внук на кралицата принц Уилям. До голяма степен неприазънта на британците към Чарлз се появи след смъртта на Даяна, защото мнозина не можеха да простят на кралското семейство, че така бързо прие Камила.          ", "date": "2019.02.15", "title": "Великобритания я чака нещо шокиращо!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/392653-%D0%BF%D0%B8%D0%B5%D0%BC-%D1%82%D0%B5%D0%B7%D0%B8-%D0%BD%D0%B5%D1%89%D0%B0-%D0%B2%D1%81%D0%B5%D0%BA%D0%B8-%D0%B4%D0%B5%D0%BD", "text": "Чести приемът на определена храна ни кара да се чувстваме дискомфортно и да се подуваме. Освен храната обаче е добре да обърнем внимание и на напитките, които консумираме. Оказва се, че има няколко, които употребяваме всеки ден, а те водят до издуване на корема и всъщност само ни пречат да отслабнем. Разкрихме Ви   . Споделихме ви и   Тези от вас, които се придържат към строга диета, често се чудят от къде всъщност идват излишните килограми, при положение, че се ограничават. Оказва се обаче, че забравяте някои напитки, които всички ние употребяваме ежедневно, а дори не подозираме как те влияят на тялото ни. Решихме да споделим с вас тези 5 неща, чиято употреба трябва задължително да бъде ограничена, ако искате да отслабнете и да имате плосък корем.   Кафе сутрин?     Няколко чаши кафе сутрин могат да имат неочакван ефект. Можете да усетите радост, но и внезапно подуване на стомаха. Силното кафе всъщност дразни стомаха и може да причини подуване на лигавицата. Всеки вид кафе всъщност може да предизвика спазми в червата, а това да доведе до подуване на корема. Може да се справите с този страничен ефект, като използвате канела или джинджифил. Млечните продукти само биха увеличили подуването.   Сода – източник на проблеми с храносмилателния тракт.     Мехурчетата се образуват от газ в комбинация с течност, тъй че като пием тази газирана напитка, въздушните мехурчета попадат в стомаха ни и познайте какво започват да освобождават. Те са причината да ни се оригва Ако содата е сладка, то подуването ще се засили. По-добре е да пиете чиста вода. Диетичната сода има същия ефект. Причината е, че храносмилателните ви органи не са в състояние напълно да абсорбират полиолите, което предизвиква ферментация в червата, а това води до газове.   От биричката се получава коремче – това го знае всяко хлапе     Мечтаете ли си за плосък корем? Е, ако консумирате редовно биричка, то това ще е абсолютно невъзможно за постигане. След като пиете бира започвате да усещате тежест в стомаха. Бирата, точно както и содата, причинява подуване на корема и газове.   Винце       Всички, които мечтаят за перфектен корем е добре да забравят за пиенето на червено вино. Вината от бяло грозде се приемат малко по-добре от организма При някои хора коремът се подува буквално незабавно след консумацията на една-две чашки вино. Тази алкохолна напитка съдържа захар, освен това може да причини газове.   Мляко       Невъзприемането на протеин от млечните продукти може да предизвика подуване. Ако искате да имате плосък корем, то внимавайте какво консумирайте, следвайте количествата според диетолозите.       Знаейки горните факти е добре да помислим как да изключим тези 5 напитки от менюто си. Хората обаче сме такива, че рядко мислим какви са резултатите от действията ни. Тези, които са в процес на отслабване, е добре да пият повече чиста минерална или чешмяна вода. Тя допринася за разграждането на мазнините. Ако искате да се поглезите с друго, освен с нея, то може да опитате зелен чай", "date": "2019.02.15", "title": "Пием тези неща всеки ден..."}
