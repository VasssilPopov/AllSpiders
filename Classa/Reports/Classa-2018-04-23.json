{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/381230-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0%D1%82%D0%B0-%D0%BD%D0%B8-%D0%BF%D1%80%D0%B5%D0%B7-2018", "text": "Повечето икономики в Централна и Източна Европа вече са достигнали цикличния си пик, докато в България най-добрите резултати на растеж тепърва предстоят, смята икономическият екип на УниКредит Банк. Но освен добри новини някои от рисковете пред българската икономика остават. Прогнозата на финансовата институция е за 4,4% икономически ръст за тази и леко забавяне до 4,2% през следващата година. В началото на седмицата МВФ прогнозира 3,8% за 2018 г., а заложеният в бюджета е 3,9 на сто. „Ръстът в България ще е втори в региона след този в Унгария, но смятаме, че следващата година ще сте първи по този показател\", прогнозира в София Дан Букша, главен икономист за Централна и Източна Европа в УниКредит Банк. „Частното потребление продължава да бъде основен фактор за растежа, но ще се увеличи финансираното с кредит потребление\", казва Кристофор Павлов, главен икономист на УниКредит Булбанк. За разлика от други прогнози за постепенно поскъпване на заемите, според Павлов и през 2018 – 2019 г. кредитите ще поевтиняват с между 0,2 и 0,5 пр. пункта за различните категории (виж графиката). По-ниските лихви ще облекчат още обслужването на съществуващите кредити, което ще освободи допълнителни средства за домакинствата, смята Павлов. Ускоряването на растежа ще дойде и от инвестициите, е прогнозата на макроикономиста. Вложенията в жилищно строителство подкрепиха в най-голяма степен ръста на инвестициите през 2017 г., като се очаква ново ускоряване и през 2018 г. Въпреки това балон в цените на жилищата засега няма, защото текущата им цена е доста под максимума за периода 2008 – 2017 г., показва анализът на УниКредит. А издадените разрешителни за строеж на нови сгради през 2017 г. са за двойно по-малка площ, отколкото през 2007 г. Но увеличаването на заетостта ще намалява рязко, което ще спъва растежа. След рекордното ѝ увеличение със 118 хил. работни места през 2017 г., през тази и следващите показателят ще спада съответно до около 30 хил. и 20 хил. нови заети, прогнозират от УниКредит. Според Павлов това все пак е постижение за икономика, която намалява с 60 000 души годишно. Очаква се българската икономика да се приближи до пълна заетост в края на тази и началото на следващата година и недостигът на работна ръка да става все по-остър проблем за бизнеса. Над 40% от промишлените предприятия вече сочат липсата на кадри като предизвикателство пред растежа им, казва Кристофор Павлов. Риск за растежа той вижда и в забавянето при подготовката на проекти за европейско финансиране, което може да доведе до по-голяма загуба на средства през този програмен период в сравнение с предишния. Въпреки оптимистичните прогнози пред икономиката остават рискове, свързани със състоянието на банковия надзор, върховенството на закона, а приемането на страната в еврозоната е въпрос на политическо решение заради ниските нива на покупателна способност у нас (около 50% от средните за ЕС), посочва Дан Букша. Според главния икономист на УниКредит нито дефицитът, нито дългът са проблем за България. „Ако се гледа на тях, рейтингът на страната би трябвало да бъде по-висок, но това не става заради качеството на надзора в банковия сектор\", казва Букша. Затова според него влизането на България в Европейския банков съюз и попадането под надзора на Европейския банков орган ще доведе до по-голяма увереност за инвеститорите. Глобалната прогноза на УниКредит е, че глобалната икономика остава в много добър момент, лихвите ще продължат да бъдат ниски, а пикът на инфлацията в еврозоната е отминал. Букша очаква лихвите по депозитите в еврозоната да започнат да се повишават едва в средата на 2019 г., като към края на същата нивото им ще излезе от отрицателните стойности, където са в момента. Колкото до американската икономика, тя е в един от най-дългите в историята си периоди на растеж, като забавянето ѝ е било отложено от ефекта на намалението на данъците, предприето от администрацията на Тръмп. Неизбежният спад най-вероятно ще започне през есента на 2019 г., но той ще бъде лек, далеч от рецесията след 2008 г., смята главният икономист на УниКредит за региона.", "date": "2018.04.23", "title": "Икономиката ни през 2018"}
{"url": "http://www.classa.bg/%D1%81%D0%B2%D1%8F%D1%82/item/381225-%D0%B7%D0%B0%D1%89%D0%BE-%D0%B2%D1%81%D0%B8%D1%87%D0%BA%D0%B8-%D0%B8%D1%81%D0%BA%D0%B0%D1%82-%D0%B4%D0%B0-%D0%B8%D0%B7%D1%82%D0%B5%D0%B3%D0%BB%D1%8F%D1%82-%D1%80%D0%B5%D0%B7%D0%B5%D1%80%D0%B2%D0%B8%D1%82%D0%B5-%D1%81%D0%B8-%D0%B8%D0%B7%D0%B2%D1%8A%D0%BD-%D1%81%D0%B0%D1%89", "text": "Анализатори отбелязват, че поради ескалацията на геополитическото напрежение, страните се опитват да укрепят своите златни резерви и по този начин да увеличат финансовата си независимост.   Всяка страна обикновено има своите основания за изтегляне на златните си резерви от други страни, но според анализаторите, толкова много съвпадения подчертават недоверието към САЩ.   Германия оправдани действията си с необходимостта да повиши доверието на народа си в правителството, когато през 2017 г. заяви, че репатрира част от златото държано в Ню Йорк и Париж. Според анализа обаче, тези мерки за изтегляне на златни резерви, депозирани в САЩ, означават недоверие към Вашингтон. Бундесбанк съобщи през август 2017 г., три години по-рано от планираното, че е приключила репатриране на златото си от Ню Йорк и Париж, и вече има повече от половината от резервите си във Франкфурт, както е било предвидено. В петък турските банкови органи обявиха, че са изтеглили националния златен резерв от Федералната резервна система на САЩ, защото „САЩ често използват финансов натиск в политиката си\". Специалистите посочват: \"За да гарантира по-голямата си финансова независимост, Турция увеличава златните си резерви и ги концентрира на собствената си територия\". Те считат, че предприетите стъпки за репатриране на златни резерви имат геополитически, а не икономически причини. Според тях държавите не искат да бъдат зависими от Съединените щати.   \"Казусите на Русия, Венецуела и Иран ясно показаха, че САЩ могат да наложат санкции и да замразят активите на своята територия на всяка страна \", обясняват анализаторите. Според тях натрупването на златни резерви на собствена територия е правилна стъпка, защото златото е универсална валута.", "date": "2018.04.23", "title": "Защо всички искат да изтеглят резервите си извън САЩ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/381226-%D1%81%D1%82%D0%B5%D1%84%D0%B0%D0%BD-%D1%86%D0%B0%D0%BD%D0%B5%D0%B2-%D0%BF%D0%BE%D0%BB%D0%B8%D1%82%D0%B8%D1%86%D0%B8%D1%82%D0%B5-%D0%BF%D1%80%D0%B0%D0%B2%D1%8F%D1%82-%D0%B8-%D1%81%D0%BA%D0%B0%D0%BD%D0%B4%D0%B0%D0%BB%D0%B8%D1%82%D0%B5-%D0%B7%D0%B0%D1%80%D0%B0%D0%B4%D0%B8-%D1%82%D1%8F%D1%85-%D1%81%D0%B0%D0%BC%D0%B8%D1%82%D0%B5,-%D0%B0-%D0%BD%D0%B5-%D0%B7%D0%B0%D1%80%D0%B0%D0%B4%D0%B8-%D1%85%D0%BE%D1%80%D0%B0%D1%82%D0%B0", "text": "Свикнахме някак, с вечния конфликт между БСП и ГЕРБ. Но тези скандали, те не ги правят в името на хората, а за тях самите.    Това каза писателят Стефан Цанев   Българските политици, ако искат, могат да направят живота в България, по-добър, но никой не се интересува от народа.    Противопоставянето, явно им е необходимо да съществуват, каза още тойЧовек трябва да мисли философски за смъртта.    Това е единственото решение, за да не полудее. С годините разбираш, че повечето е суета и илюзии, посочи Цанев пред ON AIR.", "date": "2018.04.23", "title": "Стефан Цанев: Политиците правят и скандалите заради тях самите, а не заради хората"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/381227-%D0%BD%D0%B0%D1%81%D1%82%D0%BE%D1%8F%D0%B2%D0%B0%D0%BC%D0%B5-%D0%B7%D0%B0-%D0%BD%D0%B0%D0%BC%D0%B0%D0%BB%D1%8F%D0%B2%D0%B0%D0%BD%D0%B5-%D1%80%D0%B5%D0%BA%D0%BB%D0%B0%D0%BC%D0%B0%D1%82%D0%B0-%D0%BD%D0%B0-%D1%86%D0%B8%D0%B3%D0%B0%D1%80%D0%B8", "text": "Световната здравна организация и експерти от България, Европа и света настояха за подобряване и прилагане на политиката за контрол на тютюна в България и ЕС в контекста на ограничаване на рекламата, промоцията и спонсорството на тютюневи изделия. На кръгла маса, посветена на темата, д-р Гергана Гешанова, председател на Коалиция за живот без тютюнев дим, коментира, че у нас имаме големи традиции в производството на тютюневи изделия, в пушенето, но имаме и големи традиции в борбата с тютюнопушенето с усилията на много експерти, лекари и хора, милеещи за здравето на българския народ. „През 2005 г. беше приета рамковата конвенция за контрол на тютюна на СЗО. В България беше създадена и голямата гражданска инициатива „България без дим\", която обединява хиляди българи, които искат да не бъдат опушвани от тютюневия дим, подчерта Гергана Гешанова, председател на Коалиция за живот без тютюнев дим. Тя припомни, че тази гражданска инициатива помогна много за забраната на пушене на закрити обществени места, „Всички ние имаме една цел в България да се пуши по-малко и хората да бъдат по-здрави. Ние не се борим срещу пушачите, нашата борба е срещу тютюнопушенето, защото то убива хора\", категорична бе Гергана Гешанова. Според нея рекламата на цигари никога не показвала лошата страна на нещата. „Те никога не показват болница или човек, който не може да диша и умира от рак. Те показват една фалшива прекрасна страна на тютюнопушенето, която подлъгва голяма част от младите хора. В България сме извървели дълъг път – имаме забрана на пушене на обществени места на закрито, грозни снимки, висок акциз, забрана за реклама в медиите. Но все още има изключително дълъг път, който да извърви страната ни, за да достигнем най-добрите практики по света\", посочи още Гешанова. От своя страна д-р Тонка Върлева, директор на Дирекция „Промоция и профилактика на болестите и зависимостите\" към МЗ подчерта, че изминалият път за ограничаване на тютюнопушенето в страната може да доведе до много по-устойчиви резултати. „МЗ одобрява прилагането на политиката в България и ЕС за ограничаване на рекламата, промоцията и спонсорството на тютюневи изделия, чрез което категорично да се потвърди действията на всички форми на маркетинг на тютюневи изделия\", каза Върлева. „Вярваме, че чрез въвеждане на пълна забрана на рекламата може да се намали значително употребата на цигари, особено сред подрастващите и младите хора. Трябва да сме реалисти за данните за България относно разпространението на тютюнопушенето\", добави тя. Д-р Скендер Сила, представител на СЗО и ръководител на офиса на Световната здравна организация за България констатира, че анализите, които СЗО е правила в миналото недвусмислено сочат, че един от основните проблеми в България е тютюнопушенето. „Готови сме да работим заедно с правителството и гражданските организации, за да постигнем мисията си. Това е бъдещето на децата на тази красива страна. Всяка година си отиват без време над 20 000 души в България поради тютюнопушене. Това е абсолютно неприемливо и трябва да работим много усърдно, за да се справим с това предизвикателство\", заяви още Скендер Сила. Той коментира, че всяка година тютюнът убива 7 милиона души и развива много болести. „Тютюнът не само утежнява здравната система, но и икономиките. Следователно всички здравни организации призовават всякакви форми на реклама на тютюневи изделия да бъдат забранени, за да може да се намали броят на тютюнопушещите. Съвсем ясно е доказано, че при излагане на реклами се увелича процентът на млади, хора, които пушат. При това младите хора до 25-годишна възраст казват, че редовно са изложени на подобни реклами\", посочи, представителят на СЗО. Скендер Сила изтъкна още, че в последното десетилетие в България тютюнопушенето се е увеличило. „Днес над 1 млн. от зрелите българи пушат. Това е поради липсата на стратегия и политика. СЗО е изключително угрижена за положението в България\", каза Сила. Той допълни, че 43% мъжете и 27% от жените пушат, което е далеч по-висока стойност спрямо глобалното ниво. България трябва спешно да се опита да се справи с тази епидемия, категоричен бе още представителят на СЗО.", "date": "2018.04.23", "title": "Настояваме за намаляване рекламата на цигари"}
{"url": "http://www.classa.bg/%D1%82%D0%B5%D1%85%D0%BD%D0%BE/item/381228-%D0%B8%D0%B8-%D0%B2%D0%B4%D0%B8%D0%B3%D0%B0-%D0%B7%D0%B0%D0%BB%D0%BE%D0%B3%D0%B0", "text": "Покерът не е игра за хора със слаб характер. Тя е главозамайваща комбинация от блъфиране, кураж, преструване, заплаха. Поне така беше доскоро. Днес времената на традиционните покер играчи може би са напът да останат в миналото благодарение на работата на екип компютърни учени от университета на Албърта в Канада. Те са създали софтуерен изкуствен интелект (ИИ), наречен DeepStack, който играе покер блестящо без каквато и да е психология, разчитане на емоциите на съперника или измама – всичко е единствено и само чиста математика. Екипът учени първо разгадал „лимитирана\" версия на Тексас Холдъм покер с двама души (с фиксиран размер на залозите), като използвал създаден от тях ИИ на име Cepheus. В тази игра има 1014 (100 000 милиарда) възможни решения – уникални комбинации от раздадени карти и направени залози, – а учените успели да изчислят оптималните действия. С DeepStack обаче те се насочват към играта без ограничения на залозите, при която има смайващите 10160 възможни решения, което е повече от броя на атомите в наблюдаемата Вселена. Естествената начална точка била програмата Cepheus. Мощността ѝ се дължи на концепция, наречена Равновесие на Наш. Идеята е проста: играй перфектно в защита и чакай противникът ти да сбърка. Номерът, поне за сложна игра като покера, е да се види коя е съвършената стратегия, а това включва огромен обем изчисления, диктуващи какво трябва да се направи при всяка възможна комбинация от карти и залози. При DeepStack предварителното изчисляване на всяка възможна игрова ситуация не било вариант заради огромния обем възможни решения, затова този изкуствен интелект не съхранява предварително изчислени решения, а разработва най-добрата стратегия за всяка конкретна ситуация. За да го направи в реално време обаче, е нужна известна приблизителна, а не точна преценка. За целта учените използват дълбоки невронни мрежи. Невронната мрежа е част от софтуер, който симулира биологически клетките на мозъка и връзките между тях. Екипът създава невронни мрежи с хиляди виртуални мозъчни клетки и ги обучава с покер ситуации на случаен принцип. Идеята е, че мрежата може да разгледа всяка дадена игрова ситуация и да използва вече наученото, за да даде бърза и точна преценка. В другите игри, в които изкуственият интелект е по-добър от човека, като примерно шахмат, цялата информация за текущото състояние на партията е достъпно и за двамата играчи. При покера обаче информацията е непълна. Това означава, че алгоритмите на DeepStack могат да имат съществено приложение в действителни случаи със скрита информация, да речем в области като защита, преговори, икономика и дори поставяне на медицинска диагноза. „Теорията на игрите вече се използва от Бреговата охрана на САЩ и от полицаите в летищата на Лос Анджелис – казва Матей Моравчик от екипа от Албърта. – Алгоритъмът на DeepStack дава възможност за много по-добро ориентиране в игри с огромен обем от варианти.\" *Д-р Пол Парсънс", "date": "2018.04.23", "title": "ИИ вдига залога"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/381229-%D0%BC%D1%8A%D1%81%D0%BA-%D0%BE%D0%B1%D0%B5%D1%89%D0%B0-%D1%82%D0%B5%D1%81%D0%BB%D0%B0-%D0%B4%D0%B0-%D0%BF%D0%B5%D1%87%D0%B5%D0%BB%D0%B8-%D0%B4%D0%BE-%D0%BA%D1%80%D0%B0%D1%8F-%D0%BD%D0%B0-%D0%B3%D0%BE%D0%B4%D0%B8%D0%BD%D0%B0%D1%82%D0%B0", "text": "Американският производител на електромобили Tesla може да излезе от цикъла на загуби през третото тримесечие на 2018 година, ако се вярва на думите на основателя и лидер на компанията – Илон Мъск.   В последно време Tesla е налегната от проблеми. Компанията все още не може да достигне желания производствен капацитет за автомобилите Model 3, продължава да губи, а някои нейни акционери вече я дадоха на съд.   На този фон мнозина анализатори прогнозират, че в близко време Tesla ще банкрутира. В отговор на засилващия се натиск и опасенията от провал, Илон Мъск излезе с оптимистично изявление за бъдещето на компанията.   На своята страница в Twitter мениджърът написа, че още през третото тримесечие на настоящата година Tesla ще започне да печели. Компанията приключи четвъртото тримесечие на миналата година със загуба в размер на 685 млн. долара, а като цяло за годината е на минус от близо 2 млрд. долара.   Целта на Tesla е това лято да достигне производствен капацитет от 5000 машини Model 3 на седмица. Дали обаче това ще бъде достатъчно компанията да излезе от загубите? В близките месеци ще стане ясно подплатени ли са с реални аргументи обещанията на Илон Мъск.", "date": "2018.04.23", "title": "Мъск обеща тесла да печели до края на годината"}
{"url": "http://www.classa.bg/%D1%81%D0%B2%D1%8F%D1%82/item/381221-5-%D0%BB%D0%B0%D1%82%D0%B8%D0%BD%D0%BE%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%86%D0%B8-%D1%81%D1%80%D0%B5%D0%B4-100-%D1%82%D0%B5-%D0%BD%D0%B0%D0%B9-%D0%B2%D0%BB%D0%B8%D1%8F%D1%82%D0%B5%D0%BB%D0%BD%D0%B8-%D1%85%D0%BE%D1%80%D0%B0-%D0%B7%D0%B0-2018-%D0%B3", "text": "Престижното американско списание Time публикува тази седмица класиране на 100-те най-влиятелни хора в света през 2018 г., което включва и пет латиноамериканци. Списъкът се изготвя ежегодно въз основа на становището на фигури с обществено значение.   \"Това не е мярка за власт, въпреки че много от списъка я упражняват, нито е колекция от натрупаните постижения, но е по-скоро избор на хора, в своя момент.\", казва списанието. Гилермо дел Торо Мексиканският режисьор Гилермо дел Торо е бил избран за художествения си гений и таланта си за \"оркестриране на митологията\" в неговите филми, смесвайки любов със страх. Миналия месец Дел Торо получи Оскар за най-добър филм и най-добър режисьор за работата си \"Формата на водата\". Кристина Хименес \"Мечтателката\" Кристина Хименес, е включена в списъка за кръстоносния си поход в защита на \"бъдещето за около 700 000 млади хора, отведени от родителите си в САЩ\". Хименес, която идва на 13 години в Съединените щати от Еквадор, е съосновател през 2008 г. на \"Юнайтед дрийм\" - организация, посветена на защитата на правата на \"мечтателите\", имигрантите без документи, дошли незаконно в САЩ като деца под 16 години годишна възраст Маурисио Макри Сегашният президент на Аржентина, Маурисио Макри, е включен в списъка, тъй като е \"хибриден политик, който е про-бизнес, но е чувствителен и към народните грижи\". Той също така се откроява като \"ангажиран, компетентен и не корумпиран демократ\" и може да стане първият неперонистки аржентински президент, който да изкара мандата си. Даниела Вега Транссексуалната актриса Даниела Вега с чилийски произход, е била включена в списъка \"за показване предизвикателствата пред транс-джендерите в нашите общества\". Вега стана първият транссексуален човек, който се представи на Оскарите сред актьорския състав на \"Фантастична жена\", първият чилийски филм, спечелил златната статуетка за най-добър чуждоезичен филм. Кармен Юлин Крус Кметът на Сан Хуан, столицата на Пуерто Рико, Кармен Юлин Круз, е избрана за това, че се превърна в \"гласа на гражданите на Пуерто Рико, без право да гласуват за президент и без представителство в Конгреса на САЩ\". Откакто ураганът Мария удари страната през септември 2017 г., Юлин безмилостно се бори за правата на сънародниците си.   През 1999 г. списание \"Time\" избра 100-те най-влиятелни хора на 20-ти век. От 2004 г. това се прави всяка година. Престижната класация се развива във всяка от петте категории, в които са разделени избраните: пионери, художници, лидери, икони и титани.   Други латиноамериканци, които преди това са били част от прочутия списък бяха папа Франциск, който се е появил пет пъти, Мишел Бачелет, която се появява в класацията четири пъти, Уго Чавес, Лионел Меси и Папи Янки, по два пъти сред стоте най-влиятелни хора в света.", "date": "2018.04.23", "title": "5 латиноамериканци сред 100-те най-влиятелни хора за 2018 г."}
{"url": "http://www.classa.bg/%D1%81%D0%B2%D1%8F%D1%82/item/381222-%D1%81%D0%B0%D1%89-%D1%89%D0%B5-%D0%BA%D0%B0%D0%B6%D0%B0%D1%82,-%D1%87%D0%B5-%D1%81%D0%B0-%D1%81%D0%BF%D0%B0%D1%81%D0%B8%D0%BB%D0%B8-%D1%81%D0%B2%D0%B5%D1%82%D0%B0,-%D0%BD%D0%BE-%D0%B2%D1%81%D1%8A%D1%89%D0%BD%D0%BE%D1%81%D1%82-%D1%81%D0%BF%D0%B5%D1%87%D0%B5%D0%BB%D0%B8-%D1%80%D1%83%D1%81%D0%BA%D0%B8%D1%8F%D1%82-%D0%B8-%D0%BA%D0%B8%D1%82%D0%B0%D0%B9%D1%81%D0%BA%D0%B8-%D0%BF%D0%BE%D0%B4%D1%85%D0%BE%D0%B4-%D0%BA%D1%8A%D0%BC-%D0%B4%D0%B8%D0%B0%D0%BB%D0%BE%D0%B3%D0%B0-%D1%81-%D0%BA%D0%B8%D0%BC-%D1%87%D0%B5%D0%BD-%D1%83%D0%BD", "text": "Председателят на комисията по външните работи на Съвета на Руската федерация, Константин Косачев е говорил за решението на лидера на Северна Корея да прекрати ядрените опити и изстрелването на междуконтинентални балистични ракети.   Руският сенатор няма съмнение, че американците \"ще припишат резултата на демонстрацията си на военна мощ и санкции, вярвайки, че са спасили света\". \"В действителност, ако напредъкът се потвърди, той е станал възможен благодарение на съвместните действия в пет от шестте страни \" пише Косачев, позовавайки се на Русия, Китай, Япония, Южна Корея и Северна Корея, които участваха в преговорите. Шестата страна, е САЩ.   \"Всяка страна имаше своята роля. Поддържането на каналите за диалог с Пхенян от Пекин и Москва бе по-важен и резултатен инструмент, отколкото публичните заплахи на Вашингтон да го изтрият от лицето на земята \", казва той.   Косачев подчерта, че Русия не е спряла диалога със Северна Корея \"нито за минута\" и посочи, че за нормализиране на ситуацията на Корейския полуостров е необходимо Вашингтон да се откаже от \"агресивната и презрителна реторика и от заплахите за промяна на режима чрез външна намеса.\"   Руският сенатор подчерта значението на признаването \"суверенно право на Северна Корея за собствено развитие\" и призова за край на военни маневри в близост до границата на Северна Корея и възцаряване на политическия диалог.", "date": "2018.04.23", "title": "\"САЩ ще кажат, че са спасили света, но всъщност спечели руският и китайски подход към диалога с Ким Чен-ун\""}
{"url": "http://www.classa.bg/%D1%81%D0%B2%D1%8F%D1%82/item/381223-%D1%83%D0%B8%D0%BA%D0%B8%D0%BB%D0%B8%D0%B9%D0%BA%D1%81-%D0%B7%D0%BE%D0%B2%D0%B5-%D0%B7%D0%B0-%D0%B3%D0%BB%D0%BE%D0%B1%D0%B0%D0%BB%D0%BD%D0%B0-%D0%B1%D0%BB%D0%BE%D0%BA%D0%B0%D0%B4%D0%B0-%D0%BD%D0%B0-%D0%BA%D1%80%D0%B8%D0%BF%D1%82%D0%BE%D0%B1%D0%BE%D1%80%D1%81%D0%B0%D1%82%D0%B0-coinbase", "text": "WikiLeaks обяви в своя Twitter акаунт, че \"през следващата седмица ще призове за световен блокаж\" на къщата за обмен на криптовалута Coinbase, като \"неподходящ член на крипто общността.\"   \"Coinbase, водещ обработващ на Bitcoin в Калифорния, който реагира на скрито влияние, блокира напълно безобидния магазин на WikiLeaks с решение, одобрено от администрацията\", се казва в публикацията.   На 21 април официалният акаунт на магазина на WikiLeaks в Twitter съобщи, че Coinbase го е блокирал в платформата си \"без предупреждение или обяснение\". Публикацията носи екранната снимка на съобщение, изпратено до магазина от криптоборсата. \"След внимателен преглед смятаме, че профилът ви е участвал в забранени действия, в нарушение на нашите Общи условия и със съжаление ви уведомяваме, че вече не можем да му предоставим достъп до услугата\", казва той.   Магазинът на Уикилийкс продава продукти като тениски и аксесоари, за да подпомогне финансирането на операциите, като приема плащания и в няколко криптовалути.   Някои потребители реагираха на това решение на Coinbase, изоставяйки платформата. Както един потребител на Twitter посочи: \"Няма да подкрепя организация, която цензурира противоположни мнения\".   От своя страна, специалистът по биткоини Андреас Aнтонопулос подчерта, че \"ние сме затворили кръга, тъй като за много хора интересът към криптовалутите започна, когато големи финансови доставчици като Visa, Mastercard, PayPal и някои банки бойкотираха WikiLeaks през 2010. \"Сега Coinbase повтаря историята\", казва той.", "date": "2018.04.23", "title": "Уикилийкс зове за \"глобална блокада\" на криптоборсата Coinbase"}
{"url": "http://www.classa.bg/%D1%81%D0%B2%D1%8F%D1%82/item/381224-%D0%B2%D0%B8%D0%B7%D0%BE%D0%B2%D0%B0-%D1%81%D1%82%D0%B5%D0%BD%D0%B0-%D1%81%D0%B0%D1%89-%D0%BE%D1%82%D0%BA%D0%B0%D0%B7%D0%B0%D1%85%D0%B0-%D0%B2%D0%B8%D0%B7%D0%B8-%D0%BD%D0%B0-%D0%B0%D1%80%D1%82%D0%B8%D1%81%D1%82%D0%B8-%D0%BE%D1%82-%D0%B1%D0%BE%D0%BB%D1%88%D0%BE%D0%B9", "text": "Руското външно министерство критикува решението на САЩ да откажат този месец издаването на визи на двама руски артисти от Болшой театър, като по този начин осуетиха участието им в галавечерите в Линкълн център за сценични изкуства. Изпълненията в Ню Йорк на прима балерината Олга Смирнова и първия солист на балетната компания Якопо Тиси, бяха отменени.   Организаторът на концерта, Линда К. Морз, заяви в интервю за Портал Page Six, че да се откаже виза на Смирнова, \"считана за балерина номер едно в света, е тревожна ситуация, решението от страна на Министерството на вътрешната сигурност на САЩ е политическо и няма смисъл\".   Руското външно министерство изрази своето недоволство от това решение, заявявайки, че явно САЩ възнамеряват да \"скъсат нишката, която обединява двата народа, нещо, което не се е случило дори по време на Студената война\". \"Напротив, изкуството, включително балетът, винаги е помагало да се разбираме по-добре, да се разтопи ледът на недоверието, да се намали напрежението в междудържавните отношения\", се казва в изявлението.   \"Въпреки това, днес влиятелните американски сили са заети с това как да наложат повече натиск върху Русия и не се спират пред нищо, за да отделят американците от руснаците с визова стена\".", "date": "2018.04.23", "title": "\"Визова стена\": САЩ отказаха визи на артисти от Болшой"}
{"url": "http://www.classa.bg/%D1%81%D0%B2%D1%8F%D1%82/item/381220-%D1%81%D1%8C%D0%BE%D0%BC%D0%B3%D0%B0%D1%82%D0%B0-%D0%BE%D1%82-%D1%84%D0%B5%D1%80%D0%BC%D0%B0-%D0%BA%D1%80%D0%B8%D0%B5-%D1%81%D0%BC%D1%8A%D1%80%D1%82%D0%BD%D0%B0-%D0%BE%D0%BF%D0%B0%D1%81%D0%BD%D0%BE%D1%81%D1%82", "text": "Рибата винаги е била считана като здравословна храна, но когато става въпрос за отглежданата сьомга, експертите твърдят, че това може да бъде е далеч от истината.   Доказано е, че отглежданата сьомга е пет пъти по-токсична от всеки друг хранителен продукт. Това е така, защото \"Рибарниците днес са изправени пред редица сериозни проблеми, от прекомерния улов, до химическото замърсяване и генетични мутации поради токсични експозиции\", каза специалистът Джоузеф Меркола, според доклад на здравния портал GoodFullness.   Норвежкият екологичен активист Кърт Одекалв казва, че отгледаната сьомга е една от най-токсичните храни в света, тъй като нейното производство е \"бедствие както за околната среда, така и за човешкото здраве\".   В същото време, Ан-Лиз Бирч Монсен, биолог в Университета в Берген в Норвегия, е категорична: \"Аз не препоръчвам на бременни жени, деца и млади хора да ядат сьомгата, отглеждана във ферми. Непредсказуеми са както количеството на токсини, които съдържа, така и начинът, по който тя засяга организма на консуматорите.\"   Замърсителите, открити в развъдната сьомга, имат отрицателно въздействие върху развитието на мозъка, свързани са с аутизъм и засягат други органични системи, като имунната система и метаболизма на организма.   Като се има предвид тази панорама, някои експерти препоръчват да бъдем внимателни към това, което ядем и да знаем точно откъде идва и какво съдържа.", "date": "2018.04.23", "title": "Сьомгата от ферма крие смъртна опасност"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/381215-%D0%BA%D0%BE%D0%B9-%D0%B7%D0%B0-%D0%BA%D0%BE%D0%B3%D0%BE-%D0%B7%D0%B0%D0%BB%D0%B0%D0%B3%D0%B0-%D0%B2-%D1%81%D0%B1%D0%BB%D1%8A%D1%81%D1%8A%D0%BA%D0%B0-%D1%81%D0%B8%D0%BC%D0%B5%D0%BE%D0%BD%D0%BE%D0%B2-%E2%80%93-%D0%B1%D0%BE%D0%B6%D0%BA%D0%BE%D0%B2-%D0%B7%D0%B0-%D1%85%D0%B0%D0%B7%D0%B0%D1%80%D1%82%D0%B0-%D0%B7%D0%B0%D1%89%D0%BE-%D0%BC%D0%B5%D0%B4%D0%B8%D0%B8%D1%82%D0%B5-%D1%81%D0%B5-%D0%BE%D1%81%D0%BB%D1%83%D1%88%D0%B2%D0%B0%D1%82", "text": "      Как ще завърши мачът Валери Симеонов – Васил Божков? Ако имаше залагания за този сблъсък, те щяха да бъдат 5 към 1 в полза на Божков. След много глупости от страна на вицепремиера Валери Симеонов, той внесе едно предложение съвсем на място – да се забрани със закон рекламирането на резултатите от хазартните игри. Така влиза в сблъсък с хазартния монополист Васил Божков, който седи зад онези безумни реклами, които заливат всеки ден по всички канали зрителя с щастливи печеливши. Рекламите сякаш са подбрани като рекламна стратегия с таргет група най-бедната част от населението – безработни, пенсионери, студенти.     Парите, които се изливат в телевизиите за тези реклами са толкова сериозни, че никоя от тях не си позволява да засегне тази тема в сутрешните си блокове и коментарни предавания, които се занимават назидателно с какви ли не дребни теми. Още се ослушват какво да предприемат.  По повод тоталното заливане на пазара с лотарийни билетчета, които се продават навсякъде по магазини, бензиностанции и квартални бакалии, излезе български виц, пародия на американско изследване – според него по всяка 100-доларова банкнота в Щатите има следи от кокаин. Българският виц гласи, че по всяка монета от 50 ст. или лев има следи от търкане на лотарийни билетчета. Виц или реалност?…   Манията с лотариите, рекламирани с милионни печалби и разнообразни исторически сюжети с древен Египет, пиратски съкровища, милиони в долари и т. н. въобще не е безопасна. Хазартът предизвиква зависимост, както наркотиците и алкохола. С нея по света се занимават психиатри, тя се лекува трудно, както всяка друга зависимост. У нас тя се поощрява с реклами по телевизията и   къде да се продават тези талони и къде да има игрални зали и казина. До 2014 г. тези лотарийни игри дори не се облагаха с данъци като хазарт, които и без друго са ниски.   Според Симеонов проектът е да се направят промени в два закона – за хазарта и за радио и телевизия. Той очаква да го подкрепи ГЕРБ. Дали това ще се случи, предстои да видим в рамките на седмицата. Възможно е ГЕРБ да подкрепи ограничението, защото нищо чудно да има недоволен, че не се отчита нужният дял от печалбите на когото трябва.  Предложението на Симеонов е рекламата на резултатите от хазартни игри да бъде премахната и в интернет сайтовете, като единствено ще остане тегленето на тиражите. Ако се ограничи рекламата на хазарт в телевизиите и интернет, това може да подпомогне печатните издания, които закъсват все повече. Те обаче в по-голямата си част се контролират от Пеевски и не са показали досега, че подкрепят идеята. Напротив – в някои от тях се появиха предпазливи атаки срещу Симеонов по темата. Масовите продажби на хазартните талони в павилионите „Лафка” подсказват, че има някакво сътрудничество между Божков и Пеевски в тези лесни печалби, които се постигат с много малко разходи, най-големите от които са рекламите по телевизиите.   Ограничението на рекламите за хазарт е твърде плаха стъпка във вярната посока. Хазартът в България е практически без регулация. Казино или игрална зала може да се открие навсякъде. В други страни за хазарт има определени градове, курорти, територии. В България, като тръгне човек например от Централна гара в София към НДК по „Мария Луиза” и „Витошка”, ще изброи близо 20 казина и игрални зали. Всеки квартал на София е равномерно наситен с такива хазартни игри. Парадокс е, че има   в България. Според системата „Амадеус”, която има база данни практически за целия свят, в България има регистрирани 1327 компании, които се занимават със залагания и хазарт. Същевременно, по данните, които съобщи в края на миналата година Ангел Ирибозов, председател на Управителния съвет на Българската търговска асоциация на производителите и организаторите от игралната индустрия, в България има регистрирана …само една бинго зала. В още 18 игрални зали в България имало инсталирани електронни съоръжения за бинго. Към края на 2017 г. в цялата страна има официално регистрирани 18 казина и 847 игрални зали. Изглеждат малко, при толкова компании, които се занимават с хазарт.  Освен рекламите, какво още трябва да се направи, за да се регулира хазартът?   Първо, да се обложи с по-високи данъци, включително интернет залаганията. Според данни на системата „Амадеус” на „Мудис”, цитирани от Тихомир Безлов от Центъра за изследване на демокрацията, годишният оборот на хазарта у нас е към 3 млрд. лева. А внесените данъци са 177 млн. лева.   Второ, трябва да се спре продажбата на лотарийни билети навсякъде, а да остане само на определени пунктове, както тези на тотото.   Трето – да се ограничи и териториално. Примерно, само в някои морски и зимни курорти.  Казината са класически инструмент за пране на пари и инвестиционен интерес в тях винаги са имали мафиотски структури. Забогатял в сивия сектор може да получи документ от казино, че е спечелил голяма сума. А колко е загубил в брой трудно може да се проследи. Обикновено при изпирането на незаконни пари се взима комисиона между 30 и 50%.   В страни със слаба регулация на хазарта, като България, се практикуват непозволени методи в някои игри, които се преследват в големите хазартни градове. В някои игри в казината са възможни манипулации и уговорен резултат с избран клиент. У нас нагласят дори игрални автомати за определени клиенти, за да спечелят уж на късмет пари.", "date": "2018.04.23", "title": "Кой за кого залага в сблъсъка Симеонов – Божков за хазарта? Защо медиите се ослушват?"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/381216-%D0%BC%D0%BE%D0%B6%D0%B5-%D0%BB%D0%B8-%D0%BA%D0%BE%D1%81%D0%BC%D0%BE%D1%81%D1%8A%D1%82-%D0%B4%D0%B0-%D1%81%D1%82%D0%B0%D0%BD%D0%B5-%D1%81%D0%B2%D0%BE%D0%B1%D0%BE%D0%B4%D0%BD%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%B0-%D0%B7%D0%BE%D0%BD%D0%B0", "text": "Водещите световни икономики се опитват да започнат бизнес в космоса чрез частни компании, за да не харчат бюджетни средства. За бизнеса космосът е нова игра. Засега, тя не е най-популярната, но вече е доста рискована и с високи залози. Проблемът е в подробностите - както при всяка игра и тук са необходими правила, които да се спазват от всички играчи. Някои такива правила вече действат, други се раждат пред очите ни.   Колективните международни договори, държавните законодателни актове, двустранните международни споразумения, вътрешните правила на международни агенции и консорциуми. Това далеч не е пълният списък на документите, които установяват реда в космическия отрасъл. За да се разпредели по чиниите тази законодателна салата, ще бъде необходима не една докторска дисертация.     За да покажем колко голяма е бъркотията в тази сфера, нека дадем нагледен пример с орбиталния проект OneWeb. Той цели до 2020 година да осигури за цялото население на Земята широколентов спътников интернет. За тази задача се създава група от 900 спътника. Нека анализираме географията на проекта. Компанията инициатор е регистрирана във Великобритания. Ключовите инвеститори са международните Airbus и Intelsat, американските Hughes и Coca-Cola, индийската Bharti Enterprises, мексиканската Grupo Salinas и други. Спътниците ще се произвеждат във френския град Тулуза, а за извеждането им в орбита ще отговарят руските ракети “Союз” и “Протон”.   Реторичният въпрос е: законодателството на коя държава трябва да регулира този проект? Също толкова интересна задача - как ще се уреждат правата и задълженията на космическите агенти, насочени към космоса, ако те започнат да се регистрират в екзотични страни? Например, в Бангладеш или Буркина Фасо. На места, където не са и чували за международни договори за космоса, а законодателство за регулиране на тази сфера изобщо не съществува като клон на правото. Означава ли това, че ще може да се играе изобщо без правила?   Не. Все пак има универсален набор принципи, които регламентират космическата дейност на всички държави и частни компании в космоса. Това са основни норми на международното космическо право, закрепени в междуправителствени споразумения под егидата на ООН, които всички играчи на пазара сякаш спазват. Поне на думи.   Принципите са следните: свобода на изследване и използване на космическото пространство и небесните тела за благото на цялото човечество (тук всичко е ясно). Космическото пространство и небесните тела не подлежат на национално присвояване (по-просто казано, всяка държава може например да построи база на Луната, но не и да обяви повърхността под нея за своя територия).   Държавите носят отговорност за всяка национална космическа дейност (това означава, че Русия отговаря изцяло за Роскосмос, Китай - за CNSA, САЩ - за NASA, SpaceX и така нататък). Нека приемем, че космическите държави ще продължат и в бъдеще да спазват тези правила.   Никоя държава не харчи за развитие на космическата сфера над 1 % от брутния си вътрешен продукт. През последните години лидерите в сектора дори неведнъж обявяваха намаляване на разходите и свиване на програми.   Русия оряза лунния си проект до минимум и отложи за дълго пускането на тежката ракета “Ангара”. САЩ временно се отказаха от ново кацане на Луната и свиват участието си в Международната космическа станция.   Тези и много други фактори ни водят до очевидната тенденция - държавите постепенно сами се отдръпват от близкия космос. Те си запазват далечните мисии и изстрелванията на космически обекти за военни и национални цели, а останалата търговско-космическа дейност прехвърлят на милостта на частния бизнес. В резултат, в момента за почти три четвърти от икономическите проекти в космоса отговорност носят предприемачи.   Зад всичко това ясно прозира стремежът на водещите световни икономики да пренесат в космоса макиавелисткия подход, който вече бе успешно изпробван на Земята. Той включва създаване на национални предприятия при максимално благоприятни условия за търговска дейност в космоса; без да се харчат бюджетни средства да се постигне смазващо икономическо преимущество в космическото пространство; да започнат да диктуват собствените си условия на останалите играчи на пазара от позиция на превъзходство. Това е напълно реална перспектива и засега към тази цел най-последователно вървят САЩ.   Следващият проблем, с който предстои да се сблъскаме в относително близко бъдеще, е чрез какъв правен принцип да се разпределят териториите на съседните планети. Засега най-вероятна изглежда американската практика от времето на Дивия запад - кол, забит на територията на участъка, закрепва правото на собственост върху него. Разликата е само в това, че няма да се установява право на владение, а право на ползване. Усвоената част от повърхността на планетата няма да става далечен анклав на Русия, САЩ или някоя друга страна. Материалните (полезни изкопаеми, проби) и нематериални (резултати от изследвания) блага най-вероятно ще се разпределят според правото на първия пристигнал.   Нека не забравяме и за потенциалното Елдорадо на 21 век - астероидния пояс. Класиците на научно-популярния жанр раздухват тази тема не по-лошо от букмейкъри преди финала на Шампионската лига. По данни, на които се позовава руския вестник “КоммерсантЪ”, общата стойност на полезните изкопаеми, съсредоточени между Марс и Юпитер, достига астрономическите 700 квинтилиона долара, а средностатистическият астероид съдържа 1,5 милиона тона кобалт, което е една четвърт от земните залежи на този метал.   Как ще си разделим богатството? Най-вероятно по схемата печели този, който първи се докопа до най-тлъстите парчета от астероидния пояс.", "date": "2018.04.23", "title": "Може ли космосът да стане свободна икономическа зона?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/381217-%D0%BF%D1%80%D0%BE%D0%BC%D0%B8%D0%BB%D0%B8%D1%82%D0%B5-%D0%BD%D0%B0-%D1%89%D0%B0%D1%81%D1%82%D0%B8%D0%B5%D1%82%D0%BE", "text": "Това беше хубав стар виц – че най-после е измислена мерна единица за щастието. Щастието било се измервало в промили.   Понякога си мисля, че вестниците ги списват изключително щастливи хора.   Поглеждаме сергийката и веднага виждаме сензацията на „ТРУД” –  „Исус Христос кацна в България”!  Какво е едно левче пред чудото – веднага грабваме вестника и търсим по-подробна информация за него – оказва се, че това не е все още Второто пришествие, а причината е много по-банална – Божият син дошъл  „За шоуто в зала 1 на НДК” . А още по-нататък става ясно, че става дума за прочут актьор, изиграл първи ролята в мюзикъла на Андрю Лойд Уебър…   По Великденските празници всички се държим така, сякаш сме спазвали строго постите – затова от страниците на всекидневниците капе лой и мирише на козунаци. Отново „ТРУД” открива нещо ново в мълчанието на агнетата – скритият им канибализъм.  „Гръцкото агне изяжда българското”  – твърди заглавие от първа страница. Хич да им се не надяваш на милите вкусни животинки – но гръцките явно въртят византийски номера!   „МОНИТОР” пък опитва да ни предпази от злите сили и Лукавия – на цяла страница ни предупреждава, че  „Великденските камбани бият и за вещиците” .   Предупрежденията са повече от навременни и поднесени със съвременна лексика, достъпна за младия читател, за когото новите технологии са като слънчогледови семки –   – в смисъл, че  .    И дори когато свещеникът произнесе „Христос Воскресе!”, слугите на Лукавия няма „да тръгнат да излизат заднишком и в крачка да се преобразят, така че останалите да видят истинския им лик – без ъпгрейдите”…   Как въпреки ъпгрейда да разпознаем представителките на злите сили също е указано:     А когато е коленичила? Лесно – тогава „кръстосва краката си отзад”.   Още по-очевидно – когато е в църква, се опитва  . Елементарно! Сред другите богомолци веднага ще се забележи!   А когато не е в черква? Също елементарно –    Труден е животът на вещиците – ако всички, които ги подозират, плюят, ще им загарят манджите – нали все ще трябва да излизат на вратата! Да му мислят тези, които живеят на по-горните етажи – има да търчат по стълбите…   Но не всичко е във властта на злите сили – „ТРУД” ни дава пример с монах, извършил подвиг в името Божие.   – заявил скромно монахът след подвига. И добавил, че    А подвигът действително е впечатляващ –  „Индийски монах тегли кола с пениса си цели 30 метра”!   Моля ви, не следвайте примера му, ако колата не пали, просто помолете някого да ви бутне!   Но – празниците отминаха, зададе се лято и хората, от които зависи да не глътнем вода и да се удавим, се загрижиха за нас –  „Ангелкова внася спасители на плажа”  – информира „СТАНДАРТ”. Спасителите щели да дойдат от Украйна. Това от една страна е хубаво – ще им отнеме време докато се научат да четат българските високопромилни вестници и ще гледат по-внимателно към вълните.   От друга страна – не чак толкова. Някой да знае как е „помощ!” на украински?", "date": "2018.04.23", "title": "Промилите на щастието"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/381218-%D0%B7%D0%B0-%D0%BA%D0%B0%D0%BA%D0%B2%D0%BE-%D0%B4%D0%B0%D0%B2%D0%B0%D1%82-%E2%80%9E%D0%BF%D1%83%D0%BB%D0%B8%D1%86%D1%8A%D1%80%E2%80%9D", "text": "      „През 1939 година американският комикс, подобно на праисторическите бобри и хлебарки, бе по-голям и по свой тромав начин по-великолепен от своя съвременен потомък. Имаше размерите на лъскаво списание и в съчетание с дебелината на булевардно издание, предлагаше своето шестдесет и четиристранично крещящо тяло, в това число и корицата, на идеалната цена от едно калаено десетаче”, разказва Майкъл Шейбон в „Невероятните приключения на Кавалиър & Клей” (Еднорог, превод Стефан Аврамов).     Историята почва в Прага. Пенсиониран илюзионист обучава еврейски тийнейджър по специалността освобождаване при всякакви обстоятелства – прикован с вериги и заключен с дяволски катинар или хвърлен в реката овързан с въжета и в чувал и пр.   Родителите дават мило и драго да го спасят от холокоста. И той пристига при леля си в Ню Йорк. И при връстника братовчед. С невероятната дарба на рисувач. Двамата се сдушават на тема комикси…   „И тогава, през юни 1938 година, се появи Супермен”, припомня Шейбон. А нашите измислят Ескаписта, едно от многото му копия, героят, който се освобождава при всякакви обстоятелства. Тръгват от нищото, правят невъобразим удар и пари за нула време. Тлъстата плячка е за други, но то е в реда на нещата. Американска мечта и комикс, какво по-удачно съчетание!   Романът-река печели „Пулицър” за 2001 г. - 700 български страници: 15-годишна семейна сага. Между двамата застават жена и дете…   Шейбон е превъзходен разказвач на безкрайни истории. Тънък познавач на американския комикс и особено на „златната му ера”. Хвърлил достатъчно усилия да изучи Ню Йорк от епохата, вместо като български автор постмодернист да имитира достоверност с архаизиран език. Не прекалява с хватки като „Той бе трезвен като надгробна плоча”… Орсън Уелс се вясва с единствена реплика…   Колкото до „ерата”: „Едно от най-устойчивите убеждения, които можем да забележим при изучаването на човешките заблуди е, че всяка златна ера или е отминала, или предстои”.", "date": "2018.04.23", "title": "За какво дават „Пулицър”"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/381219-%D0%B2%D1%8A%D0%BF%D1%80%D0%B5%D0%BA%D0%B8-%D1%81%D0%BF%D1%80%D1%8F%D0%BD%D0%B0%D1%82%D0%B0-%D0%BD%D0%B0-50-%D0%B0%D0%B5%D1%86-%E2%80%9C%D0%BA%D0%BE%D0%B7%D0%BB%D0%BE%D0%B4%D1%83%D0%B9%E2%80%9D", "text": "България продължава да бъде №1 в Европа по най-ниска пазарна, борсова цена на електроенергията, от началото на 2018-та г. и до утрешния 23-ти април. За да стане по-интересно ще ви покажа и, как е изглеждаше сравнителната графика пак на втория ден след спирането на блок № 5 на АЕЦ-а, но за миналата 2017-та г.  И нека сравнението започне сега, Това не пречи на политико-медийно-енерГЕПИйната мафия да пренебрегва и даже да защитава факта, че фирмите посреднички (като ЧЕЗ Електро – бъдеща Инерком, на Гинка Върбакова) ПРЕпродават с над 100% кръвен данък за бизнеса, а за капак активно подготвят и (не)драстично поскъпване за битовите потребители, от 1-ви юли. Мероприятието се ползва с небивал успех сред робите, които ненавиждат такива сравнения и високомерно ги пренебрегват. Предпочитат да си плащат пред борбата за независимост. Българският роб – най-богатия роб на света? Ето и обещаното сравнение с миналата година, на цените, на втория ден след спирането на същия блок № 5 на АЕЦ-а: Любимата ми шопска поговорка гласи: Ние нЕма да го фАлиме. Оно се вИди и само се фАли. Такова нещо няма да видите при нито един “български политик, журналист, експерт” или какъвто се сетите още. Например соросоиди или (не)правителственици, които са хиперактивни, но за неща, които не ви бъркат така в джоба.  ", "date": "2018.04.23", "title": "Въпреки спряната на 50% АЕЦ “Козлодуй”"}
{"url": "http://www.classa.bg/%D1%81%D0%B2%D1%8F%D1%82/item/381211-%D0%BB%D0%BE%D0%BD%D0%B4%D0%BE%D0%BD-%D0%BE%D0%B1%D1%8F%D0%B2%D0%B8,-%D1%87%D0%B5-%D1%81%D0%BA%D1%80%D0%B8%D0%BF%D0%B0%D0%BB-%D0%B1%D0%B8%D0%BB-%D0%BE%D1%82%D1%80%D0%BE%D0%B2%D0%B5%D0%BD-%D0%BE%D1%82-%D1%81%D0%B2%D0%BE%D0%B9-%D0%BA%D0%BE%D0%BB%D0%B5%D0%B3%D0%B0", "text": "Британските власти са идентифицирали основните заподозрени за покушението срещу бившия агент Сергей Скрипал и дъщеря му Юлия, съобщават британски медии втори пореден ден.  Според информация на “The Sunday People” заподозрените са шестима, а основният извършител е 54-годишен бивш служител на руската служба за сигурност ФСБ, с агентурно име “Гордън”. Той вероятно си е служил с три псевдонима, сред които Михаилс Савикис. Според източници на “The Telegraph” заподозрените се намират в Русия.       Сега усилията на антитерористичния отдел на британската полиция са насочени към започване на дело срещу идентифицираните лица. Техните имена не се уточняват, но се казва, че според данни на британските спецслужби извършителите на покушението са свързани с Кремъл. Полицията е направила анализ на списъците с пътниците от полетите, пристигащи във Великобритания и на заминаващите от страната, както и на записи от камери за видеонаблюдение в Солсбъри и на номера на автомобили. Агентурното име “Гордън” е станало известно на лондонската полиция след 5-часов разпит на бившия агент на КГБ Борис Капричков, който живее във Великобритания. Самият Капричков заявява пред “The Sunday People”, че се е срещал с “Гордън” в началото на 90-те години. Британските спецслужби смятат, че ще едва ли ще могат да задържат потенциалните убийци, тъй като те вече са в Русия. На 4 март Сергей Скрипал и дъщеря му Юлия бяха намерени в безсъзнание в британския град Солсбъри. Експерти на ОЗХО установиха, че двамата са били отровени с нервнопаралитичното вещество “новичок”, разработено в бившия Съветски съюз и произвеждано в руски секретни звена. Те не уточниха къде е произведена отровната субстанция.", "date": "2018.04.23", "title": "Лондон обяви, че Скрипал бил отровен от свой колега"}
{"url": "http://www.classa.bg/%D1%81%D0%B2%D1%8F%D1%82/item/381212-148-%D0%B3%D0%BE%D0%B4%D0%B8%D0%BD%D0%B8-%D0%BE%D1%82-%D1%80%D0%BE%D0%B6%D0%B4%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%B2%D0%BB%D0%B0%D0%B4%D0%B8%D0%BC%D0%B8%D1%80-%D1%83%D0%BB%D1%8F%D0%BD%D0%BE%D0%B2-%D0%BB%D0%B5%D0%BD%D0%B8%D0%BD-,-%E2%80%93-%D0%BB%D0%B8%D0%BA%D0%B2%D0%B8%D0%B4%D0%B0%D1%82%D0%BE%D1%80%D1%8A%D1%82-%D0%BD%D0%B0-%D1%80%D1%83%D1%81%D0%BA%D0%B0%D1%82%D0%B0-%D0%B8%D0%BC%D0%BF%D0%B5%D1%80%D0%B8%D1%8F-%D0%B8-%D0%BF%D0%B0%D0%BB%D0%B0%D1%87-%D0%BD%D0%B0-%D1%80%D1%83%D1%81%D0%BA%D0%B8%D1%8F-%D0%BD%D0%B0%D1%80%D0%BE%D0%B4", "text": "Владимир Илич Улянов с псевдоним Ленин е роден на 10 а прил – нов стил 22 април, 1870 г. в град Симбирск, Московска губерния. Историците го определят като руски революционер, теоретик на марксизма, съветски политически и държавен деец, създател на Руската социал-демократическа работническа партия – болшевики, главен организатор и ръководител на Октомврийската революция през 1917 г. в Русия, първия председател на Съвета на Народните комисари – правителството, на РСФСР и създател на първата в световната история социалистическа държава. Освен това Улянов е създателят и на Третия комунистически интернационал.    Но мненията и оценките на историческата му роля се отличават с крайна полярност.  Владимир И. Улянов е роден в семейството на инспектора на народните училища Иля Н. Улянов, който е син на бивш крепостен селянин, женен за дъщеря на астрахански занаятчия; според писателката М. С. Шагинян тя произлизала от рода на покръстени калмици. Майката на Улянов – Мария Александровна Бланк, има шведско-немски произход по майка, а по различни версии произходът й е украински, немски или еврейски – по баща. Според една версия дядото на Владимир по майка е евреин, който приел православието; по друга версия произлизал от семейството на германски колонисти, поканени в Русия от Екатерина Втора.    През 1878-1887 г. Владимир учил в Симбирската гимназия, ръководена от Ф.М. Керенски, бащата на шефа на бъдещото Временно правителство – Александър Ф. Керенски. След това постъпил в Юридичския факултет на Казанския университет. В този период няма данни за революционна дейност на Улянов. Съвременници от този период разказват, че той имал огромна памет, бил любознателен и необикновено работоспособен, с една дума – ходеща енциклопедия, но не проявявал интерес към обществения живот.    През 1887 г. по-големият брат на Владимир – Александър, бил екзекутиран заради участието си в народоволческото движение и в покушението срещу Александър Трети.    В университета Владимир бил въвлечен в студентския кръжок „Народна воля“. След три месеца го изключили заради участието му в студентски безредици.  След като се върнал в Казан през 1888 г., Улянов постъпил в един от марксистките кръжоци, изучавал и обсъждал съчиненията на К. Маркс. Важна роля в живота му изиграл Г. Плеханов.  През 1889 г.семейство Улянови се преместило в Самара, където Владимир поддържал връзка с местните революционери.   Според Ричард Пайпс, през 1887-1891 г., младият Улянов тръгнал след своя екзекутиран брат и бил привърженик на „Народна воля“. През 1890 г. той успешно взел изпита за курса в юридическия факултет в Императорския Санкт-Петербургски университет, след което проучил много икономическа литература.  В периода 1892-1893 г. възгледите на Улянов са под силното влияние на трудовете на Плеханов – те стават от народоволчески социал-демократически.  Кредото на ленинизма било сформирано през 1894 г.: руският работник се вдига начело с всичките демократични елементи, сваля абсолютизма и повежда руския пролетариат, заедно с пролетариата от всичките страни, в открита политическа борба в „победоносната комунистическа революция“.   Главната цел в живота на Улянов е да победи революцията в Русия, независимо от това дали има там материални условия за нови производствени отношения.  През 1892-1893 г. Улянов работел като помощник при самарския адвокат А.Н. Хардин, като водел повечето криминални дела.   През 1893 г. Улянов пристигнал в С. Петербург, където отново започнал работа като помощник на адвокат. Там написал трудове по марксистка политикономия, история на руското освободително движение, по история на капиталистическата еволюция в руското село и промишленост. По това време разработил програмата на социал-демократическата партия.  Според Р. Пайпс Ленин като личност окончателно се оформил на 23 години, в момента, в който пристигнал в С. Петрбург.  Съвременници разказват, че Улянов излъчвал огромна сила, воля, неумолима дисциплина, енергия, аскетизъм и непоколебима вяра в делото, с една дума бил харизматична личност.   Според писателя Максим Горки за Улянов „работническата класа била като рудата за ковача“.  През май 1895 г. Улянов заминал в чужбина – в Швейцария се срещнал с Плеханов, в Германия – с германския революционер Вилхелм Либкнехт, във Франция – с П. Лафарг, и с други дейци на международното работническо движение. Когато се върнал в Санкт Петербург, обединил разкъсаните марксистки кръжоци в „Съюза за борба за освобождението на работническата класа“. Улянов си поставил за близка цел свалянето на самодържавието; неговият съюз извършвал активна пропагандистка дейност сред работниците.  През декември 1895 г. той бил арестуван, над една година престоял в затвора, а след това бил интерниран в село Шушенское, Енисейска губерния. Същата година се оженил за Надежда Крупска.   След като се върнал от заточението, Улянов основал общоруския работнически вестник „Искра“.   През декември 1901 г. в списанието „Заря“ той за пръв път се подписал с псевдонима „Н. Ленин“.  През 1902-1903 г. Улянов и Крупска живели в Лондон под фамилията Рихтер. През 1903 г. той участвал в подготовката на втория конгрес на РСДРП, която си поставяла за цел социалистическа революция и диктатура на пролетариата.  Революцията от 1905-1907 г. застигнала Улянов в Швейцария.  В началото на ноември 1905 г. той пристигнал в Санкт Петербург и оглавил избрания от конгреса Централен и Петербургски комитет на болшевиките. Под ръководството му започнало да се подготвя въоръжено въстание.  В този период Улянов усилено пишел статии.  През 1906 г. заедно с Крупска заминали за Финландия. По-късно с параход – за Стокхолм.  Още през 1901 г. Улянов писал: „Принципно ние никога не сме се отказвали и не можем да се откажем от терора. Той е едно от военните действия, което може да послужи и дори да бъде необходимо в известен момент от сражението, при известно състояние на армията и при известни условия…“  През 1908 г. Улянов се върнал в Женева. В края на годината Крупска, Зиновиев и Каменев заминали за Париж; там Улянов живял до юни 1912 г. и за пръв път се срещнал с Инеса Арманд – деец на руското революционно движение.  По времето на Първата световна война Улянов живял в Австро-Унгария, в село Поронин; австрийските власти го обвинили в шпионаж в полза на Русия и изкарал известно време в затвора.  През февруари 1916 г. Улянов заминал за Цюрих, където завършил труда си „Империализмът като висш стадий на капитализма“. Сътрудничил на швейцарските социалдемократи, посещавал партийните им събрания. Там от вестниците научил за Февруарската революция в Русия.  Улянов не очаквал революцията от 1917 г., смятал, че няма да я дочака.  Състоялата се скоро революция той оценил като резултат от „заговора на англо-френските империалисти“.   През април 1917 г. германските власти позволили на Улянов с 35 съратници да мине с влак от Швейцария през Германия. Генерал Е. Лудендорф твърдял, че прехвърлянето на Ленин в Русия било целесъобразно от военна гледна точка. Сред приближените на Улянов били Крупска, Зиновиев, И. Арманд и др. На 8 април един от шефовете на германското разузнаване в Стокхолм телеграфирал в германското външно министерство: „Прехвърлянето на Ленин в Русия мина успешно. Той работи така, както бихме искали…“  Първата реч на Улянов на Финландската гара, след като пристигнал, завършила с призив към „социална революция“, което предизвикало смут дори сред привържениците му.  В речта си на 4 юли Улянов твърдял, че болшевиките са готови да вземат властта в страната.  След един месец петроградските болшевики били въвлечени в антиправителствени мероприятия – 3-4 юли 1917 г., които преминали под лозунгите за предаване на властта на Съветите и преговори с Германия за сключване на мир. Въоръжената демонстрация завършила с престрелки; болшевиките били обвинени в организирането на демонстрации срещу държавната власт.   Правителството издало заповед за арестуването на Ленин и други видни болшевики, които били обвинени в държавна измяна и организирането на въстание.   В Петроград Улянов сменил много конспиративни квартири, след което заедно със Зиновиев се криел в шалаша на езерото Разлив. След това се скрил във Финландия, където останал до октомври 1917 г.  Улянов не успял да присъства на шестия конгрес на РСДРП – болшевики, свикан през август 1917 г. В този период пише една от фундаменталните си работи – книгата „Държавата и революцията“.  На 7 октомври той се върнал в Петроград. В Смолни пристъпил към ръководството на въстанието, организирано от Лев Троцки – председателя на Петроградския съвет.   Улянов предлагал да действат твърдо, организирано, бързо. Трябвало да се организира арестуването на правителството, да не се оставя властта в ръцете на Керенски до 25 октомври, да се обезоръжат юнкерите, да се мобилизират районите и полковете.  В нощта на 25 срещу 26 октомври Улянов написал обръщение за свалянето на Временното правителство. В същия ден бил открит Вторият Всеруски конгрес на Съветите, били приети декретите за мира и земята, за създаването на правителството – Съвета на Народните комисари начело с Ленин.  На 5 януари било открито Учредителното събрание, в което болшинството били есери, които представяли интересите на селяните, които по това време били 80% от населението в страната.  За 124 дни от „смолненския период“ Ленин написал над 110 статии, проекти за декрети и резолюции, изчел над 70 доклада и речи, написал около 120 писма, телеграми и бележки; работният му ден продължавал 15-18 часа.  През януари 1918 г. Ленин подписал декрета за създаването на Червената армия. В съответствие с Декрета за мира Русия трябвало да излезе от Първата световна война. Ленин постигнал сключването на Бресткия мирен договор с Германия – 3 март 1918 г. На 13 ноември болшевиките скъсали Бресткия мир, след което Германия капитулирала пред западните съюзници, а авторитетът на Ленин бил издигнат на нечувана висина.   От 11 март 1918 г. Ленин живял и работил в Москва – новата столица на Съветска Русия. Личната му квартира и работният му кабинет се намирали в Кремъл.  На 30 август 1918 г. есерката Фани Каплан извършила покушение срещу Владимир Улянов.  Като председател на Совнаркома на РСФСР, от ноември 1917 до декември 1920 г., Ленин провел 375 заседания на съветското правителство от 406. От декември 1918 до февруари 1920 г. – от 101 заседания само на две не бил председател.  През 1919 г. по инициатива на Ленин бил създаден Комунистическият интернационал.  В нощта на 16 срещу 17 юли 1918 г. било разстреляно семейството на последния руски император Николай Втори. Санкциите на болшевишкото правителство – на Ленин и Свердлов, за разстрела са признати за исторически установени.  По времето на Гражданската война в Русия Ленин лично бил инициатор и един от главните организатори на политиката на червения терор, който се провеждал под преките му указания. Той препоръчвал да започне масов терор, да се организират разстрели, да се изолират неблагонадеждните в концентрационни лагери и да се провеждат извънредни мероприятия.   На 11 август 1918 г. Ленин изпратил телеграма, с която нареждал да бъде потушено кулашкото въстание в Пензенска губерния; в заповедта пишело да се обесят 100 кулаци, да им се отнеме житото и да се вземат заложници.  В средата на август 1920 г. във връзка с информацията, че в Естония и Латвия, с които Съветска Русия сключила мирни договори, се записват доброволци в антиболшевишки отряди, в писмо до местните болшевики призовал да се „бесят кулаците, поповете и помешчиците“.  Дори след края на Гражданската война през 1922 г. Ленин заявил, че е невъзможно да се прекрати терорът и има нужда да бъде законодателно урегулиран.   Според историка И. Ф. Плотников на Ленин е главната роля в гибелта на много жертви на червения терор.  Философът В.В. Соколов определя Ленин като родоначалник на руската русофобия.  През февруари 1920 г. от иркутските болшевики без съд и присъда бил разстрелян адмирал А. В. Колчак. Според редица историци това се случило с личното разпореждане на Ленин.  Негова е и ролята в изгонването на част от руската национална интелигенция от Русия.   Историкът Латишев твърди, че в световната история рядко може да се намери държавен деец, който така да е ненавиждал религията и така да е преследвал църквата, смятайки религията за едно от най-гнусните неща, съществуващи на света, като Ленин. На гонения е подложена преди всичко Руската православна църква. Според Латишев Ленин бил инициатор на четири масови кампании, насочени срещу православието, което показва според него стремежа на Ленин да унищожи колкото може повече православни свещеници.  Веднага след Октомврийската революция Ленин признал независимостта на Финландия. По времето на Гражданската война той се опитвал да постигне съглашения с държавите от Антантата, за да изплати дореволюционните руски дългове, срещу прекратяването на интервенцията и поддържането на белите от страната на Антантата.  През март 1922 г. Ленин ръководил работата на 11-ия конгрес на РКП – болшевики, последния партиен конгрес, на който държал реч. През май същата година той заболял, но се върнал на работа. Вероятно причината е в преумората и тежкото му раняване през 1918 г. Били извикани най-добрите германски невролози, за да лекуват Улянов. Главният му лекуващ лекар до смъртта му през 1924 г. бил Отфрид Фьорстер.   През декември 1922 г. здравословното състояние на Ленин се влошило. Той починал на 21 януари 1924 г. на 54-годишна възраст.  Диагнозата му била склероза на съдовете на базата на преждевременното им износване; голяма част от мозъка на Улянов била размекната, което обяснява симптоми като парализа и нарушения на речта. Основната причина за смъртта му са определени засилените нарушения на кръвообращението в главния мозък, кръвоизлив в меката мозъчна обвивка в областта на четирихълмието.   През 2004 г. е публикувана статия, чиито автори твърдят, че Ленин починал от невросифилис.  Британският историк Хелен Рапапорт, написала книгата „Конспиратор“, пише, че Ленин бил авторитарен, не търпял несъгласие със своето мнение, бил циничен опортюнист, променял партийната си тактика в зависимост от обстоятелствата и политическата изгода, бил жесток, безсрамно използвал хората за своите цели.  Английският писател Артър Ренсън писал, че не познава по-жизнелюбива личност от Ленин, че притежавал радостен темперамент, че бръчките му били от смях, а не от тревоги.  След победата на Октомврийската революция Ленин и Крупска живели в петстайна квартира с една спалня в Кремъл. По времето на пътуванията си из Москва Улянов използвал няколко автомобила, един от които бил „Ролс Ройс“. Цял живот играел шахмат.   Според описанието на Троцки външният вид на Ленин се отличавал с простота и сила. Той бил висок 164 см, със славянски тип лице и проницателни очи.  Руският изобретател Лев Термен, който лично се срещал с Ленин, разказвал, че го учудили неговите яркочервени коси.   Владимир Улянов имал забелязващ се дефект на речта – дислалия.  Сред най-известните трудове на Ленин са: „Развитието на капитализма в Русия“, „Какво да се прави?“, „Материализмът и емпириокритицизмът“, „Империализмът като висш стадий на капитализма“, „Държавата и революцията“, „Големият почин“, „За погромното тровене на евреите“.  Иван Бунин за Ленин, 1924 г.  „Изрод, нравствен идиот по рождение, Ленин се показа в разгара на своята дейност като нещо чудовищно, потресаващо; той разори най-великата в света страна и уби няколко милиона души и въпреки това светът толкова полудя, че посред бял ден спорят дали той е благодетел на човечеството или не…“  Кандидатът на историческите науки И. В. Соколов твърди, че основателят на Съветския съюз Владимир Улянов бил пасивен хомосексуалист. Негови партньори в различни времена били Григорий Зиновиев и Лев Троцки.  Историкът твърди, че на Разлив Ленин си почивал заедно със Зиновиев в „спалня за двама“… Любовниците се криели от Крупска. Любовните им отношения личат ясно от писмата между тях.  ", "date": "2018.04.23", "title": "148 години от рождението на Владимир Улянов Ленин , – ликвидаторът на Руската империя и палач на руския народ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/381213-%D1%81%D0%B2%D0%B5%D1%82%D0%B8-%D0%BC%D1%8A%D1%87%D0%B5%D0%BD%D0%B8%D0%BA-%D0%BB%D0%B0%D0%B7%D0%B0%D1%80-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8", "text": "  Този храбър Христов воин и добропобеден мъченик беше от пределите на България, от селото, наречено Габрово, от родители православни християни  (Според запазеното предание родното място на мъченика е село Дебел дял, на 15 км. от Габрово. Баща му се е казвал Недко Енчов. Родът му съществува и до днес. По данни на архим. Нестор от св. Великотърновска митрополия.) .   Бягайки от България, дойде в Анадола и пристигна в едно село, наречено Сома, което е близо до Пергам, и там стана овчар. Един ден, когато беше на паша с овцете си на високо и пусто място и те почиваха, оттам случайно мина някаква туркиня, срещу която свирепо се нахвърли кучето на стадото. Лазар се събуди от кучешкия лай, бързо се спусна и отърва жената, преди тя да претърпи някоя по-голяма пакост от едно малко разкъсване на дрехите. Коварната и скверна жена тогава не показа никакъв признак на гняв против Лазар.      Но после, когато отиде при мъжа си, наклевети християнина, и то с клевета зла и смъртоносна, че уж в пустото място той направил опит да я изнасили и показваше раздраните си дрехи като доказателство за извършеното насилие. Мъжът й, щом чу това, веднага пламна от гняв и хукна да намери пастира, за да го убие. Но понеже не го познаваше, преби вместо него съдружника му, обаче не до смърт, поради което онзи не умря. А като узна после от жена си (по белезите, които й описа), че не е набил нейния оскърбител, и виждайки, че битият не е умрял, размисли, че е възможно той да го привлече под съд, тъй като беше съвсем невинен и неотговорен. Боейки се от това, варваринът подбуди сродниците на жена си да отидат и да опишат в съда насилието и дързостта на християнина, за да защитят честта й, та да не остане поругана тяхната родственица, сякаш доброволно е извършила прелюбодеяние. Лазар узна за гнева на агарянина и как онази жена е преиначила случилото се, и каква клевета е измислила. Но му се видя недобро да се крие, за да не потвърди по този начин нейното обвинение. Затова открито си остана при стадото, за да покаже, че като невинен не подозира никаква опасност. Но мъжът и сродниците на туркинята подновиха клеветата и обвинението пред агата, който веднага изпрати да доведат Лазар и бития негов съдружник. После доведоха и жената обвинителка с нейните сродници. За невинно бития агарянинът беше оправдан, защото в желанието си да отмъсти на оскърбителя на своята жена, го набил по погрешка, понеже не го познавал. А цялото обвинение и \"престъпление\" се стовари върху Лазаря.   Какво стана по-нататък? Битият беше освободен, а невинният Лазар на 7 април беше осъден на затвор. И понеже поруганието и безчестието на жената се разгласи и се разчу не като лъжливо и измислено, а като истинско и действително, сродниците обещаха на агата хиляда гроша, та или да потурчи Лазар, или да го обеси, за да бъде заличен по този начин позорът от техния род. Агата твърде много желаеше да вземе тия пари. Но съдията не даваше разрешение нито за едното, нито за другото, понеже имаше свидетели от страна на Лазар, които описваха работата, както бе станала, и доказваха, че обвинението е клевета и лъжа и че Лазар е невинен. Впрочем агата остави свидетелствата на другите и пожела да узнае истината от самия Лазар, поради което заповяда да го бият по краката, за да признае какво е сторил.    Но понеже той говореше за случая, както беше в действителност, а не както желаеше агата, този заповяда да го оковат във вериги и в клада, и така остана измъчван до двадесет и второ число на същия април. В онези дни, когато мъченикът беше в затвора, се явиха за негова утеха някои негови сънародници българи, но той им каза да се крият, за да не ги хване агата и да не поиска от тях откуп, за да го освободят, което той съвсем не желаеше. Колкото минаваха дните, толкова повече беснееше агата, първо - защото имаше опасност да изгуби хилядата гроша от агаряните (ако Лазар не пожелае да се потурчи или ако не получи разрешение от съдията да го обеси), и второ - че не се явиха, както той очакваше, някои от страна на подсъдимия, за да запълнят тази загуба и да го освободи.    Вместо това заповяда да го доведат при него и с много ласкателства и коварства го подканяше да се потурчи, за да му подари живота и други подаръци каквито би пожелал. А главната му цел беше да получи хилядата гроша. И понеже Лазар не се измами и не повярва на неговите ласкателства и обещания, агата заповяда на своя кехая (тур. - в случая \"главен овчар\") да вземе четиридесетте овци, които Лазар притежаваше (защото всички други бяха чужди).   На следващия ден, срядата подир Томина неделя, 22 април, на разсъмване агата заповяда на своите силни слуги да го мъчат най-жестоко, по какъвто начин изнамерят и както могат, така че до вечерта да го намери или потурчен, или мъртъв от многото и различни изтезания. Като заповяда това, яхна коня си и отиде на гуляй с приятели. Като получиха заповедта и от желание да угодят на своя ага, слугите поискаха да се покажат още по-жестоки и звероподобни, та се напиха, за да не изпитват никакво състрадание и съчувствие при изтезанията на мъченика, и след това се заловиха с мерзкото дело.    Първо нагорещиха толкова железа, колкото бяха на брой мъчителите, и горяха безмилостно една по една всички части на тялото му дълго време, насилвайки го да изповяда тяхната вяра. А подир това силно обгаряне на цялото му тяло те заедно вдигнаха един много тежък пън, който се намираше в затвора, поставиха го върху гърдите му и много го насилваха да изповяда тяхната антихристова вяра. Но мъченикът направи обратното - свободно изповяда Господа Иисуса Христа и призова Неговата божествена помощ по молитвите на светия славен великомъченик Георги (понеже всичко това ставаше на 22 април, в навечерието на Гергьовден), а тяхната вяра и всичко, което тя учи, безстрашно поруга и похули.    Тогава онези още повече пламнаха от гняв и понеже бяха обгорили цялото му тяло с нажежените железа и нямаха какво друго да му сторят, затова с голяма ярост извлякоха езика му навън и го изгориха с нажежено желязо, толкова страшно и безмилостно, че половината част, до която стигна желязото, изгоря, а другата половина от страна на гърлото така изсъхна, че той стана съвсем ням. И понеже нямаше вече език да говори и да изрече тяхната вероизповед, каквото беше цялото им желание, искаха да изтръгнат съгласието му със знаци и с кимване на главата. Като не стана и това, мъчиха го зле дълго време и повредиха едното му око. Две неща имаха за цел: едното - да могат да променят убеждението му и да приеме тяхната вяра; другото - ако това не стане, да го умъртвят с мъчителна смърт. Отчаяни в първото, вдадоха се във второто - да го умъртвят според заповедта на агата.    И беше по-лесно да го умъртвят, като го обезглавят, но надеждата той да се обърне ги караше много часове с много усилия и с много изтезания да правят това, което в един миг можеше да стори мечът. Най-сетне, като свещен венец на мъченическите страдания, донесоха бакърен тас, страшно нажежен, и го поставиха на мъченическата глава; това, като край на всичко, го удостои с небесни нетленни венци. Понеже, щом му наложиха нажежения тас, той стана като мъртъв - бездиханен и неподвижен; щом го видяха такъв, мъчителите го оставиха непогребан, за да дойде агата и да го намери умрял, както бе заповядал.   По залез слънце пристигна в конака на агата един търговец от Загора на име Йоан, който упражняваше лекарската професия и като лекар на конака влизаше там смело. Като намери удобен момент, застана до прозореца на затвора, за да каже нещо на мъченика, да го подкрепи във вярата и да го подготви за мъченичеството. Видя го да седи в добро състояние и (о, преславно и свръхестествено чудо!) безпрепятствено да говори. Без да знае какво е претърпял мъченикът през онзи ден, той започна да го съветва да бъде твърд във вярата и каквито и изтезания да му причинят, да ги изтърпи заради любовта Христова. И други подобни неща му казваше с тих глас на турски език, понеже мъченикът не знаеше гръцки. А Христовият страдалец отговори:   - Какво друго повече ще ми сторят? Днес ме мъчиха така и така - и изброи всичко, което му бяха направили. После му рече:   - Прочее, не ме е страх, защото изпитах добре силата Христова в самия себе си. От това само се боя, да не би да престанат да ме изтезават и да ме изоставят. Затова те моля, ходатайствувай пред тях да не спират да ме наказват, а да ме умъртвят!   Затова благословеният Йоан ги подбуди да го убият, като им казва:   - Защо щадите този човек толкова дни? Вие знаете, че туй е клевета. Но понеже неговите обвинители упорствуват и търсят отмъщение, убийте го, за да се отървете и вие, и той!   И не само с думи ги подстрекаваше, но им даде и рушвет. Това направи Йоан. А Бог, Който изпълнява желанието на ония, които Му се боят (Пс. 144:19), устрои работата така...   Агата, като се завърна от своето развлечение, не попита онази вечер нищо за мъченика. А на сутринта Йоан пак дойде в конака и като застана до прозореца на затвора, разговаряше с мъченика на висок глас. И мъченикът му отговаряше също така високо. Агата, като чу гласа на Лазар, го позна. Затова гневно повика палачите, на които беше заповядал да го изтезават, и им рече:   - Какво направихте вчера с оня гяурин? Нали ви заповядах или да го заставите да се потурчи, или да го умъртвите? Те му отговориха:   - Да, оставихме го мъртъв, бездиханен.   На това той рече:   - Ами защо сега говори свободно и изглежда читав? Значи се подигравате с мен, лъжете ме, че сте го изтезавали!   За да не излязат лъжци и да не бъдат наказани от агата, бяха принудени да му разкажат и опишат едно по едно изтезанията, които му причиниха. Но онзи продължаваше да не вярва и по никакъв начин не искаше да повярва, ако не са останали белези от раните. Но когато го доведоха и видя изгорения език, цялото тяло - наранено, главата - обезобразена, а окото - повредено, увери се и счете за дело на Божията сила сегашното му добро състояние, но не го освободи, може би, за да не изгуби парите, които му бяха обещали. Но и не го уби веднага, а започна да му говори с голяма кротост, мъчеше се да промени убеждението му с лъжливи ласкателства, като му обещаваше, че ако се потурчи, ще му даде 40 овце, което му стига, за да се ожени, и му предлагаше други различни подаръци. Но храбрият Христов поборник счете всичко това за смет и изповяда дръзновено пред всички, като каза:   - Аз се покланям на единия Бог в три Лица и Нему служа. Както съм кръстен в Негово име и съм станал християнин, така в Негово име съм готов и решен да умра, и нищо в тоя свят не може да промени моето убеждение!   Накрая агата, като се убеди, че обръщането му е невъзможно, и като се обезнадежди напълно, издаде присъда да го обесят. Случайно там беше един турчин от остров Хиос, който много допринесе за смъртта на мъченика, като каза:   - Не си губете времето, понеже такива като него са много упорити и не променят убежденията си. Имаше един подобен на остров Хиос  (Св. новомъченик Марк Хиоски († 5 юни 1801 г.)   и не се намери начин да променим убеждението му, но той показа такава упоритост и накрая с такава готовност се устреми към смъртта, като че ли отлетя във въздуха.   И Йоан прослави Божия промисъл и домостроителство заради тази присъда.   А истинският Христов приятел Лазар, поведен към мястото за изпълнение на присъдата, молеше от срещаните християни прошка. Агаряните пък не преставаха по целия път да го скланят да се потурчи. А той се подиграваше на тяхната несмисленост и казваше:   - Нека тъй да бъде! Сега след малко ще видите! (Това чули някои християни и като не разбрали, че той говори подигравателно, много се смутили).   Но когато стигнаха на определеното място, той отново показа своето божествено убеждение, като изповяда Христа дръзновено. И християните се възрадваха твърде много и прославиха Бога, а агаряните се огорчиха и получиха вечен позор, защото наистина останаха удивени от храбростта и мъжеството на мъченика. Понеже Лазар виждаше как никой от неверните не се осмелява да му метне въжето на шията, а принуждаваха християните да го сторят, които пък по никой начин не се съгласяваха да станат палачи на мъченика; та казвам, като гледаше това, светецът, за да освободи християните от това насилие, сам този храбрец с видима радост метна примката на шията си със своите благословени ръце, и като стъпи на един кош, увисна на бесилото. И така славно предаде в Божиите ръце своята свята душа на 23 април 1802 г., на възраст около 28 години.   Присъствуващите християни забелязаха и говореха с недоумение и удивление за това, как светите му мощи три пъти се вдигнаха и спуснаха с въжето без човешка ръка, като че ли се снемаше и качваше някакво кандило. После остана на бесилото неподвижен до вечерта, с лице обърнато на запад, и сутринта - все така, докато изгря слънцето. А когато слънцето изгря, той неочаквано се обърна и погледна към него. Това привлече вниманието дори на агаряните, ала те сметнаха, че е знамение мъртвецът да стои едно денонощие обърнат на запад и после внезапно да се обърне на изток, затова веднага го обърнаха и завъртяха на запад. Но тозчас (о, чудо!) той пак се обърна с лице на изток. Нечестивите пак го завъртяха към запад, но мъченикът отново се извърна към изток. И туй стана не само веднъж, и дваж, и триж, но много пъти. Затова един турчин, като почна да негодува и да ругае светеца, рече:   - Ината, който имаше като беше жив, има го и мъртъв!   И взе нож, проклетият, та удари светите мощи посред глезена и веднага свръхестествено изтече малко кръв от тялото му, мъртво вече тридесет и три часа. От нея взе с памук един християнин и като помаза един свой родственик, който имаше дълговременна и неизлечима болест, излекува го чрез благодатта на св. мъченик Лазар. Св. мощи останаха обесени, обърнати към изток, с отворени очи, гледащи надолу към земята. И не само никое от свикналите да налитат на мъртви тела животни, но дори муха, нито някоя друга живинка, не се приближи до тях.   От историите на древните и нови мъченици виждаме как мъчителите са показвали своята ярост към мъченическите мощи и след смъртта на Христовите страдалци. Така и новият мъчител стори едно нечувано, но и съвсем смешно безумие: понеже му хрумна, че християните ще се покланят на мощите на светеца, затова този най-безразсъден човек не позволи да ги снемат от бесилото и да ги погребат в земята. Но желаеше и настояваше, противно на другите агаряни, да ги остави на въжето, докато се разложат напълно и сами паднат на земята, та тогава - казваше - нека му се покланят християните като на светец. Ала по онова време там се случи един царски човек, който беше разумен, прецени неговото безумие и му обясни, че колкото повече тялото стои там, толкова Лазар ще бъде прославен като победител, а те - посрамени като победени. И така едва го убеди да заповяда на християните да го погребат.   Всичко това за добропобедния мъченик Лазар и неговите свети мощи ни разказа непосредствено от живото предание, както са засвидетелствували пред него очевидци, дошлият на остров Хиос всепреподобен йеромонах Авксентий, човек благоразумен и любознателен, голям ревнител и любител на мъчениците, достоен за похвала, който, като предстоятел на тамошната църква, изследвал всичко точно. Наред с другото ми каза и това: \"Учудвах се на мекотата, която имат неговите свети мощи. Познавам други мощи, които остават твърди и съвсем негъвкави. А на благословения Лазар развързах ръцете, които бяха вързани назад, и ги скръстих върху гърдите му без труд, като че ли беше издъхнал в същия миг. Също затворих очите му и така го погребах.\"   След това отец Авксентий заминал от онова място, а светите мощи останали в земята, докато Бог благоволил да ги открие по следния начин... Някакви земеделци отишли да погребат друг покойник и без да знаят за гроба на мъченика, отворили тъкмо него. И веднага оттам излязло чудно и неизказано благоухание. Съобщили това в селото, притекли се благочестиви християни, които били отбелязали мястото на гроба, и като познали мъченическите мощи, пренесли ги в църквата и по съвета на един светогорец от монастира Пантократор, ги поставили под светата трапеза в олтара за слава на Бога, прославян в Своите светци.", "date": "2018.04.23", "title": "Свети мъченик Лазар Български"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/381214-23-%D0%B0%D0%BF%D1%80%D0%B8%D0%BB,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "181 г. пр.н.е. - В Рим е открит храмът на Венера, превърнал се в място за поклонение на куртизанките.   1348 г. - Крал Едуард III учредява Орден на жартиерата.   1800 г. - Елена е нападната от кърджалии, опожарена е черквата „Св. Никола\".   1827 г. - Уилям Роуън Хамилтон представя теорията си за системата от лъчи.   1856 г. - По инициатива на Кръстьо Пишурка в Лом е създадено българско читалище.   1876 г. - Въстава Перущица в рамките на Априлското въстание.   1896 г. - В Ню Йорк се състои първата публична кинопрожекция.   1907 г. - Писателят Джек Лондон се отправя на околосветско пътешествие.   1916 г. - По време на Ирландското въстание революционери завземат ключови сгради в Дъблин и провъзгласяват независимостта на Ирландия.   1920 г. - В Анкара е свикано Велико национално събрание на Турция.   1932 г. - В Стратфорд на Ейвън е открит Кралският Шекспиров театър.   1935 г. - Приета е новата конституция на Полша.   1940 г. - При пожар в нощен клуб в Начез (Мисисипи) загиват 198 души.   1945 г. - Втората световна война: Фелдмаршал Херман Гьоринг уведомява с телеграма Хитлер в обсадения Берлин, че поема властта като негов заместник.   1964 г. - В Москва е открит театър Таганка - сцена на авангардния руски театър.   1967 г. - Космическа програма на СССР: СССР изстрелва космическия кораб Союз 1 с Владимир Комаров на борда; при завръщане на Земята настъпва авария и космонавтът загива.   1986 г. - Във Великобритания са възстановени полетите с дирижабъл като туристическа атракция.   1992 г. - Приет е Закон за приватизацията на държавните предприятия в България.   1992 г. - В Пекин (Китай) е открит най-големият в света ресторант от веригата Макдоналдс (700 места).   1996 г. - За първа година се чества обявеният от ЮНЕСКО Световен ден на книгата в памет на починалите на този ден през 1616 г. Мигел де Сервантес, Уилям Шекспир и Инка Гарсиласо де ла Вега   2001 г. - Компанията Intel пуска на пазара микропроцесора Pentium 4.   2004 г. - При престрелка в Кербала (Ирак) е ранен старши сержант Димитър Иванов Димитров, който по-късно умира от раните си.      ", "date": "2018.04.23", "title": "23 април, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/381205-%D0%BA%D0%B0%D0%BA-%D1%83%D0%BD%D0%B3%D0%B0%D1%80%D0%B8%D1%8F-%D0%BF%D1%80%D0%BE%D0%B3%D0%BE%D0%BD%D0%B2%D0%B0-%D0%B4%D0%B6%D0%BE%D1%80%D0%B4%D0%B6-%D1%81%D0%BE%D1%80%D0%BE%D1%81", "text": "              Началото е поставено през 1984 година - тогава американският милиардер и филантроп Джордж Сорос започва да подпомага антикомунистическата опозиция в Унгария, например като ѝ осигурява копирни машини. По-късно той основава в унгарската столица Централноевропейския университет (ЦЕУ). А с милиардите, дарени от фондацията му \"Отворено общество\", Сорос подпомага дейността на няколко поколения интелектуалци, учени и правозащитници.   Тази ера върви към своя край: фондацията \"Отворено общество\" обмисля (при определени условия) да се изтегли от Будапеща и да премести седалището си в друга държава. Причината: правителството на Виктор Орбан се готви в началото на май 2018 да прокара т.нар. закон \"Stop Soros\" (\"Спри Сорос\"). Ако той бъде приет в първоначалния му вид, това ще накара \"Отворено общество\" да напусне Унгария, потвърди пред Дойче Веле говорителят на фондацията Даниел Маконен. Така той опровергава информацията на австрийския вестник \"Ди Пресе\", според която \"Отворено общество\" мести от август т.г. централата си в германската столица Берлин. Маконен е уточнил, че това е \"само една от опциите\".   Ако въпросният закон бъде приет в сегашния му вид, няма да има смисъл фондацията на Сорос да продължи дейността си в Унгария, добавя говорителят. Сред мерките, включени в закона, са и тези две: наказателни данъци и задължителна регистрация на всички неправителствени организации, които насърчават \"нелегалната миграция\". Нещо, което би засегнало много сериозно дарителската дейност на фондацията.     \"Отворено общество\" не е единствената основана от Джордж Сорос институция, която обмисля възможността да се изнесе от Унгария. Централноевропейският университет също се оглежда за алтернативно седалище. Миналата година унгарското правителство прие поправка в Закона за висшето образование, целяща да удари именно ЦЕУ на Сорос. Вярно, че правителството на Орбан след това демонстрира готовност за някои отстъпки, но в Унгария бъдещето на институцията остава несигурно. В тази връзка е постигната договореност за възможно преместване на университета от Будапеща във Виена. Ръководството на ЦЕУ обаче твърди, че продължава да полага усилия за това учебното заведение да запази седалището си в Будапеща.   На пръв поглед изнасянето на институциите на американския милиардер от Унгария изглежда като победа за Виктор Орбан: години наред премиерът изграждаше \"образа на врага Сорос\", който е роден в Будапеща и е оцелял от Холокоста. В няколко поредни правителствени кампании Сорос беше обвиняван, че искал да унищожи Унгария и Европа – най-вече с подкрепата си за бежанците. Тези негативни кампании постепенно се обърнаха и срещу другите неправителствени организации - последния стълб за контрол над управлението.   Миналата седмица близкият до правителството седмичник \"Figyelö\" (\"Наблюдател\") публикува над 200 имена на унгарци, определени като \"наемници на Сорос\" - преподаватели от ЦЕУ, журналисти и сътрудници на водещите неправителствени организации. В седмичното си интервю за държавното радио \"Лайош Кошут\" Виктор Орбан защити стъпката с нуждата да бъде осигурена прозрачност. Хората трябвало да са наясно кой кого финансира, смята Орбан и призовава унгарските медии да продължат да разплитат тези мрежи.   В дългосрочен план спорът между Орбан и Сорос може да се превърне в бумеранг: изтеглянето на институциите на Сорос от Унгария би било много силен сигнал. Защото Джордж Сорос подпомогна демократизирането на бившите комунистически диктатури в Източна Европа така, както никой друг меценат в света. Бягството по политически причини от една страна-членка на ЕС би било прецедент - досега това се е случвало само в страни като Русия например.       Всичко това допълнително отравя атмосферата в унгарското общество и подклажда омразата и страха. Много хора междувременно избягват да се изказват публично по определени въпроси, а положението като цяло е по-потискащо, отколкото в края на 1980-те години. Навремето много хора говореха по-открито и по-свободно, отколкото днес.   Междувременно се появи и нов списък с врагове на Унгария - този път съдържащ не имената на \"наемници на Сорос\", а на чуждестранни журналисти. Той беше публикуван в правителственото издание \"Magyar Idök\".    В него е включено името на кореспондента на Дойче Веле в Унгария, който е автор на тази публикация - Кено Ферзек, както и имената на други кореспонденти на чужди издания - като Грегор Майер от ДПА, Бернхард Оденал от \"Тагесанцайгер\", Мерет Бауман от \"Нойе Цюрихер Цайтунг\" и Ернст Гелегс от австрийската обществено-правна медия ORF. В публикацията се казва, че унгарското правителство обмисля мерки срещу тези и други унгарски кореспонденти на чужди издания. Като аргумент то изтъква, че \"робският труд\" на тези журналисти се състоял в това да \"разпространяват отвратителните лъжи на ултралибералната опозиция сред милиони потребители в цял свят – без никакъв филтър\".", "date": "2018.04.23", "title": "Как Унгария прогонва Джордж Сорос"}
{"url": "http://www.classa.bg/%D1%81%D0%B2%D1%8F%D1%82/item/381206-%D0%BC%D0%B5%D1%81%D0%B8%D0%BD%D0%B0-%D0%B4%D0%B5%D0%BD%D0%B0%D1%80%D0%BE-%D0%BD%D0%B5%D0%B2%D0%B8%D0%B4%D0%B8%D0%BC%D0%B8%D1%8F%D1%82-%D1%81%D1%83%D0%BF%D0%B5%D1%80%D0%B1%D0%BE%D1%81-%D0%BD%D0%B0-%D1%81%D0%B8%D1%86%D0%B8%D0%BB%D0%B8%D0%B0%D0%BD%D1%81%D0%BA%D0%B0%D1%82%D0%B0-%D0%BC%D0%B0%D1%84%D0%B8%D1%8F", "text": "Матео Месина Денаро, италиански супербос на мафията, известен с бруталността и увлечението си по начина на живот на хайлайфа, е един от най-неуловимите престъпници, който от години е на челно място в списъка на най-издирваните лица.   Той се укри през 1993 г. докато беше на почивка в морския курорт Форте деи Марми в Тоскана. Съден беше задочно за десетки убийства и се говори, че или е оглавил сицилианската мафия Коза ностра, или е избягал в чужбина, или и двете.     “Мога да напълня цяло гробище с хората, които съм убил”, казват се хвалел често Месина Денаро. Според Джакомо ди Джироламо, автор на биография на Месина Денаро, озаглавена “Невидимият”, мафиотът е извършил първото си убийство на 20-годишна възраст. До 1996 г. е убил или се е опитал да убие 61 души. После броенето спира поради липса на информация за следващите години.   Докато се укрива, Месина Денаро получава няколко доживотни присъди, включително за участието си в смъртоносните бомбени кампании през 1993 г. в Милано, Рим и Флоренция, и за отвличането, убийството и разтварянето в киселина на трупа на тийнейджър - син на мафиот издайник.   Години наред Месина Денаро не е просто призрак: той е защитен от традиционната “омерта” - мафиотската етика на мълчанието. Полицията разчита на компютърно състарени снимки, за да се ориентира как може да изглежда той днес. Роден в Кастелветрано, Западна Сицилия, на 26 април 1962 г., в солидно мафиотско семейство, мафиотът прекарва младите си години, тичайки по жени, винаги готов да се изфука с дизайнерските си дрехи, златни часовници и бързи коли, докато събира опит в организираната престъпност.   Обикновено носи тъмни авиаторски очила Рей-Бан, най-вече за да крие кривогледството си, предизвикано от късогледство. Известен е с прякора си Слабия или Диаболика - джентълмен крадец от италианска поредица комикси.   Предполага се, че Месина Денаро продължава да живее в лукс, за разлика от по-старото поколение мафиоти, които смятаха, че истинската власт не бива да се излага на показ.   Въпреки това, той запази традицията за използване на “пицини” - малки хартиени бележки, написани с шифър, за да управлява голямата си престъпна империя. Продължи и лудешкия си живот на плейбой, стана баща на дъщеря и син от две различни жени. Неговият биограф Ди Джироламо пише, че той обича да прекарва свободното си време с видеоигри или четене и съжалява, че не е завършил училище и не е следвал.   Влиянието на Месина Денаро в Коза ностра нарасна, след като легендарните босове на мафията Тото Риина и Бернардо Провенцано бяха арестувани през 1993 г. и 2006 г. Но не е ясно дали ги е наследил като “бос на босовете”.   През 2015 г. тогавашният вътрешен министър Анджелино Алфано го нарече “номер едно в Коза ностра”. Но през 2014 г. Риина беше подслушан и записан в затвора да прави язвителни забележки за бившето си протеже, подклаждайки съмнения за предполагаемия му ръководен статут.   Риина изглеждаше разочарован от това, че Месина Денаро не обича зрелищните убийства, а предпочита тихо да прави пари, като навлиза в законни сектори на бизнеса като супермаркети и медицински клиники, както и в строителството на ветрогенератори.   Бившият бос, организирал най-кървавите акции на Коза ностра през 80-те и 90-те години, нарече вятърните турбини на Месина Денаро “стълбове с улични лампи” и добави: “Този господин Месина, този беглец, който прави. . . улични лампи: може да си напъха тези стълбове в задника!”.   В годишния си доклад за 2017 г. италианската агенция за борба с мафията каза, че Коза ностра страда от вакуум в ръководството, но посочи, че Месина Денаро ще е единственият човек, който ще е в състояние да го запълни и че залавянето му е “абсолютен приоритет”. Полицията постепенно затяга примката, като арестува над 100 негови роднини или помощници на Месина Денаро   Полицията постепенно затяга примката, като арестува над 100 роднини или помощници на Месина Денаро БГНЕС  Арестуваха 12 души от обкръжението на издирван бос на сицилианската мафия   От 2009 г. насам полицията постепенно затяга примката, като арестува над 100 негови роднини или помощници, сред които брат му и сестра му, и конфискува рекордните 1,3 милиарда евро от бизнесмен с ферма за ветрогенератори, който действаше като негово подставено лице.   Остава неясно обаче защо е нужно толкова много време за залавянето му. През 2015 г. главният прокурор на Палермо Франческо Ло Вои каза пред парламентарната комисия за борба с мафията, че Месина Денаро “непременно има” приятели на високи постове, включително в политиката.", "date": "2018.04.23", "title": "Месина Денаро - \"невидимият\" супербос на сицилианската мафия"}
{"url": "http://www.classa.bg/%D1%81%D0%B2%D1%8F%D1%82/item/381207-%D1%80%D1%83%D1%81%D0%BD%D0%B0%D1%86%D0%B8%D1%82%D0%B5-%D0%BF%D0%B8%D1%8F%D1%82-%D0%BF%D0%BE-%D0%BC%D0%B0%D0%BB%D0%BA%D0%BE,-%D0%B2%D1%8F%D1%80%D0%B2%D0%B0%D1%82-%D0%BF%D0%BE-%D0%BC%D0%B0%D0%BB%D0%BA%D0%BE-%D0%BD%D0%B0-%D0%BF%D1%83%D1%82%D0%B8%D0%BD", "text": "Веднага след мартенските избори за президент в Русия доверието към Владимир Путин започна да намалява. Според социологическия център ВЦИОМ за един месец рейтингът му е спаднал със 7 на сто, отбелязва “Ведомости”. Не се отчита подобна тенденция при други рейтингови лидери в Русия като министъра на отбраната Сергей Шойгу или първия дипломат Сергей Лавров.    Става дума за естествен процес - около изборите доверието към президента нараства, а после, по принцип не веднага, започва да намалява, коментира шефът на ВЦИОМ Валерий Фьодоров.     “Половината страна са хора кажи-речи аполитични, те се включват в политически теми само в големи изборни кампании или при екстремни събития”, обяснява социологът. Но допълва, че предстоят още много “информационни поводи” и рейтингът на Путин ще скочи пак.     Следизборният рейтингов спад е предвидим, а за тенденция ще може да се говори чак след половин година, смята политологът Глеб Кузнецов. След мобилизацията на електората и мощния финал на кампанията, приключила с преизбиране на държавния глава, избирателите се отпускат, констатира колегата му Андрей Колесников.     “Общественото мнение отброява новия мандат (на Путин) не от изборите, а от встъпването му в длъжност. И той започна символично със смайващи събития - пожара в Кемерово, отравянето на деца и протестите във Волоколамск, събитията около отравянето на Скрипал, (новите) санкции срещу Русия, бомбардировката на Сирия от САЩ”, подчертава Колесников.  ", "date": "2018.04.23", "title": "Руснаците пият по-малко, вярват по-малко на Путин"}
{"url": "http://www.classa.bg/%D1%81%D0%B2%D1%8F%D1%82/item/381208-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B0%D1%82%D0%B0-%D1%81%D0%B4%D0%BF-%D0%B8%D0%B7%D0%B1%D1%80%D0%B0-%D0%BF%D1%8A%D1%80%D0%B2%D0%B0%D1%82%D0%B0-%D0%B6%D0%B5%D0%BD%D0%B0-%D0%BB%D0%B8%D0%B4%D0%B5%D1%80-%D0%B2-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D1%81%D0%B8", "text": "За първи път в 155-годишната си история германската Социалдемократическа партия ще има жена-председател. Андреа Налес беше избрана с 66,3% от гласовете на близо 600 делегати.   Налес се конкурираше с кметицата на Фленсбург Зимоне Ланге за поста на подалия оставка в началото на годината Мартин Шулц.     Германските медии обръщат внимание на разочароващо ниската подкрепа, която Налес получи при гласуването за лидерския пост. Това е вторият най-нисък резултат в историята на партията, след като през 1995 г. Оскар Лафонтен събра 62,6% от гласовете на съпартийците си.   СДП се намира във вътрешна криза след последните федерални парламентарни избори през септември 2017 г., когато събра само 20,5 на сто.   Андреа Налес е родена през 1970 г., като през последните четири години беше министър на труда и социалната политика в предпоследния мандат на Ангела Меркел. Смята се за представител на лявото крило в СДП, критик е на политическата програма на бившия канцлер и председател на партията Герхард Шрьодер.   От края на 2017 г. тя е председател на парламентарната група на СДП в Бундестага.", "date": "2018.04.23", "title": "Германската СДП избра първата жена-лидер в историята си"}
{"url": "http://www.classa.bg/%D1%81%D0%B2%D1%8F%D1%82/item/381209-%D0%B4%D0%B0-%D0%BF%D0%BE%D0%BB%D1%83%D1%87%D0%B8%D1%88-%D0%BC%D0%B5%D0%B9%D0%BB-%D0%BE%D1%82-%D0%B4%D0%B6%D0%B5%D1%84-%D0%B1%D0%B5%D0%B7%D0%BE%D1%81-%D1%81-%D0%B5%D0%B4%D0%BD%D0%BE-%D0%B5%D0%B4%D0%B8%D0%BD%D1%81%D1%82%D0%B2%D0%B5%D0%BD%D0%BE", "text": "Главният изпълнителен директор на Amazon Джеф Безос има един любим навик, който често стряска служителите му. Почти всеки от ръководителите на отдели в компанията е получавал поне веднъж мейл от Безос, който съдържа само един символ - \"?\".   Зад въпросителния знак може да стои какво ли не - от безобидно питане, през мълчалив упрек, до пасивна агресия от страна на най-богатия човек в света.   Мениджърите в Amazon обаче знаят, че Безос изпраща \"?\", когато е загрижен от конкретно оплакване на клиент.   \"Все още поддържам мейл-адрес, до който потребителите на Amazon могат да пишат писма. Прочитам по-голямата част от тях. Виждам ги и ги препращам до съответния ръководител на отдел с една въпросителна. Идеята на това съкращение е да помоля въпросния човек да провери случая и да обясни какви са причините\", разказва самият Джеф Безос пред журналисти, цитиран от \"Бизнес инсайдър\".     В Amazon този тип комуникация с главния изпълнителен директор не е рядкост, но винаги се разглежда като сигнал за сериозна задача.   Мениджърът, който получи питанката от Безос, я насочва към по-ниското ръководно звено. Обикновено оплакванията, преминали през \"?\" на шефа, се разглеждат с изключително внимание и немалко притеснение от служителите на Amazon.   Причината за това е, че мениджърът на края на веригата се принуждава да остави всички останали задачи, да започне да разследва случая и да върне отговор възможно най-бързо. Понякога тези проверки се случват посред нощ или през уикендите.   За Джеф Безос обаче това е най-лесният и удобен начин да запази връзката си с потребителите. Това му помага да избегне евентуалните репутационни рискове от загубата на контакт с всекидневното обслужване на клиенти и да не гледа на компанията си само през отчети и таблици с данни.   \"При нас се генерират тонове количествени анализи. Когато отговаряш за доставките на милиарди пратки всяка година, си длъжен да работиш с добра база данни и метрика. Трябва да си сигурен, че доставяш навреме, до точния град и до правилните апартаменти. Трябва да знаеш дали в пакетите има прекалено много въздух, т.е. дали губиш пари от излишно големи опаковки, и т.н.\", разказва още Джеф Безос.   Директните оплаквания от потребители му дават възможност да се запознае със слабите места на фирмената му политика от първо лице.   Ако масивите с данни му дават един вид резултат за производителността на Amazon, който се различава от негативните реакции на клиентите, Безос се доверява на клиентите.   \"Забелязал съм, че когато разказите на хората и данните не си съвпадат, обикновено личните свидетелства са верни и има някакъв проблем с начина, по който измерваме показателите\", обяснява той.   Джеф Безос определя като една от най-важните ценности на Amazon т.нар. \"обсесия по обслужването на клиентите\". Основната идея на това понятие се разбира в контраста му с \"обсесията по конкуренцията\". Всички компании твърдят, че се фокусират върху потребителите си, но най-често повечето от тях похабяват енергията си, като реагират или обсъждат работата на конкурентите си.   \"Ако цялата фирмена култура е обсебена от конкуренцията, трудно можеш да запазиш мотивация, когато заемаш лидерската позиция. Клиентите обаче винаги са недоволни, сред тях винаги ще се намери някой сърдит, някой, който иска повече.   Затова - не е важно колко напред си спрямо конкуренцията. Винаги ще останеш една крачка зад потребителите си. Те са онова нещо, което те дърпа напред \", коментира Джеф Безос.", "date": "2018.04.23", "title": "Да получиш мейл от Джеф Безос с едно-единствено \"?\""}
{"url": "http://www.classa.bg/%D1%81%D0%B2%D1%8F%D1%82/item/381210-washington-post-%D1%81%D0%BF%D0%B8%D1%80%D0%B0%D0%BD%D0%B5%D1%82%D0%BE-%D0%BD%D0%B0-%D1%8F%D0%B4%D1%80%D0%B5%D0%BD%D0%B0%D1%82%D0%B0-%D0%BF%D1%80%D0%BE%D0%B3%D1%80%D0%B0%D0%BC%D0%B0-%D0%BD%D0%B0-%D0%BA%D0%BD%D0%B4%D1%80-%D0%B5-%D1%83%D0%BB%D0%BE%D0%B2%D0%BA%D0%B0", "text": "Американското издание Washington post пише, че Съветниците на Доналд Тръмп смятат, че спирането на ядрената програма на Северна Корея е уловка, предава РИА Новости, цитирана от Фокус.     Според съветниците лидерът на Северна Корея „е дал много скромни обещания, които може да не изпълни“. По тяхно мнение той иска да създаде за себе си образ на „благоразумен и готов на компромиси човек“. По този начин на САЩ ще им е по-трудно да отказват на исканията на Северна Корея.", "date": "2018.04.23", "title": "Washington post: Спирането на ядрената програма на КНДР е уловка"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/381201-%D0%B3%D0%BE%D1%80%D0%B5%D1%89%D0%BE-%D0%B8-%D1%81%D0%B5%D0%BA%D1%81%D0%B8", "text": "Наближава най-активният сватбен период, а модните къщи отговарят с актуалните тенденции за сезона, пише tialoto.bg. Така бъдещите булки имат възможност да изберат най-подходящите визии за големия си ден.    Модните къщи представят новостите при роклите, а супермоделите на Victoria's Secret дебютираха своите предложения за бельо. Вдъхновението идва с Тейлър Хил, Роми Стридж, Стела Максуел и Лаис Рибейро за сексапилна фотосесия.    Фокусът за бъдещи булки е поставен върху нежни и оформящи тялото бодита, сексапилни сутиени и предизвикателни комплекти в бяло. Моделите представят разнообразие, подходящо за всеки тип сватбена рокля.            ", "date": "2018.04.23", "title": "Горещо и секси!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/381202-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-23-%D0%B0%D0%BF%D1%80%D0%B8%D0%BB", "text": "Трябва да останете спокойни и да бъдете реалисти, когато става дума за любовната сфера. Ако преследвате идеалното, след това, ще останете с нищо и никой. Всяка инвестиция сега, ще бъде загуба на пари, така че не рискувайте. С помощта на приятел, може да планирате пътуване в чужбина. ТЕЛЕЦ ( 21 април - 21 май )  Днес и минута няма да останете сами. Очаква ви маса от контакти, срещи и непланирани пътувания. Въпреки, че и сами не мечтаете за рутинна, а за активна работа. Много от предложенията на партньорите ви, ще бъдат обещаващи, така че не пропускайте тази възможност. БЛИЗНАЦИ ( 22 май - 21 Юни ) Днес, ще бъдете по-сантиментални и чувствени, от обикновено. Възможно е, така да ви действа любимия човек или може би приближаването до дългоочаквана ваканция. За храненето и корекция на теглото, трябва да следите с особено внимание. Всички вредни храни са вкусни... Но вие трябва да забравите за тях.   РАК ( 22 юни - 23 юли ) Заемете се с умствена работа, а не с физически труд. Разбира се, от почистването на дома не може да се откажете, но да копаете в градината - това е твърде много. В отношенията с избраникът си, не търсете причина да се карате, а по-скоро погледнете на всичко реалистично. Не си струва да бъдете с човек, към който отдавна не изпитвате чувства. ЛЪВ ( 24 юли - 23 август ) Най-добре е днес, да се потопите в проучвания, изследвания или творческа работа. Физическият труд е противопоказeн за вас, особено ако здравето ви не е наред. Включете се в неща, които ви носят вдъхновение и удовлетворение. Финансовото положение, за сега е стабилно, така че, да се притеснявате за състоянието на сметката си, не е необходимо. ДЕВА ( 24-ти август - 23 септември ) Очаква ви прекрасен ден, в който много от мечтите ви, ще се сбъднат, а срещите с нови хора ще бъдат обещаващи. Бъдете демократични с по-възрастните роднини и не забравяйте за домашните си задължения. В любовта колкото повече усилия вложите, толкова повече ще получите. ВЕЗНИ( 24 септември - 23 октомври) Не трябва да разчитате само на късмета си, необходимо е, да предприемете и стъпки към успеха. Ще бъдете в състояние да постигнете по-добри резултати, ако направите компромис на колегите си. Работата в екип, ще бъде ползотворна, затова не се изолирайте. Имате нужда, да следите за разходите си, в противен случай, може да останете без средства.   Днес е възможна среща с любимия човек. Отдавна мечтаете, за интересен, чувствителен и с чувство за хумор партньор и няма да повярвате на късмета си. Не бързайте да съобщавате на всички за личното си щастие. Вечерта, трябва да обмислите нещата, да анализирате и да си направите изводи.   СТРЕЛЕЦ ( 23 Ноември - 21 Декември ) Не е желателно за дълго време, да напускате града. Възможни са непредвидени ситуации, свързани с възрастни роднини, които без ваша помощ и подкрепа, няма да се оправят. В бизнеса е възможен прогрес и хубава печалба. Търсете партньори, които гледат на работата, така както и вие. КОЗИРОГ (22 Декември - 20 януари ) Възможна е случайна среща с човек, към когото имате чувства. Ако това е било в далечното минало, не бързайте да правите изводи за чувствата си. Денят е благоприятен за ремонт, покупка на апартамент или вила. Ако намерите надеждни партньори в бизнеса, финансовия колапс, вече няма да е страшен.  ВОДОЛЕЙ ( 21 януари -  19  февруари ) Доста, ще се притесните, както за своето, така и за здравето на хората, които обичате. Така че вземете спешни превантивни мерки. Творческите ви проекти, ще резонират в сърцата на много от вашите почитатели. Трябва повече да почивате и да гледате към бъдещето с оптимизъм.   РИБИ ( 20 февруари - 20 март ) Денят обещава успешно решаване на финансови и лични проблеми. Някои от вашите приятели ще се притекат на помощ, в най-важният и труден момент – оценете това. Възможен е конфликт с лице, с което отдавна имате обтегнати отношения. Добри новини се очакват в семейството – възможна е появата на дългоочаквано бебе.", "date": "2018.04.23", "title": "Дневен хороскоп 23 април"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/381203-%D1%81%D1%82%D1%80%D1%83%D0%B2%D0%B0-%D0%BB%D0%B8-%D1%81%D0%B8-%D0%B4%D0%B0-%D1%81%D0%B5-%D0%B2%D1%8A%D1%80%D0%BD%D0%B0-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "          Всяка година стотици български абитуриенти заминават да следват в чужбина. Много от тях завършват успешно висшето си образование. Но накъде да поемат след това? Струва ли си да се върнат в България? Имат ли шансове за кариерна реализация в родината? На тези и други въпроси се опита да отговори кариерното изложение на \"Български кариерен форум\", което се проведе в събота (21.04.) в германската столица Берлин.     Целта на организаторите бе да запознаят младите българи зад граница с възможностите за професионална реализация в България. \"Събитието дава шанс на българските таланти в чужбина да се срещнат с най-добрите български работодатели и да научат повече за българския бизнес\", разказват от Форума.    Покрай разрастването на пазара на труда в България нуждата от квалифицирани кадри става все по-голяма. \"Много компании съумяват в краткосрочен план няколкократно да увеличат капацитета си. Отделно редица чуждестранни фирми откриват свои офиси в България, което предпоставя търсенето на цели екипи от квалифицирани кадри\", казват организаторите на изложението. Според тях, следването в едни от най-престижните учебни заведения на Запад превръща българските студенти в особено ценни кадри за българския бизнес. Но какво би ги примамило обратно в родината?     От \"Български кариерен форум\" вярват, че един от големите плюсове на професионалното развитие в България е възможността да си \"изцапаш ръцете\". \"За разлика от големите западни корпорации, където начинът на работа и практиките вече са утвърдени и трудно подлежат на промяна, средата в България позволява да бъдем част от установяване и развитие на работния процес. Така личното развитие е много по-лесно и бързо. За младите хора това е от изключително значение, защото поддържа мотивацията\", казват организаторите на Форума. Освен това, добавят те, кариерата в България не означава непременно откъсване от Запада, тъй като много от българските фирми работят с чуждестранни корпорации. \"Онова, което решително може да наклони везните в полза на професионалната реализация в България, е възможността да си близо до дома и семейството.\"   Организаторите на \"Български кариерен форум\" несъмнено познават нуждите и желанията на младите българи в чужбина. Самите те са следвали в чужбина. Някои от тях все още са извън България. \"Екипът ни днес наброява близо петдесет доброволци, които са пръснати из цяла Европа. Все повече от нас се установяват обратно в България и са \"добрият пример\" за нашата инициатива\". Заедно те организират изложения от 2013 насам. Събития като това в Берлин е имало още в Лондон, Франкфурт и Единбург, а общият брой на посетителите до този момент е над две хиляди души. \"Голяма част от тях са студенти, които все още имат пред себе си няколко години от обучението си. През ваканциите десетки от тях стажуват в български фирми, което увеличава шанса им за по-нататъшна реализация в България\", разказват организаторите.   В изложенията на \"Български кариерен форум\" са участвали повече от сто български работодатели. \"Забележително е, че за следващата година още повече фирми заявяват желание за участие\", казват от Форума. \"Това е важен показател, че каузата ни е подкрепяна от българския бизнес.\" В тазгодишното изложение в Берлин участваха представители на осем сектора - общо 32 фирми, сред които ProCredit Bank и EVN.   През март \"Български кариерен форум\" бе домакин на друго подобно събитие - в посолството на България в Лондон. Там екипът на Форума посрещна повече от двеста българи. \"За първа година голям процент от посетителите бяха млади професионалисти, които имат зад гърба си няколко години стаж във Великобритания и търсят възможности за продължаване на кариерата си у дома\", споделят организаторите. Според тях, това е свързано с предстоящия Брекзит. \"Много от младите ни сънародници на Острова споделиха, че са притеснени от евентуалното изтегляне на различни фирми от Лондон и намаляването на работните места. Поради тази причина те търсят нови възможности и се радваме, че благодарение на нас обмислят да се завърнат в България\".   Все още не е ясно кога и къде ще се проведат следващите кариерни изложения. Дейността на \"Български кариерен форум\" обаче не се изчерпва с тях. Форумът подпомага контакта между българите в чужбина и бизнеса в България и посредством страницата си в интернет. \"Нашата платформа позволява на всеки да се регистрира и да публикува своя автобиография и резюме, които са на разположение на фирмените ни партньори по всяко време на годината\", казват организаторите.", "date": "2018.04.23", "title": "Струва ли си да се върна в България?"}
{"url": "http://www.classa.bg/%D1%81%D0%B2%D1%8F%D1%82/item/381204-%D0%B7%D0%B0-%D1%85%D0%B8%D0%BC%D0%BB%D0%B5%D1%80-%D1%82%D0%BE%D0%B2%D0%B0-%D0%B5-%D0%B1%D0%B8%D0%BB-%D1%81%D1%8A%D0%B2%D1%8A%D1%80%D1%88%D0%B5%D0%BD%D0%B8%D1%8F%D1%82-%D0%BA%D0%BE%D0%BD%D1%86%D0%BB%D0%B0%D0%B3%D0%B5%D1%80", "text": "          За Хайнрих Химлер, райхсфюрер на СС и приближен на Адолф Хитлер, изграденият през 1936 година концентрационен лагер Заксенхаузен е бил съвършен. Неслучайно той е служил като модел за всички останали концентрационни лагери. За значението му можем да съдим и по факта, че цялостното управление на концентрационните лагери е било преместено от Берлин в Заксенхаузен. На това зловещо място, намиращо се пред портите на столицата на Третия райх, са работели и хора като Рудолф Хьос, бъдещия командир на Аушвиц.     Между 1936 и 1945 година през концентрационния лагер Заксенхаузен са преминали повече от двеста хиляди затворници от цяла Европа. Там те са били подлагани на унижения и мъчения. Някои от тях са били принуждавани да работят за германската индустрия. Всъщност, Заксенхауен е бил най-вече лагер за масово унищожение: в него са били екзекутирани хиляди руски войници, освен това там се провеждали и експерименти с обгазяване на хора. Когато към края на войната руски и полски войски наближили Заксенхаузен, повечето от оцелелите концлагеристи били изпратени на т.нар. \"походи на смъртта\" - те били принудени да вървят пеша на дълги разстояния. Буквално докато умрат.   Малцината останали живи затворници в Заксенхаузен са освободени на 22 април 1945 година - две седмици преди безусловната капитулация на нацистка Германия на 8 май. И от година на година броят на живите бивши затворници намалява. \"До няколко години вече изобщо няма да има живи свидетели\", казва Гюнтер Морш, който от 1997 ръководи Мемориалния комплекс и музея към бившия концентрационен лагер.     В новия музей през август ще бъде открита изложба с картини, графики и рисунки на осем бивши концлагеристи, създадени по време на заточението им в лагера или след неговото освобождаване. Авторите им са от Германия, Холандия, Австрия, Полша и Чехия. Изложбата ще може да се види още и в музея към бившия концентрационен лагер в Терезиенщат, както и в Краков. Изложбата включва около хиляда експоната, сред които и лични писма на концлагеристи или предмети от ежедневнието на затворниците.   С оглед на огромния интерес към мемориалния комплекс в Заксенхаузен, привличащ много посетители, 65-годишният Гюнтер Морш настоява за по-голяма подкрепа от държавата. Така например поради липсата на достатъчно персонал сега само около 10 процента от посетителите на комплекса, които надхвърлят 700 000 души годишно, успяват да се запишат за развеждане с екскурзовод в бившия концлагер. И изградената инфраструктура не е идеална - въпреки похарчените от 1993 година насам 60 милиона евро, с които са били санирани някои исторически сгради и са били издигнати няколко нови постройки.", "date": "2018.04.23", "title": "За Химлер това е бил \"съвършеният концлагер\""}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/381199-%D1%81%D0%B5%D0%BA%D1%81-%D1%81%D0%BA%D0%B0%D0%BD%D0%B4%D0%B0%D0%BB-%D1%81-%D0%BC%D0%BE%D1%80%D0%B3%D0%B0%D0%BD-%D1%84%D1%80%D0%B8%D0%B9%D0%BC%D0%B0%D0%BD", "text": "Американският световноизвестен актьор Морган Фрийман е обвинен, че е имал сексуални отношения с Идън Хайнс, която беше убита преди три години. Тя е внучка на актьора, но не е негова кръвна родственичка, защото е дъщеря на осиновената от него Жанет Дин.    Идън Хайнс бе убита от приятеля си Ламар Дейвънпорт, който под влиянието на наркотично опиянение й нанесе 25 удара с нож с виковете:    \"Изчезвай, дявол!\" Според данните на \"Ню Йорк Поуст\", адвокатите твърдят, че преди момичето да бъде убито от младия си приятел, тя му е разказала, че Морган Фрийман е имал тайна сексуална връзка с нея.      \"Идън Хайнс е казала на Ламар Дейвънпорт и на други, че нейният дядо е правел секс с нея\", заяви адвокатът на Дейвънпорт Бет Унгер в съда. Както пише американското издание, Хайнс и Дейвънпорт често се обвиняали в изневяра.      Слуховете за възможната връзка между Морган Фрийман и неговата полувнучка се появиха още преди 8-9 години, но актьорът и момичето винаги са ги опровергавали.      През 1984 г. Морган Фрийман се жени за Мирна Коли-Лий. Двойката осиновила Жанет Дин, която по-късно родила Идън. Актьорът се развел с Мирна Коли-Лий през 2010 г.", "date": "2018.04.23", "title": "Секс скандал с Морган Фрийман"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/381200-%D0%BA%D1%80%D0%B0%D0%BB%D0%B8%D1%86%D0%B0%D1%82%D0%B0-%D0%BD%D0%B0-%D1%84%D0%BE%D1%80%D0%BC%D1%83%D0%BB%D0%B0-1", "text": "Тя се казва Шантал Конъли и няма мъж по света, който да не се размечтае при вида й. Още повече - съчетава не само съвършенни извивки на тялото, но и високи скорости.    Шантал Конъли се прочу покрай борбата си за правата на жените, след като от \"Формула 1\" решиха да съкратят красавиците, които обявяват сигнализират с флагове на финиша за това колко кръга остават.   На страницата си в Инстаграм Шантал публикува свои съблазнителни снимки, а на някои от тях е съвсем без дрехи.    Освен това тя прие участие в протестна акция, на която позира заедно с други модели на фона на състезателни автомобили. Всички те бяха облечени в миниатюрни, червени, прилепнали облекла.                  ", "date": "2018.04.23", "title": "\"Кралицата на \"Формула 1\""}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/381198-%D0%B7%D0%BD%D0%B0%D0%BC%D0%B5%D0%BD%D0%B8%D1%82%D0%BE%D1%81%D1%82%D0%B8,-%D0%BA%D0%BE%D0%B8%D1%82%D0%BE-%D0%BF%D1%80%D0%B8%D1%82%D0%B5%D0%B6%D0%B0%D0%B2%D0%B0%D1%82-%D0%BD%D0%B0%D0%B9-%D0%B3%D0%BE%D0%BB%D0%B5%D0%BC%D0%B8%D1%82%D0%B5", "text": "За знаменитостите, несъмнено, външният им вид е много важен, а за много от моделите и актрисите външността е визитна картичка. Показваме ви списък на звездите с най-големите гърди, които предизвикват завист в жените и въздишки в мъжете. Според почитателите, тези красавици наистина могат да учестят пулса на всеки представител на силния пол.    Ким Кардашиян, американски модел и риалити звезда      Анна Семенович, руска певица      Кети Пери, американска певица      Надежда Грановская, украинска певица      Бруклин Декер, американски фотомодел и актриса      Кети Прайс, британска певица     Анастасия Квитко, руски модел      Люси Пиндер, британска актриса      Пенелопе Крус, испанска актриса      Анфиса Чехова, руска тв водеща      Татяна Котова, украинска певица      Емили Ратайковски, модел и актриса      Анна Седокова, украинска певица      Памела Андерсън, американска актриса      Моника Белучи, италианска актриса      Марая Кери, американска певица  ", "date": "2018.04.23", "title": "Знаменитости, които притежават най-големите...."}
