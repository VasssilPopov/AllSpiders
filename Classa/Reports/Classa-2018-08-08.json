{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/385135-%D0%B4%D1%80%D1%83%D0%B3%D0%B0%D1%80%D0%BA%D0%BE,-%D0%B7%D0%B0%D1%89%D0%BE-%D1%81%D0%B0-%D1%82%D0%B8-%D1%82%D0%BE%D0%BB%D0%BA%D0%BE%D0%B2%D0%B0-%D0%B3%D0%BE%D0%BB%D0%B5%D0%BC%D0%B8-%D0%BE%D1%87%D0%B8%D1%82%D0%B5", "text": "Какво е социализмът и какво е социалистът? Или поне какво трябва да бъде? Какво е онова, което от уж „модерното ляво“ пространство се опитват да убедят горкия гласоподавател?  Всъщност „модерният ляв“ всячески се опитва да ни убеди, че всъщност е от „старата школа“ (само по себе си това е абсурд, но да не задълбаваме) и все още държи на онези ценности, за които е умрял Вапцаров. Че всичко прави  , стиснат за гушата от изедника капиталист, който му смуче кръвта. Все пак социализмът тръгва от работническото движение, нали така?      А как, по дяволите, някой може да обясни защо тази столетна партия е пълна с милионери? Как? Един куп ръководители там са собственици на фирми. Работодатели. „Чорбаджии“, ако щете. Те ли защитават интереса на работника, на работническото движение? Това, ако не е конфликт на интереси, не знам какво е!  Още от началото на новия век милионерът зърнен бос Бенчо Бенчев е бесепар до мозъка на костите, но за това – след малко.  Да видим разграничилата се от него лидерка на БСП  . Ето една забравена подробност от централата на социалистите: през 2001 г., когато Нинова не значи нищо за БСП, излиза книгата „Корупцията – основен елемент в управлението на СДС“. В нея се дават примери с приватизационни сделки, извършени от синьото управление.  Сред тях е и (о, изненада!)  . Повтарям – книгата е издадена от БСП.  Миналата година БИВШИЯТ ДЕПУТАТ ОТ БСП  написа във Facebook: „До къде стигнахме…! ГЕРБ да напомнят на БСП, със собственото ни издание, за годините на голямото „разграбване“ и за отбелязването на Техноимпекс в този процес! Позитано, къде са опорните точки? Кога сме били прави – през 2001 или сега – през 2017 г.?“ Преди много, много време, толкова отдавна, че паметта на избирателя (и без това затрупвана от какво ли не) е забравила, се понесе една новина, която в общи линии се свежда до това, че   Петър Жотев, министър на икономиката и енергетиката при Костов , твърдеше, че премиерът тогава лично му е спуснал кандидатурата на Нинова за сделката с Техноимпекс.  Ало, „Позитано“, някой, нещо? А? Не? Добре, продължаваме нататък.  При Станишев Нинова (ама как стават тия неща…?) е зам.-министър на икономиката и енергетиката и отговаря и за държавния резерв и търговията с оръжия. Името й някак си успява да се замеси в скандалите около злоупотребите на столичната „Топлофикация“ (Вальо Топлото – помните ли го?) и „Булгартабак“. Станишев я маха от поста й, а с нея си отива и колегата й от кабинета –  .  . В БСП така периодично си сменят ръководствата, за да „започнат наново“, с неопетнени лица. Помните ли, че едно време и Станишев беше „ново лице“, преди него и Първанов.  Интересното е, че всяко следващо успява да надскочи предишното по размер на скандалите, в които се замесва и пак трябва да „рестартират“ системата и да почват отначало. Чак ми е любопитно следващите (то е ясно, че ще дойдат следващи) в какво ще се забъркат. То не остана много в арсенала с чутовни издънки, летвата е висока. Какво остава? Канибализъм, може би?  Да видим сега - чистото ново лице на ръководството от кого се разграничи.  .  Бенчев твърдеше, че  за нула време някога е станал милионер , започвайки зърнен бизнес. Пак ми се иска да подсетя за онова „работническо движение“, за борбата за „свобода, равенство и братство“ на социализма. А, да – и какво стана с „борец против фашизма и КАПИТАЛИЗМА“?   „Г-н Бенчев винаги е бил лоялен към БСП, изповядва леви убеждения“, заяви общинският съветник от БСП Чанко Мирчев пред bTV в същото интервю, в което обясни, че Бенчев е дарявал десетки хиляди на партията.  Интересно какво разбират тези хора под „леви убеждения“ .  Сещам се за един разказ на таксиметров шофьор отпреди няколко години. Човекът разказа, че имал редовна клиентка, която карал на фитнес. Карал я за разстояние по-малко от километър – около 800 метра. Тя отивала и цял час прекарвала на бягаща пътека. Нали виждате иронията в безумното й поведение? Но за нея – новобогаташката, това е израз на социален статус. Ще се срамува, ако не отиде с такси и не похарчи пари. Другите от нейната порода ще й се подиграват. Те не се интересуват от нашето мнение.  Те, като животни, си демонстрират сила и статус един на друг.  Ето това правят и „социалистите“ с автомобили за по 200 000 евро. Същите, дето изповядвали „леви убеждения“, каквото и да значи това. Бенчо Бенчевците извън политическия си живот – там, в истинския, имат опасни конкуренти, които помиришат ли слабост, нападат. Затова са всички тези демонстрации на сила и богатство.  Да видим какво каза (и докато го четете, си представяйте как/кога/дали можете да чуете тези думи от политическа фигура в Англия, Франция, САЩ…) Бенчев пред bTV – следната чутовна реплика по адрес на Димитър Желязков-Очите: „Държавата го е обявила за някакъв престъпник, за мен няма никакво значение. Уважаваш ли ме, и аз те уважавам“.  ЗА МЕН НЯМА НИКАКВО ЗНАЧЕНИЕ… Моля?  Ало, БСП, когато и да се разграничите от този тип хора с този тип „леви убеждения“, все е късно. Какво е правел той в редиците ви изначално?  Голям спонсор на партията изведнъж се оказва въвлечен (по думите му) в ето тази поредица от „случайности“: -  Случайно срещнал Очите , когато бил болен и от добро сърце му помогнал да иде в Турция;  -  Случайно се оказали и в една посока , че да изпълни споменатия горе дълг на доброто си сърце;   -  Случайно всичко това е станало след като Интерпол пусна Очите за издирване  с червена бюлетина и той е можел да бъде закопчан и екстрадиран от Гърция по-лесно отколкото от Турция (която не е член на ЕС). Тук обаче сметките са излезли криви;  -  Случайно, след като го освободили в България, журналистите намерили Бенчев в кафене „Бенмар“  в Бургас, което той самият стопанисва под наем. И в което преди често е бил засичан Димитър Желязков-Очите.  Ще трябва да повярваме сляпо на всичко това, ако не искаме да си мислим, че пари, спечелени от взаимна дейност с Очите, са отишли в касата на БСП. Много пари.  Бенчев се отрече много бързо от познанството си с Очите, но, както видяхме от по-горния пример („… за мен няма значение…“), го направи внимателно, за да няма обидени – все пак скандалът ще отшуми все някога, а бизнесът си е бизнес. Но не пропусна да каже и че Желязков вече няма общо с фирмата за охрана „Аркус“, в която Бенчев е съдружник. Което е странно, защото Очите каза пред спецсъда по-рано тази година, че работи в „Аркус“. Да се чуди човек на кой да вярва.  А пък едни хора по морето се бяха оплаквали, че фирмата действала със златните методи на рекета от деветдесетте и завземала все повече „обекти за охрана“.  Но пък от  . Поне докато не излязат доказателствата. Дотогава на „Позитано“ ще си държат очите на четири.  Интересно ми е какво биха казали Вапцаров и Смирненски за днешните „социалисти“. ", "date": "2018.08.08", "title": "Другарко, защо са ти толкова големи Очите?"}
{"url": "http://www.classa.bg/%D1%81%D0%B2%D1%8F%D1%82/item/385129-%D0%BC%D1%8A%D1%81%D0%BA-%E2%80%9E%D1%82%D0%B5%D1%81%D0%BB%D0%B0%E2%80%9D-%D1%81%D1%82%D0%B0%D0%B2%D0%B0-%D1%87%D0%B0%D1%81%D1%82%D0%BD%D0%B0", "text": " „Тесла” да стане частна фирма – такова намерение заяви  изпълнителният директор на компанията Илон Мъск. “Обмислям да направя “Тесла” частна за 420 долара. Финансирането е осигурено”, заяви Мъск. След появата на тази информация акциите на “Тесла” се покачиха със 7%, но изявлението му породи и съмнения, че се шегува.     „Ройтерс” отбеляза, че става дума за 420 долара на. Преди това в. “Файненшъл таймс” съобщи, че държавният инвестиционен фонд на Саудитска Арабия е придобил дял между 3% и 5% от “Тесла”. Изданието се позова на запознати източници.   Покупката може да е станала през март, когато саудитският престолонаследник принц Мохамед бин Салман беше в САЩ. Според “Файненшъл таймс” делът е под прага от 5%, който изисква публично обявяване, като сделката се оценява на между 1,7 и 2,9 млрд долара.", "date": "2018.08.08", "title": "Мъск: „Тесла” става частна"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/385130-%D0%B1%D0%B5%D0%BD%D1%87%D0%BE-%D0%B1%D0%B5%D0%BD%D1%87%D0%B5%D0%B2-%D0%B8-%D0%BD%D0%B5%D1%81%D1%80%D0%B8%D0%BD-%D1%83%D0%B7%D1%83%D0%BD-%E2%80%93-%D0%BE%D1%89%D0%B5-%D0%B4%D0%B2%D0%B0%D0%BC%D0%B0,-%D0%BA%D0%BE%D0%B8%D1%82%D0%BE-%D1%89%D0%B5-%D0%B2%D0%BB%D1%8F%D0%B7%D0%B0%D1%82-%D0%B2-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0", "text": "Днес е вече 2018-та, но по нищо не личи, че обществото си е извадило някакви поуки от скандалите с яхтата на Доктора или Мишо Бирата. Колко години трябват, за да каже българинът „стига\"           Сигурно сте чули новия виц за храната в затвора – давали я вече заедно с въпроса \"за тук или за вкъщи?\" Смеете се, но за МВР това е не виц, а новата служебна идеология. Eто как се хвали шефът на институцията: не било проблем, че по време на операция им избягал главният заподозрян, тъй като бягството му било нещо като сбъдната тяхна прогноза. Преразказът е свободен, но оригиналът не е далече. Министърът на вътрешните работи Валентин Радев беше попитан дали няма изтичане на информация от МВР, след като наркобосът Митьо Очите е избягал в чужбина преди операцията на ГДБОП. В отговор Радев заяви: \"Ако беше изтекла информация, щеше ли той да отиде в Гърция, в Турция и да го хванем там\". Както е известно, българското МВР не е \"хващало\" Митьо Очите, арестът му е дело на полицаите в Турция, задействани от заповед на Интерпол. Но макар и да се злепостави с това прозрение, МВР извади късмет.   Скандалът бе предвидим   Никоя публика не би се занимавала дълго с логическите еквилибристики на министъра на фона на скандал като този: Политици от БСП и ДПС, хванати в Истанбул заедно с наркотрафикант, издирван от Интерпол. Ако не сте чували за политиците Бенчо Бенчев и Несрин Узун, сега е моментът, защото и двамата скоро ще влязат в историята. Наели са три хотелски стаи в Истанбул, до където стигнали през Гърция. Трафикантът Митьо Очите, който в съгласие с очакванията на МВР успял да избегне ареста в България и се спасил в Гърция, пресякъл гръцко-турската граница тъкмо в колата на Бенчев. Последният е общински съветник на БСП в Бургас. Историческото на този сюжет е в неговата предвидимост. Помните ли яхтата на Доктора? Така наричаха един човек, смятан за контрабандист, който беше сниман с един бивш и един настоящ министър от правителството на Сакскобургготски. Снимките бяха публикувани през 2003 година. Помните ли Мишо Бирата? Така наричаха един човек, който трябва да е имал големи проблеми с българските митници. Толкова големи, че лично премиерът Борисов беше молил шефа на митниците да не го закача. Записът от този разговор беше публикуван през 2011 година. Днес тече 2018 година и по нищо не личи, че българското общество е извадило някаква поука от цялата тази информация. Напротив, политическите сили, замесени в игри с организираната престъпност, продължават да се радват на доверието на избирателя. Включително и онази политическа сила, чийто лидер Ахмед Доган директно се представи за разпределител на порции пари и диригент на \"обръчи от фирми\". Спойката между политици и организирана престъпност се втвърдява   Колко години се смятат за достатъчни, за да може едно общество да каже \"стига\"? Българският случай показва, че дори и 15 години не са достатъчни. Нищо чудно, че спойката между политици и организирана пестъпност се втвърдява, докато обясненията на политиците добиват карикатурни черти. Да припомним онзи сюжет от миналото, в който премиерът Борисов слушаше собствения си глас от аудиозаписа и твърдеше, че записът е фалшификат. Днес обясненията са също толкова нахални по характер, но са далеч по-фантастични по съдържание. Според версията на общинския съветник от БСП в Бургас Бенчо Бенчев, нещата са изглеждали така: той не е подозирал, че трафикантът е трафикант, издирван от Интерпол. Срещнал го случайно в Гърция и разбрал, че човекът е болен и иска да се лекува в Турция. Качил го в колата си и го отвел във въпросната Турция, като в името на лечението дори му взел стая в хотела, в който смятал да отседне. Всичко това станало случайно. Нямало връзка с факта, че трафикантът притежава охранителна фирма, в която има дял и самият Бенчев. Няма връзка и с нищо от останалите факти, с които се свързва Бенчев: неговата колекция от съвсем законно оръжие, ролс-ройсът му, равномерното произвеждане на три до пет противоположни твърдения в минута. Както и да звучи тази история, съветникът на БСП със сигурност не е герой на виц, той е част от българската реалност. Същата реалност, която е като извадена от прогноза на МВР: един провал, обнадеждаващ предимно с това, че е бил предвиден.", "date": "2018.08.08", "title": "Бенчо Бенчев и Несрин Узун – още двама, които ще влязат в историята"}
{"url": "http://www.classa.bg/%D1%81%D0%B2%D1%8F%D1%82/item/385131-%D0%B8-%D0%BD%D0%B0-%D0%B3%D0%BB%D0%B0%D0%B2%D0%B0%D1%82%D0%B0-%D1%81%D0%B8-%D0%B4%D0%B0-%D1%81%D0%B5-%D0%BE%D0%B1%D1%8A%D1%80%D0%BD%D0%B5-%D0%B5%D1%81,-%D0%BA%D0%BE%D0%B7%D0%BE%D0%B2%D0%B5%D1%82%D0%B5-%D1%81%D0%B0-%D0%B2-%D1%80%D1%8A%D1%86%D0%B5%D1%82%D0%B5-%D0%BD%D0%B0-%D1%81%D0%B0%D1%89", "text": "Защо да си рискуват главите за някакви трохи? Това си мислят фирмите, като слушат апела на ЕС да игнорират американските санкции срещу Иран. Дори и при Тръмп, САЩ си остават за тях извор  на печалби и благонадеждност.             \"Не бойте се!\" – този призив външните министри на Германия, Франция, Великобритания и ЕС отправиха към европейските предприемачи. Посланието гласи: дори след като САЩ се оттеглиха от ядреното споразумение с Иран, Боинг, Сименс и всички останали големи фирми ще могат да продължат да изнасят самолети, локомотиви и инвестиции към Иран – и по този начин да обезсмислят санкциите на Вашингтон.   Брюксел си остава само хартиен тигър   Само дето европейските министри не са нищо повече от един хартиен тигър. Дори ЕС да се изправи на главата си, в крайна сметка козовете пак остават в ръцете на САЩ. Онези европейски фирми, които решат да продават – примерно – газови турбини или автомобили в Иран, в 99% от случаите продават стоките си и в САЩ. Целият стокооборот на Германия с Иран възлиза на около три милиарда евро – което не е малко. Но германските фирми изнасят за САЩ стоки, чиято стойност е 35 пъти по-голяма. С други думи, сега ЕС призовава своите големи концерни да се откажа от цялата погача заради няколко мизерни трохички.   Икономиката на Иран страда от американските санкции   Санкциите, наложени от САЩ, уж няма да важат за фирми в ЕС. Брюксел обаче не може да гарантира закрила на техните дъщерни фирми или пък на поддоставчици със седалище в САЩ. Да, германското правителство дава финансови гаранции за сделките на германски фирми с Иран, но какво ще стане, ако международните банки престанат да финансират подобни сделки, за да си нямат неприятности на Уолстрийт? Обаче дори тези опасности да бъдат заобиколени, френските или германските износители по никой начин не биха рискували пазарните си шансове в САЩ заради някакви дребни печалби от сделки с Иран. Защото в сравнение с икономическото и политическо положение в Техеран, Белият дом – дори и под ръководството на Доналд Тръмп - изглежда като бликащ извор на благонадеждност. Съпротивата на Брюксел е логична, но безсмислена   Ядрената сделка с Иран, сключена преди три години, се брои за един от най-големите външнополитически успехи на ЕС. И никой не би вързал кусур на пълномощничката по външните отношения Федерика Могерини, задето сега защитава своето политическо наследство. Та нали преди появата на Тръмп никой не можеше да си представи, че САЩ ще тръгнат да санкционират собствените си съюзници. ЕС обаче не практикува някакъв държавен капитализъм: Нито Брюксел, нито Париж, нито Берлин или Лондон могат да наредят на фирмите с кого да търгуват и с кого – не. Сегашните правителствени гаранции за износа и инвестициите няма да свършат особена работа. Те са просто сигнал към Вашингтон и Техеран, че Европа иска да съхрани едно споразумение, което обаче няма особени шансове за оцеляване, особено след като Сименс и сие се оттеглиха от иранския бизнес. ЕС оказва съпротива, но това не е нищо повече от един политически жест, прикриващ безсилието.", "date": "2018.08.08", "title": "И на главата си да се обърне ЕС, козовете са в ръцете на САЩ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/385132-%D0%B3%D0%B5%D0%BD-%D1%80%D1%83%D0%BC%D0%B5%D0%BD-%D0%BC%D0%B8%D0%BB%D0%B0%D0%BD%D0%BE%D0%B2-%D0%BA%D0%B0%D1%82%D0%BE-%D0%B4%D1%8A%D1%80%D0%B6%D0%B0%D0%B2%D0%B0-%D0%BD%D0%B5-%D1%81%D0%B5-%D1%81%D0%BF%D1%80%D0%B0%D0%B2%D1%8F%D0%BC%D0%B5,-%D1%89%D0%BE%D0%BC-%D0%BE%D1%87%D0%B8%D1%82%D0%B5-%D0%B8%D0%BC%D0%B0-%D1%82%D0%BE%D0%B2%D0%B0-%D0%B2%D0%BB%D0%B8%D1%8F%D0%BD%D0%B8%D0%B5-%D0%BF%D0%BE-%D0%BC%D0%BE%D1%80%D0%B5%D1%82%D0%BE", "text": "Апелирам за чистота на политическата ни класа, заяви Миланов. Той каза, че не само Димитър Желязков контролира българското Черноморие, но безспорно е един от лидерите. Той претърпя сериозни щети в битката с организираната престъпност Криминалният сюжет от последните дни е продължение на един друг сюжет. Това е един процес. Това коментира пред БТВ ген. Румен Миланов - бивш шеф на НСО. По думите му проблемът с връзката Бенчев, Узун и Димитър Желязков - Очите, не е първият. Апелирам за чистота на политическата ни класа, заяви Миланов. Той каза, че не само Димитър Желязков контролира българското Черноморие, но безспорно е един от лидерите. Той претърпя сериозни щети в битката с организираната престъпност. Като държава не се справяме, добави Миланов. Всички искат да правят бързи пари, така се надушват тези хора, коментира Румен Миланов. Според него, за да има човек като Желязков влияние по морето, „ние като държава не сме се справили\". Той призна, че и през 2001 г., и днес разследващите, прокуратурата и съда не разбират достатъчно добре процесите в подземния свят. Така и вече е „почти невъзможно\" да се стигне до босовете, а голяма част от бизнеса им вече е в „белия сектор\". Фирмите с участие на политици, пък, „може би са един от инструментите на избелването\". Така се появяват и черните партийни каси, с които после се купуват гласове.", "date": "2018.08.08", "title": "Ген. Румен Миланов: Като държава не се справяме, щом Очите има това влияние по морето"}
{"url": "http://www.classa.bg/%D1%81%D0%B2%D1%8F%D1%82/item/385133-%D0%B4%D0%BE%D0%BF%D0%B8%D1%82%D0%B2%D0%B0%D0%BD%D0%B5-41,5-%D0%BE%D1%82-%D0%BC%D0%B0%D0%BA%D0%B5%D0%B4%D0%BE%D0%BD%D1%86%D0%B8%D1%82%D0%B5-%D1%89%D0%B5-%D0%B3%D0%BB%D0%B0%D1%81%D1%83%D0%B2%D0%B0%D1%82-%E2%80%9E%D0%B7%D0%B0%E2%80%9C-%D0%BD%D0%B0-%D1%80%D0%B5%D1%84%D0%B5%D1%80%D0%B5%D0%BD%D0%B4%D1%83%D0%BC%D0%B0,-35,1-%D0%BF%D1%80%D0%BE%D1%82%D0%B8%D0%B2", "text": "Анализът на етническа основа показва убедителна подкрепа от албанците и далеч по-малка от македонците Според социологическо проучване, проведено от Македонския център за международно сътрудничество, на предстоящия референдум с въпрос „Съгласни ли сте за членство в ЕС и НАТО и приемане на Договора между Република Македония и Република Гърция?\", 41,5% от допитаните ще гласуват със „за\", докато 35,1% ще гласуват „против\", 12,4% няма да гласуват, докато 9,2% не са решили, а 1,9% са отказали да отговорят, предават „Телма\" и Агенция \"Фокус\". Така, според допитването, 66,4% от допитаните ще гласуват, докато 19,8% ще се присъединят към инициативата за бойкот, 11,9% все още нямат мнение, а 1,9% са отказали да отговорят. Анализът на етническа основа показва убедителна подкрепа от албанците и далеч по-малка от македонците. 45,2% от етническите македонци са против, 27,4% от тях са „за\", а останалите не знаят или няма да гласуват. При етническите албанци 88% подкрепят и само 2,2% са против. Според възрастовата структура 48,2% от младите хора ще гласуват „за\", а с възрастта подкрепата намалява до 34,1%. Подобна тенденция показва нивото на образование - избирателите с висше образование са основните поддръжници. За 48,3% от респондентите, въпросът на референдума е ясен и разбираем, докато 44,8% са на обратното мнение. Същевременно подкрепата за членството в ЕС и НАТО е безспорна, съответно с 80,2% и 79,6%. Проучването е проведено по телефона сред 1026 респонденти за периода от 24 юли до 1 август. Възможната статистическа грешка възлиза на 3,1%", "date": "2018.08.08", "title": "Допитване: 41,5% от македонците ще гласуват „за“ на референдума, 35,1% - \"против\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385134-%D0%B1%D0%BE%D1%80%D0%B8%D1%81%D0%BE%D0%B2-%D0%B2-%D0%BC%D0%B8%D0%BB%D0%B8%D0%B0%D1%80%D0%B4%D0%B8-%D0%B5-%D1%80%D0%B0%D0%B7%D0%BB%D0%B8%D0%BA%D0%B0%D1%82%D0%B0-%D0%BF%D1%80%D0%B8-%D1%83%D1%81%D0%BF%D0%B5%D1%88%D0%BD%D0%B0%D1%82%D0%B0-%D0%B1%D0%BE%D1%80%D0%B1%D0%B0-%D1%81-%D0%BA%D0%BE%D0%BD%D1%82%D1%80%D0%B0%D0%B1%D0%B0%D0%BD%D0%B4%D0%B0%D1%82%D0%B0,-%D0%BD%D1%8F%D0%BC%D0%B0-%D0%B4%D0%B0-%D0%BE%D1%82%D1%81%D1%82%D1%8A%D0%BF%D0%B8%D0%BC", "text": "Няколко марки цигари преобладават при търговията с контрабандни цигари. Борбата с контрабандата остава сред приоритетите на правителството, стана ясно по  време на брифинга. Практиката показва, че ако нещо не е кампанийно, трябва да има много силна ангажираност на ръководството към отделните звена. Преди 2 г. решихме с главния прокурор, с данъчните, със службите и с МВР да провеждаме редовно оперативка, на която да отчитаме резултатите и да планираме действията си. Личното ангажиране на прокуратурата позволява много бързо да се реагира, заяви министър-председателят Бойко Борисов. При успешната борба с контрабандата в пари това са стотици, може би милиарди разлика и неслучайно бюджетът е с над 2 млрд. лев. излишък, а започнахме на 0,7 дефицит. Това ни даде възможност да повишим заплатите на учителите, над 100 млн. лева отиват за добавки на пенсионерите по Коледа, милиони в повече за въоръжение, за БАН и за други сфери, посочи Борисов. По думите му повечето събрани приходи при борбата с контрабандата позволяват да се отделят повече средства и за общините. Вървим някоко години напред в тази посока и не възнамеряваме да отстъпваме. Бизнесът при горивата също ще изсветлее. Няма една дума истина в приказките – аз съм бедна, честно работеща малка бензиностанция. Минимумът, който трябва да съберем тук, е 200-300 милиона, заяви Борисов. Като теглиш чертата, повече приходи в бюджета и възможност да се подобрява стандарта на живот. Старата българска приказка – помогни си сам, за да ти помогне и Господ, каза още Бойко Борисов. Предупреждавам - много сериозно сме се подготвили за жътвата на канабиса. На много места има ниви, ще ги хващаме. Да ходят да прибират слънчоглед, царевица, овес, жито, не да се ориентират към тези култури.", "date": "2018.08.08", "title": "Борисов: В милиарди е разликата при успешната борба с контрабандата, няма да отстъпим"}
{"url": "http://www.classa.bg/%D1%81%D0%B2%D1%8F%D1%82/item/385126-%D0%BC%D0%B5%D0%BB%D0%B0%D0%BD%D0%B8%D1%8F-%D1%82%D1%80%D1%8A%D0%BC%D0%BF-%D0%B4%D0%BE%D1%80%D0%B8-%D0%B8-%D0%B1%D0%B5%D0%BB%D0%B8%D1%8F%D1%82-%D0%B4%D0%BE%D0%BC-%D0%BD%D0%B5-%D0%BC%D0%BE%D0%B6%D0%B5-%D0%B4%D0%B0-%D1%8F-%D1%81%D0%BF%D1%80%D0%B5-%D0%B4%D0%B0-%D0%BF%D1%80%D0%BE%D1%82%D0%B8%D0%B2%D0%BE%D1%80%D0%B5%D1%87%D0%B8-%D0%BD%D0%B0-%D1%81%D1%8A%D0%BF%D1%80%D1%83%D0%B3%D0%B0-%D1%81%D0%B8", "text": "В петък вечерта на 3 август Доналд Тръмп се подготвя за уикенда, записва телевизионни предавания, за да ги изгледа по-късно, и започва Twitter-война срещу баскетболиста Леброн Джеймс като го нарича \"не много умен\". Съпругата му Мелания Тръмп има коренно различно мнение за спортиста и филантроп Леброн. Според нея той работи в посока създаването на по-добро бъдеще за следващото поколение. Както винаги първата дама призовава всички да се включат в диалога по чувствителната за нея тема - тази за проблемите на съвременните деца и подрастващи. Това пише в изявление до CNN говорителката на Мелания - Стефани Гришъм. Подобно диаметрално разминаване в гледните точки на Западното и Източното крило не се случва за първи път при мандата на Тръмп. Напоследък прессекретариатът на първата дама често действа независимо от екипа на президента. А с помощта на лице, в което Тръмп има безрезервно доверие, Мелания често сама структурира публичните си послания и резултатът са редица от очевидни противоречия между нея и президента. За близки до семейство Тръмп мотивите за това са прости и невинни. Първата дама има позволението от време на време да има собствено мнение, а президентът и екипът му приемат желанието й да изглежда по-рязка, отколкото е. От Белия дом са категорични, че работят ежедневно с госпожа Тръмп. Но разминаванията в изказванията се следят и от наблюдатели, според които периодичните несъответствия между държавния глава и съпругата му са опит от нейна страна да се разграничи от спорния му и понякога скандален имидж. Тези специалисти тълкуват разликите в думите на двамата като сигнал за голям и сериозен проблем в комуникацията в Белия дом, който от своя страна води до слухове за раздор в първото семейство. Когато стане въпрос за публични изказвания, офисът на първата дама не е длъжен да ги съгласува с държавния глава. Понякога прессекретарят Сара Хъкаби Сандърс получава известие, преди да излезе някое изявление, особено ако то може да бъде възприето като противоречащо на позицията на президента. Само че повечето източници казват, че Източното крило под ръководството на Мелания няма нужда и не чака ничие одобрение. Това е забележително нарушение на протокола, спазван при предишни американски президенти. Тогава изявленията са се обсъждали предварително и дори, ако е необходимо, са минавали през редакции. Невъзможно е офисът на първата дама да каже \"Хей, мислим да пуснем изказване, в което не сме съгласни с президента\". Такова несъгласие просто не е било допускано. Да, между екипа на първата дама и екипа държавния глава са се случвали търкания. Враждата на Нанси Рейгън с най-приближения помощник на съпруга си е легендарна. По време на мандата на Бил Клинтън топ служители на Белия дом се сблъскват със затворени врати, зад които Хилъри се опитва да проведе реформа в здравеопазването. В дните на Барак Обама комуникационният екип често има чувството, че Мишел Обама умишлено ги заобикаля и разговаря директно с президента за политиките и стратегиите му. Рядко обаче двете крила изглеждат в открит конфликт и дори в противоречие едно с друго. Но, разбира се, този мандат не е стандартният президентски мандат и епизодът около Леброн е само поредният пример за очевидно разминаване в изявленията на президента и на първата дама. Публичното лице и глас на Мелания е нейната говорителка - Стефани Гришъм.     Миналият месец, когато се оказа, че докато пътува с Air Force One, първата дама гледа CNN (отколешен враг на Тръмп). Гришъм каза, че госпожа Тръмп ще гледа който канал прецени. Когато по-рано това лято адвокатът на Тръмп Руди Джулиани каза, че Мелания има доверие в мъжа си и знае, че аферата с порноактрисата Сторми Даниълс е измислица, Гришъм беше лаконична в думите си. Тя написа, че не вярва първата дама някога да е споделяла мнението или чувствата си с Джулиани. Говорителката е ветеран от президентската кампания през 2016-а. Тя поддържа контакти с десетки репортери, които тогава посреща на събития и бързо печели доверието на Тръмп като изключително лоялна към него и семейството му. Бивш член на администрацията на Тръмп твърди, че президентът може само да си мечтае да има толкова предан служител, колкото е Гришъм към Мелания. По негови думи говорителката е готова да нокаутира противник, за да защити първата дама. Стефани Гришъм не е просто служител в кандидат-президентската кампания.  Тя пътува ежедневно с Тръмп и става като част от семейството му. Тръмп дори изпитва угризения, когато тя преминава към офиса на Мелания, въпреки че е щастлив, че съпругата му е в добри ръце. Нивото на демонстрираната лоялност на Гришъм към Доналд Тръмп е една от причините понякога колегите й да приемат с насмешка резките изказвания на първата дама. Въпреки това Гришъм непрекъснато се озовава в положение, в което трябва да разсейва съмненията, че състоянието на съюза Мелания-Доналд е крайно несигурно. Гришъм отговаря, че първата дама не обръща внимание на фалшивите новини и таблоидите, защото е фокусирана върху семейството си и ролята на жената до президента. По-рано този месец официалният Twitter-профил на Мелания гласеше, че първата година от мандата на Доналд Тръмп е била чудесна и изпълнена с много прекрасни моменти. Зложелатели обаче забелязаха, че постингът не е придружен със снимка или дори с бегло споменаване на съпруга й...", "date": "2018.08.08", "title": "Мелания Тръмп - дори и Белият дом не може да я спре да противоречи на съпруга си"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/385127-%D1%81%D0%B0%D1%89-%D1%81%D0%B0-%D1%81%D0%B5-%D0%BD%D0%B0%D0%BC%D0%B5%D1%81%D0%B2%D0%B0%D0%BB%D0%B8-%D0%B2-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B8-%D0%BE%D1%89%D0%B5-81-%D0%B4%D1%8A%D1%80%D0%B6%D0%B0%D0%B2%D0%B8", "text": "По повод на коментара на бившия шеф на ЦРУ James Woolsey в интервю за Fox News, в което потвърждава, че САЩ се намесват също в избори в чужди държави, но „само с много добри намерения”, журналистът от Ню Йорк Таймс и автор на книгата „Американското столетие на смяна на режими от Хавай до Ирак” Щефен Кинцлер разказва пред democracynow.org: „Ние все още продължаваме да влияем на изборите в някои страни, като например последните избори в  , Монголия, Словакия. Това става чрез организацията NED /National Endowment for Demokracy/, която е заимствала много от функциите на ЦРУ. Тя е сравнително малко позната, основана от Роналд Рейгън началото на 80–те години с определени цели. Сигурно си спомняте, че тогава ЦРУ беше замесено в много скандали и не можеше да оперира така ефективно, както би трябвало. Как да продължим да имаме влияние в други държави? Като създадем NED, спонсорирана със 170 млн долара годишно. Така всъщност се осъществява намесата в чужди държави. Повечето от парите за тази организация минават през Националния републикански институт под ръководството на Джон Маккейн и Националния демократичен институт, оглавяван от Мадлин Олбрайт. Тези две структури работят с голям брой хора като Виктория Нюланд /бивш помощен държавен секретар/, която раздаваше шоколадови кексчета на протестиращите на Майдана , с искане да свалят правителството на Украйна, Елиот Ейбрамс, който бе въвлечен в операциите в Никарагуа през 80–те години. Тази организация поема отговорността да се намесва и влияе върху политиката на чужди държави. В случая господин James Woolsey не дава много добър пример с обяснението си, че правим това „само с много добри намерения”. Изказването му, че го правим с добра кауза е много хлъзгаво. Всяка държава по света би могла да си измисли „много добри намерения” за да извърши подобни операции. Защо трябва да се възмущаваме за това, което други страни са направили в далеч по–малка степен у нас, когато ние сме действали сто години назад много по–мащабно срещу други страни?” \r\n Интервюто можете да проследите на следния адрес: \r\n Официалната страница на организацията NED e на адрес:  \r\n Почти по същото време кореспондентът на Нойе Цюрхер Цайтунг в Ню Йорк цитира политолога Dov H. Levin от Института за политики и стратегии на Университета в Питсбърг, който в докторската си работа на тема „Намесата на САЩ и СССР в избори от 1946 до 2000 г. обобщава: \r\n САЩ са се намесвали минимум 81 пъти в избори в чужбина; \r\n Кремъл се е намесвал 31 пъти в други страни. \r\n Историята на масирано влияние и опити за такова от страна на САЩ се простира от Украйна през Източна Европа, Балканите, Египет, Южна Корея, Тайван, Япония, Индия, до Пакистан, Венецуела, Колумбия, Мексико и др. Преди военни намеси в страни като Афганистан, Ирак, Либия и Йемен те активно са дестабилизирали същите. \r\n Не само разузнавателните служби са се намесвали в политиката на чужди държави, а и големи частни концерни, между другото с щедри спонсорства за партии и кандидати в изборите. \r\n От десетилетия американското правителство финансира радиостанции, които излъчват на 25 езика в Русия, Източна Европа, Близкия Изток и Централна Азия. Независимо от това американските разузнавателни служби финансират и телевизионни предавания за държавни и частни телевизии. Вашингтон отхвърля обаче правото на други да правят същото. Предаванията на руската „RT” се представят като „грубо вмешателство”, а на журналистите /”чужди агенти”/ бе забранен достъпа до пресконференции в Белия дом. \r\n Във въпросната докторска работа е представена доста подробна статистика, която показва намесите на САЩ, почти винаги предхождани от пропагандни операции и финансиране на отделни групировки. Десетките примери започват със заявената от Виктория Нюланд подкрепа за опозицията в Украйна от 5 милиарда долара в периода 1991– 2013 г. и стига до подкрепата на диктаторските режими в Аржентина, Боливия, Чили, Парагвнай, Уругвай и др. \r\n Сегашното „възмущение” от сравнително малък брой постове във Фейсбук и Туитър, приписвани на Русия, трябва да „донесе гласове” на частичните избори в САЩ през есента на 2018 г. „Възмущението” разпалва настроения срещу „главния враг” Русия и отклонява от по–големите вътрешни проблеми на САЩ, смята кореспондентът на Нойе Цюрхер Цайтунг в Ню Йорк. \r\n       \r\n  ", "date": "2018.08.08", "title": "САЩ са се намесвали в изборите в България и още 81 държави"}
{"url": "http://www.classa.bg/%D1%81%D0%B2%D1%8F%D1%82/item/385128-%D0%BF%D0%BB%D0%B0%D0%BD%D1%8A%D1%82-%D0%BD%D0%B0-%D0%BA%D0%B8%D1%81%D0%B8%D0%BD%D0%B4%D0%B6%D1%8A%D1%80-2-0-%D1%80%D1%83%D1%81%D0%B8%D1%8F-%D0%B4%D0%B0-%D1%81%D0%B5-%D1%80%D0%B0%D0%B7%D0%BE%D1%80%D0%B8-%D0%B8-%D1%81%D0%BA%D0%B0%D1%80%D0%B0-%D1%81-%D0%BA%D0%B8%D1%82%D0%B0%D0%B9", "text": "В близко бъдеще външната политика на САЩ може да се промени радикално. Такава прогноза публикува американското интернет-издание The Daily Beast. Като потвърждение аналитичният портал сочи данните за срещата с представителя на Билдербергския клуб – 95-годишният Хенри Кисинджър с президента на САЩ. Тогава постоянният участник в Билдербергските конференции, последната от които бе посветена на Русия, представя на Доналд Тръмп концепция за новата външнополитическа стратегия. Нейната същност се състои в това да се активизират руско-американските отношения и да се провокира разкол между Москва и Пекин. Всъщност, на президента на САЩ се предлага да изпълни стратегията, която неговите предшественици постигнаха преди 50 години. И това се предлага от човека, който беше един от нейните разработчици. Още през 1950, Кисинджър, като директор на Международния семинар в Харвард, финансиран от ЦРУ, участва активно в развитието и популяризирането на концепцията за разделянето на социалистическия блок. В рамките на тази стратегия САЩ осъществяват редица стъпки за нормализиране на отношенията със Съветския съюз, която причинява раздразнение от страна на Китай и се превърна в една от основните причини за влошаването на съветско-китайските отношения. След това Вашингтон използва ситуацията възможно най-много, за да предизвика конфликт между двете социалистически суперсили.      Така по време на военните сблъсъци на остров Дамански директорът на ЦРУ Ричард Хелмс прави провокативно изявление, че Москва уж подготвя превантивен ядрен удар върху китайските ядрени съоръжения в Лобнор. Всъщност идеята за такъв удар се предлага от самите американци на съветското ръководство. Въпреки това, заявлението на Хелмс провокира нов кръг от конфронтация на започналото да изгасва противостоене, а Вашингтон получава възможността да балансира между Пекин и Москва, заигравайки се с всеки от тях и изправяйки ги още повече един срещу друг. Този сценарий също се предлага да бъде повторен. В интервю за The Daily Beast анализаторите, работещи с Кисинджър, не крият какви механизми са планирани за провокиране на руско-китайския конфликт. Преди всичко става дума за затопляне на интереса на Москва и Пекин към Централна Азия. Това, от своя страна, трябва да ги ангажира в по-активно участие в политическия и икономическия живот на региона. Това, според американците, неизбежно трябва да доведе до пресичането на интересите на двете страни – преди всичко в Казахстан и Узбекистан. След това Вашингтон ще трябва да провокира конфликта, да го подсили в бъдеще и периодично да се сближава ту с Пекин, ту с Москва. И тази стратегия не е предназначена за една година, не за две, а за цели десетилетия. Единственият проблем е как да се измами Русия и как да се оплете в този капан. Американските анализатори напълно разбират, че днес САЩ няма да се занимават с екстравагантния Никита Хрушчов, а с прагматичния Владимир Путин. Следователно, в плана на Кисинджър, има предварителен списък на предпочитанията, които трябва да се предложат на Русия. Въпреки че Daily Beast не посочва за какви именно предложения става дума, според съжденията на анализаторите те са подобни на тези, направени на Китай през 1970-те. Преди почти половин век САЩ се съгласиха да отворят за китайските индустриалци достъп до западните кредити и технологии. Вярно – в замяна на редица условия. Първоначално американците поискаха да им се предостави правото да извършат реформата във финансовия сектор на КНР, за да го формират в съответствие с техните интереси. Беше предложено да се намали до минимум или дори да се елиминира държавният контрол върху банковия сектор, както и да се въведе американската данъчна система. Тогава американците поискаха да изтеглят Китайската народна банка от контрола на правителството. И накрая, те искаха да превърнат централната банка на Китай в аналог на Федералния резерв. Фактически западните финансови групи искаха да получат възможността да контролират емитирането на юана. Освен това Вашингтон изрази готовността си да направи отстъпки по определени политически въпроси. Но и тук не се размина без традиционна американска измама. Всички тези „отстъпки“ Съединените щати бяха готови да направят… за сметка на своите съюзници и марионетки. По този начин администрацията на Белия дом подкрепи идеята за прехвърляне на КНР на мястото на постоянен член на Съвета за сигурност на ООН. Но мястото, което беше прехвърлено преди това беше собственост на Тайван. Друга „отстъпка“ беше споразумението за прехвърляне под формалния контрол на Пекин на Хонконг и Макао. Самите американци обаче нямаха връзка с тези територии. Тогава Хонконг принадлежи на Великобритания, а Макао – на Португалия. Изхождайки от принципа на аналогията САЩ могат да излязат в бъдеще със сходни инициативи. Те могат да предложат на Москва достъп до западни кредити и технологии. Но… в замяна на правото да осъществят реформи във финансовия сектор на Русия в съответствие със своите интереси. Те могат да направят определени отстъпки по политическите въпроси. Но, отново, изключително за сметка на своите марионетки. И сега въпросът е единствено към нас: ще бъдем ли готови да извлечем от тази нова ситуация изгода без да се поддадем на американските уловки?", "date": "2018.08.08", "title": "Планът на Кисинджър 2.0: Русия да се разори и скара с Китай"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385125-%D1%81%D1%8A%D1%81-%D1%81%D0%BA%D0%B0%D0%BD%D0%B4%D0%B0%D0%BB-%D0%BF%D1%80%D0%B5%D0%B4-%D1%80%D1%83%D1%81%D0%BE%D0%BA%D0%BE%D1%81%D0%B0%D1%82%D0%B0-%D0%B2%D0%BE%D0%B4%D0%B5%D1%89%D0%B0-%D0%BD%D0%B0-btv-%D0%B8%D0%B7%D0%BF%D0%BB%D1%83%D0%B2%D0%B0%D1%85%D0%B0-%D1%81%D1%82%D1%80%D0%B0%D0%BD%D0%BD%D0%B8-%D1%80%D0%B0%D0%B7%D0%BA%D1%80%D0%B8%D1%82%D0%B8%D1%8F-%D0%B7%D0%B0-%D0%BC%D0%B8%D1%82%D1%8C%D0%BE-%D0%BE%D1%87%D0%B8%D1%82%D0%B5-%D0%B8-%D1%83%D0%B1%D0%B8%D1%82%D0%B8%D1%8F-%D0%B1%D0%B8%D0%B7%D0%BD%D0%B5%D1%81%D0%BC%D0%B5%D0%BD-%D0%BF%D0%B5%D1%82%D1%8A%D1%80-%D1%85%D1%80%D0%B8%D1%81%D1%82%D0%BE%D0%B2", "text": "Лют скандал избухна в ефира на bTV, където Даниел Панов от ГЕРБ и Хасан Азис от ДПС коментираха анализа на Кирил Добрев от БСП за постановление на Министерски съвет за разпределение на 111 милиона лева, както и случващото се около групата на Митьо Очите, която бе заловена преди дни.      Бургаските митници са сключили договор с \"Аркус сигурност Бургас\", където Бенчо Бенчев е съдружник, а Митьо Очите - консултант. Фирмата спечелила с най-ниска оферта - стана ясно в ефир. „Държавните органи ще решат дали има нещо нередно\", каза Данаил Панов от ГЕРБ. [null] Данаил Панов „Няма критерий за морал на политиците, всяка организация сама решава как това й пречи на визията\", каза Хасан Азис от ДПС.      Хасан Азис    ДПС не се чувства отговорна за Несрин Узун и Митьо Очите, Узун го каза, че от 10 г. не е в партията\", допълни той. „Покойният Петър Христов не е редил листите на ГЕРБ във Велико Търново, той не е бил като Бенчев в Бургас\", отговори Панов на въпрос на водещата и допълни: „Местният бизнес създава работни места, не бива да се измества центърът на проблема\". По повод твърденията на БСП, че основните пари се дават на общините на ГЕРБ, Панов, който е кмет на Търново и председател на сдружението на общините, каза, че това е популизъм.      „Това е въпрос на активността на кметовете. Кметът на Кърджали Хасан Азис каза, че въпросът е как местната власт се справя с финансирането на проектите. Сигурен съм, че има и кметове на ГЕРБ, които не са доволни от това разпределение. Аз лично очаквах повече публични средства за осъществяване на проекти на местната власт\", допълни той. „От тези пари 40 общини на ГЕРБ получиха близо 73 млн. лева, 34 общини на ДПС – 28 млн.лева, а 5 общини на БСП - 2,2 млн.лева. Значи излиза, че гущерът на ГЕРБ е варан\", заяви Добрев. „Това са манипулации и популизъм от страна на БСП. Помните ли при Орешарски как 280 млн.лева бяха разпределени за 7 дни, а 18 проекти са разгледаха за един час. Защо БСП не вкара методика за постановление на МС как да бъдат разпределяни парите. Точно тези 73 милиона на ГЕРБ не са толкова. 15 милиона са на столична община за метрото, а 9 милиона за Европейската столица на културата Пловдив. Тези 24 милиона са включени в държавния бюджет, остават 49 милиона. Половината общини на най-големите градове са на ГЕРБ, 130 кмета са наши, какво да направим\", изригна Даниел Панов. Последва въпрос на водещата Мария Цънцарова: „Защо тези пари не се разпределени пропорционално на втората сила БСП?\". „В изборите за местна власт БСП е четвърта сила, втората са независимите кандидати, които са 44, а третата сила е ДПС. Разпределението не е правено на принцип, а на належащите проблеми в българските общини\", отговори Панов. „Всеки опит ДПС да бъде вкарано в скандал в присъствието на други политически парти, звучи абсурдно, което граничи със смешното. По отношение разпределението на парите, то е как и по какъв начин дадена партия успява да реализира местната политика\", допълни пък кметът на Кърджали Хасан Азис.", "date": "2018.08.08", "title": "Със скандал пред русокосата водеща на bTV изплуваха странни разкрития за Митьо Очите и убития бизнесмен Петър Христов"}
{"url": "http://www.classa.bg/%D1%81%D0%B2%D1%8F%D1%82/item/385120-%D0%B3%D0%BB%D0%B0%D0%B4%D1%8A%D1%82-%D0%B5-%D0%BD%D0%B0%D0%B9-%D1%81%D0%B8%D0%BB%D0%BD%D0%BE%D1%82%D0%BE-%D0%BE%D1%80%D1%8A%D0%B6%D0%B8%D0%B5-%D0%B2%D1%81%D0%B8%D1%87%D0%BA%D0%B0%D1%82%D0%B0-%D1%85%D1%80%D0%B0%D0%BD%D0%B0-%D0%B5-%D0%B2%D0%B5%D1%87%D0%B5-%D0%B2-%D1%80%D1%8A%D1%86%D0%B5%D1%82%D0%B5-%D0%BD%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%BE%D1%82%D0%BE-%D1%8E%D0%B4o%D0%BCaco%D0%BDc%D0%BAo-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE", "text": "Най-големите селскостопански и химични компании се обединяват. Световното антихристово правителство постига пълен контрол над храните, на планетата. Когато продуктите останат само в техните ръце, тогава и цялото човечество ще се окаже под пълния им контрол и диктат. Несъмнено, на обикновените хора ще забранят да отглеждат плодове и зеленчуци (и домашни животни), както вече е (частично) в САЩ и Европа. \r\n Да им забрани Господ! \r\n Следва извадка от видеото: \r\n „У нас има две опасности, с които се сблъскваме, на което телевизия „Инфо-Уорс, се опитва да се противопоставя. Това е структурата на държавната власт, и структурата на корпоративната власт. \r\n Има две гледни точки: „Аз съм консервативен и ненавиждам структурата на държавната власт“, и другата: „Аз съм либерал и ненавиждам структурата на корпоративната власт“. Но реалността е, че те, и двете, вървят ръка за ръка, те работят заедно и са едно цяло! \r\n Корпоративната структура на властта започна пътя си от Силиконовата Долина, и тя стана техният собствен град-държава. Затова хегемонията установена между Военно-Промишления-Комплекс и Силиконовата Долина, започна да надига уродливата си глава, и те започнаха да се обединяват с Китай. И технологиите са това, което има голямо значение. Хората виждат, че напълно са изтласкани встрани, и напълно са изчезнали от полезрението. Ето например: Байер получи разрешение за партньорство с Монсанто, със сделката за 66 и половина милиарда долара. Но като казват „партньорство“, те имат предвид – купуването на Монсанто… А хората са дотолкова обезпокоени от Монсанто, че целия състав на Монсанто би следвало да бъде качен на една ракети и да бъде отправен в космоса, – там може да имат нужда от Монсанто. \r\n   \r\n   Байер напълно се замая от печалбите във фармацевтиката и от глобалното си влияние. Да, те са най-голямата химическа компания в света и затова се обединиха, въпреки съпротивата на Министерството на Правосъдието. Това е най-голямата им покупка. И сега тези две компании ще станат единен конгломерат, което означава, че Монсанто ще напусне Америка, и аз мисля, че ще се премести в Германия, където е компанията Байер. \r\n Но това не е единственият актуален агро-фармацефтичен роман. Миналата година, отчаяният от нерентабилността в селското стопанство, концерн Дау-Кемикъл, даде 122 милиарда долара, за да купи селскостопанското подразделение на Дюпон, а китайска химична корпорация купи швейцарската компания за производство на семена Сингента, за 43 милиарда долара. \r\n Само миналата година се обединиха 6 големи селскостопански и химични компании. Това вече е пълен адски монопол, – смъртоносен монопол. Всички те са за ГМО, за манипулиране на ДНК, за клониране на фрагменти от ДНК. Те фактически владеят самата основа на биологичния живот. \r\n След обединението на Байер и Монсанто, в ръцете им вече са една-четвърт от световния пазар на семена и торове. Така че, почти четвърт от световното стопанство ще е в ръцете на една компания  \r\n Две други компании, с които те биха се конкурирали, и още 4 други, може също да се обединят, – и тогава няма да има никаква конкуренция   и хванати за ръце, те ще танцуват сред смъртоносните си плантации с ГМО, и ще се надсмиват над света“… \r\n", "date": "2018.08.08", "title": "Гладът е най-силното оръжие! Всичката храна е вече в ръцете на Световното (юдoмacoнcкo) правителство"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/385121-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%82%D0%B5-%D0%B5%D0%B2%D1%80%D0%BE%D0%B4%D0%B5%D0%BF%D1%83%D1%82%D0%B0%D1%82%D0%B8-%D1%81%D0%B5-%D0%BE%D0%BA%D0%B0%D0%B7%D0%B2%D0%B0%D1%82-%D0%BC%D0%B8%D0%BB%D0%B8%D0%BE%D0%BD%D0%B5%D1%80%D0%B8-%E2%80%93-%D0%B7%D0%B0-%D0%B5%D0%B4%D0%B8%D0%BD-%D0%BC%D0%B0%D0%BD%D0%B4%D0%B0%D1%82%E2%80%A6-%D0%BD%D0%B0%D0%B9-%D0%B1%D0%BE%D0%B3%D0%B0%D1%82%D0%B8%D1%8F%D1%82-%D0%B5-%D0%B0%D0%BD%D0%B4%D1%80%D0%B5%D0%B9-%D0%BA%D0%BE%D0%B2%D0%B0%D1%87%D0%B5%D0%B2-%D0%BE%D1%82-%D0%B3%D0%B5%D1%80%D0%B1", "text": "Ковачев има 4 банкови депозита – за 1 034 088 лв., за 94 863 лв., за 89 964 лв. и за 1500 лв. Той е направил две инвестиции за общо 35 739 лв. Закупил е и 3 500 акции на „Тенекс С“ АД за 3500 лв. В същото време евродепутатът от ГЕРБ има ипотечен кредит в размер на 237 600 лв. Заможен е и колегата му от БСП Петър Курумбашев. През 2015 и 2017 г. той е станал собственик на две жилища в чужбина. През 2015 година той е закупили апартамент от 80 квадрата в австрийската столица Виена. За него Курумбашев е платил 733 436 лв., а произходът на парите е „заем и собствени средства“. През 2017 г. Петър Курумбашев придобива имот и в столицата на Европа – Брюксел за 484 067 лв. Жилището е от 82 квадрата. Курумбашев има 4 кредита в размер на над 1,9 млн. По единия от заемите е поръчител, а по другия – солидарен длъжник. Има вземания и лихви по предоставени заеми за 1 266 985 лв. Петър Курумбашев е собственик на фирма КИД 2225 ЕООД, като оценката на компанията е 2 004 200 лв. Солидни спестявания е декларирал и евродепутатът от зам.-председател на ВМРО Ангел Джамбазки. Той има 410 483 лв. като налични пари и банкови депозити. През 2017 година той е закупил парцел в село Драговица за 7000 лв. Евродепутатът от БСП Момчил Неков държи в банки почти 384 000 лв. Андрей Ковачев е същият, който Руската НТВ  ", "date": "2018.08.08", "title": "Българските евродепутати се оказват милионери – за един мандат… Най-богатият е Андрей Ковачев от ГЕРБ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/385122-%D0%BA%D0%BC%D0%B5%D1%82%D0%BE%D0%B2%D0%B5-%D0%BE%D1%82-%D0%B3%D0%B5%D1%80%D0%B1-%D0%B8-%D0%B1%D1%81%D0%BF-%D0%BD%D0%B5-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%81%D0%B5-%D0%BF%D0%BE%D0%BB%D0%B8%D1%82%D0%B8%D0%B7%D0%B8%D1%80%D0%B0%D1%82-%D0%BF%D0%BE%D0%BB%D1%83%D1%87%D0%B5%D0%BD%D0%B8%D1%82%D0%B5-%D1%81%D1%80%D0%B5%D0%B4%D1%81%D1%82%D0%B2%D0%B0-%D0%B8-%D0%BD%D1%83%D0%B6%D0%B4%D0%B8%D1%82%D0%B5-%D0%BD%D0%B0-%D1%85%D0%BE%D1%80%D0%B0%D1%82%D0%B0", "text": "\"Това, което искаме, са ясни правила, ясни критерии и становището на най-масовата българската организация - Националното сдружение на общините - да бъде уважено\", настоява кметът на Троян \"Данните показват, че с последното министерско постановление средства бяха дадени в общини, в които кметовете са подкрепени и избрани от ГЕРБ и ДПС. 43 общини с кметове от ГЕРБ получиха 73 милиона, 34 общини с кметове от ДПС получават 28 милиона и 5 с кметове от ДПС получават 2,5 милиона. Ние поставяме въпроса това ли е критерият, по който трябва да бъде разпределян публичният ресурс\". Това заяви пред Нова тв кметът на Троян Донка Михайлова, която бе избрана с гласовете на БСП. Кметът на Лом Пенка Пенкова, избрана с гласовете на ГЕРБ, на свой ред подчерта: \"Аз мисля, че все пак философията на подкрепата на това постановление и връщайки се назад в годините, е подкрепа за конкретни нужди. В такива общини, каквито са нашите в Северозапад, хората имат нужди\". Тя показа снимки на порутена улица в града си, заявявайки: \"Такива улици има в няколко квартала. Няма как да се чувствам привилегирована. Ние от миналата година си разработихме проекти, отново поискахме финансиране и получаваме ето това. Получаваме 1 милион, което е само капчица\". Тя беше категорична, че не трябва да се политизират получените средства и нуждите на хората. С нея се съгласи и Михайлова. Кметицата на Троян заяви: \"Това, което искаме, са ясни правила, ясни критерии и становището на най-масовата българската организация - Националното сдружение на общините - да бъде уважено\". По думите й проблемът се крие във взаимоотношенията между републиканския и общинския бюджет. \"Ще кажа само това, което каза българският премиер: \"Във всяка община може да бъде направена глупост\". Като гледам тона, с който въпросния господин (Бенчо Бенчев - бел.ред.) говори от \"Ролс Ройса\" си, ще кажа, че в Бургас са направили голяма глупост\", смята Михайлова.", "date": "2018.08.08", "title": "Кметове от ГЕРБ и БСП: Не трябва да се политизират получените средства и нуждите на хората"}
{"url": "http://www.classa.bg/%D1%81%D0%B2%D1%8F%D1%82/item/385123-%D0%BD%D0%BE%D0%B2-%D0%BF%D0%BE%D1%85%D0%B2%D0%B0%D1%82-%D0%BD%D0%B0-%D0%B0%D0%B4%D0%BC%D0%B8%D0%BD%D0%B8%D1%81%D1%82%D1%80%D0%B0%D1%86%D0%B8%D1%8F%D1%82%D0%B0-%D0%BD%D0%B0-%D1%82%D1%80%D1%8A%D0%BC%D0%BF-%D0%B7%D0%B0-%D1%80%D1%83%D1%81%D0%BA%D0%B0%D1%82%D0%B0-%D0%BD%D0%B0%D0%BC%D0%B5%D1%81%D0%B0-%D0%BD%D0%B5-%D1%81%D0%B5-%D0%BC%D0%B5%D1%81%D0%B5%D0%BB%D0%B0-%D1%81%D0%B0%D0%BC%D0%BE-%D1%80%D1%83%D1%81%D0%B8%D1%8F", "text": "Министърът на отбраната на Съединените американски щати Джеймс Матис не изключва, че не само Русия, но и други страни са се намесвали в президентските избори през 2016 година, предаде БГНЕС. \"Всички ние бяхме свидетели на това какво се случи през 2016 година, когато Русия, а вероятно и други държави, но със сигурност Русия, опитаха да повлияят на гласуването и да опорочат изборния процес\", твърди ръководителят на Пентагона в изявление, публикувано от пресслужбата на министерството. През май специалният прокурор Робърт Мълър започна разследване на предполагаемата руска намеса в последните президентските избори в САЩ, заради което началникът на предизборната кампания на Тръмп - Пол Манафорд, се изправи пред съда. Президентът на Съединените щати Доналд Тръмп многократно опровергаваше обвиненията в неправомерни контакти с руски представители по време на предизборната кампания през 2016 година. Москва също отрича да е правила опити да повлияе на изборните резултати.", "date": "2018.08.08", "title": "Нов похват на администрацията на Тръмп за руската намеса - не се месела само Русия"}
{"url": "http://www.classa.bg/%D1%81%D0%B2%D1%8F%D1%82/item/385124-apple-%D1%80%D0%B0%D0%B7%D0%BA%D1%80%D0%B8-%D0%B4%D0%B0%D0%BB%D0%B8-%D1%81%D0%BC%D0%B0%D1%80%D1%82%D1%84%D0%BE%D0%BD%D0%B8%D1%82%D0%B5-%D0%B8%D0%BC-%D1%82%D0%B0%D0%B9%D0%BD%D0%BE-%D0%B7%D0%B0%D0%BF%D0%B8%D1%81%D0%B2%D0%B0%D1%82-%D0%BF%D1%80%D0%B8%D1%82%D0%B5%D0%B6%D0%B0%D1%82%D0%B5%D0%BB%D0%B8%D1%82%D0%B5-%D1%81%D0%B8", "text": "От ръководството на американската корпорация Apple отрекоха, че смартфоните им записват ползвателите си без тяхно знание. Това предадоха БГНЕС и Ройтерс. От компанията подчертаха, че не допускат това да правят и приложенията на други разработчици. Членове на Комисията по енергетика и търговия на Камарата на представителите на Конгреса на САЩ бяха изискали от „Епъл\" да коментират медийни публикации, в които се твърди, че устройствата на компанията шпионират притежателите си без тяхното знание. Става въпрос най-вече за гласовия асистент „Сири\", който се активира чрез ключова фраза. Някои експерти обаче твърдят, че „Сири\" подслушва и записва всеки разговор, проведен в близост до устройството. Американските конгресмени изпратиха аналогично запитване относно операционната система Android и до Google. От там отказаха коментар, но според членовете на енергийната комисия и двете технологични компании сътрудничат на американския законодателен орган.", "date": "2018.08.08", "title": "Apple разкри дали смартфоните им тайно записват притежателите си"}
{"url": "http://www.classa.bg/%D1%81%D0%B2%D1%8F%D1%82/item/385116-%D0%BC%D0%B0%D1%82%D0%B5%D0%BE-%D1%81%D0%B0%D0%BB%D0%B2%D0%B8%D0%BD%D0%B8-%D0%BE%D1%82-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B8-%D1%80%D1%83%D0%BC%D1%8A%D0%BD%D0%B8%D1%8F-%D0%B8%D0%BC%D0%B0-%D0%BF%D1%80%D0%B8%D1%82%D0%BE%D0%BA-%D0%BD%D0%B0-%D1%81%D1%8A%D0%B2%D1%80%D0%B5%D0%BC%D0%B5%D0%BD%D0%BD%D0%B8-%D1%80%D0%BE%D0%B1%D0%B8", "text": "Едно от ключовите лица в италианския кабинет - вътрешният министър и лидер на една от двете партии в управляващата коалиция - Матео Салвини заяви, че се обърне към българските и румънските власти заради големия приток на незаконни сезонни работници от тези страни. Изявлението му беше по повод катастрофата на български бус в Италия, при която загинаха 12 души. Двамата с премиера на страната Джузепе Конте разговаряха във Фоджа с представители на силите на реда и синдикатите, както и с мигранти, които работят в земеделието. \"Зад тези смъртни случаи има трудова експлоатация\", подчерта Конте. Салвини обаче беше по-остър и допълни, че инциденти като този се дължат на нелоялна конкуренция на външна продукция, задушаваща селскостопанските италиански производители. Матео Салвини каза, че са конфискувани микробуси с българска регистрация без застраховка, а освен това се отчита, че \"от България и Румъния има приток на съвременни роби\". И понеже тези страни са членки на ЕС, той ще се обърне към съответните си колеги за съдействие по въпроса. Прокуратурата разследва причините за катастрофата с микробуса с българска регистрация, както и незаконно наемане на селскостопански работници в Италия.", "date": "2018.08.08", "title": "Матео Салвини: От България и Румъния има приток на съвременни роби"}
{"url": "http://www.classa.bg/%D1%81%D0%B2%D1%8F%D1%82/item/385117-%D1%82%D1%8A%D1%80%D0%B3%D1%83%D0%B2%D0%B0%D1%88-%D1%81-%D0%B8%D1%80%D0%B0%D0%BD-%E2%80%93-%D0%BD%D0%B5-%D1%82%D1%8A%D1%80%D0%B3%D1%83%D0%B2%D0%B0%D1%88-%D1%81%D1%8A%D1%81-%D1%81%D0%B0%D1%89", "text": "Новите санкции на САЩ срещу Иран са „най-ограничаващите санкции, налагани някога“, заяви днес американският президент Доналд Тръмп в Туитър, предадоха световните агенции. „През ноември те ще бъдат засилени до нова степен. Всеки, който прави бизнес с Иран, НЯМА да прави бизнес със Съединените щати. Настоявам за МИР В СВЕТА, нищо по-малко“, посочва Тръмп, цитиран от Ройтерс. В същото време звезди от Бродуей начело с Роузи О’Донъл се присъединиха към демонстрациите срещу Доналд Тръмп пред Белия дом снощи, предаде Франс прес. Те изпяха химна на американските патриоти „Красива Америка“ и носеха големи оранжеви букви, с които съставиха изписаха думата „предателство“ (treason). Освен О’Донъл в акцията участваха още около 30 певци и музиканти, които изпълниха няколко песни от мюзикъла „Клетниците“. Противници на президента Тръмп се събират вече четвърта седмица подред на нощни протести пред Белия дом. Присъствието на О’Донъл даде допълнителен импулс на демонстрантите, отбелязва Франс прес. Протестите са както срещу позицията на Тръмп спрямо Русия, така също и срещу неговата имиграционна политика. „Противопоставям се и съм разгневена от начина, по който (президентът) третира хората. Мисля, че тук е мястото да изкажем исканията си“, каза 16-годишната Джеси Харис, която още няма право да гласува на избори, но държи да изрази недоволството си от Тръмп. Някои демонстранти скандираха, че президентът на САЩ е предател, а други призоваха той да бъде отстранен от поста.", "date": "2018.08.08", "title": "Търгуваш с Иран – не търгуваш със САЩ"}
{"url": "http://www.classa.bg/%D1%81%D0%B2%D1%8F%D1%82/item/385118-%D1%80%D0%B5%D0%BF%D1%80%D0%BE%D0%B4%D1%83%D0%BA%D1%82%D0%B8%D0%B2%D0%BD%D0%B8%D1%82%D0%B5-%D0%BF%D1%80%D0%BE%D0%B1%D0%BB%D0%B5%D0%BC%D0%B8-%D0%BD%D0%B0-%D0%BF%D0%BB%D0%B0%D0%BD%D0%B5%D1%82%D0%B0%D1%82%D0%B0-%D0%B7%D0%B5%D0%BC%D1%8F", "text": "Замърсяването и предаваните по полов път болести (ППБ) правят хората стерилни. Поне такъв е случаят в антиутопичния свят на „Разказът на прислужницата“ , където „прислужници“ трябва да забременяват, за да поддържат раждаемостта. Книгата и успешният сериал по нея могат да бъдат определени като пълна измислица, но причините за безплодието не са далеч от истината. Безплодието се превръща във важен проблем на Запад, като за основни виновници се сочат заболявания като хламидии и екологични фактори като замърсяването. Вината за безплодието обикновено се хвърля върху жените, които се раждат с краен брой яйцеклетки. Щом той се изчерпи, настъпва менопауза, а мъжете могат да произведат напълно нова семенна течност за 12 седмици (колкото отнема узряването на спермата). Но часовникът на мъжете също тиктака и с времето енергията им намалява. Миналата година екип от учени, воден от д-р Хагай Левин, публикува изследване в Human Reproduction Update. То сочи, че броят на здравите сперматозоиди при мъжете от Запада е намалял наполовина за изминалите 40 години и намалява с 1,4% всяка година без белези на забавяне на темповете. Резултатите показват 52% спад в концентрацията на спермата и 59% спад в общия брой на сперматозоидите сред мъжете от Северна Америка, Европа, Австралия и Нова Зеландия.   Проблемът с пластмасата   Химикали, наречени фталати, се намират в пластмасата навсякъде около нас – от опаковките на храните до флаконите на парфюмите, от почистващите препарати до козметиката, от завесите около душа в банята до таблата на колите. Всяка година се произвеждат около 450 млн. килограма фталати. Те правят пластмасата по-гъвкава, прозрачна и трайна и е възможно да ги поглъщаме неволно, когато консумираме храна, попаднала в контакт с опаковка, съдържаща фталати. Фталатите са разпространени толкова повсеместно, че могат да бъдат засечени в урината на 95% от хората. Фталатите се свързват с всякакви здравословни състояния, включително и с безплодие. Изследване, започнало през 2003 г., показва, че излагането на лабораторни плъхове на определени фталати по време на бременността влияе върху формирането на тестисите на плода. Различни изследвания дават сходни резултати, което кара някои учени да предполагат, че същото може да се отнася за хората. Шведско изследване, публикувано в Environmental Health Perspectives през 2015 г., сочи, че фталатите водят до увредени репродуктивни функции при полово зрелите мъже.       Други учени пък никак не са убедени, че фталатите са проблем. Проф. Ричард Шарп е главният изследовател в центъра на Съвета по медицински изследвания в Единбургския университет. Неговият екип изучава как фталатите, на които сме най-често изложени, могат да причинят цял спектър от репродуктивни разстройства при мъжки плъхове, ако майките им са живели в замърсена среда. „Негативните ефекти върху репродуктивните способности се дължат на потискането на производството на тестостерон – обяснява Шарп. – Но когато изследвахме дали фталатите причиняват подобно потискане на производството на тестостерон в тестисите на човешки ембрион, открихме, че не оказват никакъв ефект. Това се потвърждава и от няколко други групи и доказва, че фталатите влияят различно на плъховете и на хората. Ако изложите маймуни на дози фталати, действащи при плъхове, също няма ефект. Нивата, на които ние сме изложени, са поне 25 000 пъти по-ниски от онези, причиняващи намалена плодовитост при плъховете. Така че доказателствата за ефекта на фталатите върху хората просто не съответстват на фактите.” Други, създадени от човека, вещества също са обвинявани за безплодието. Професор Алън Пейси от университета на Шефилд изследва човешките репродуктивни способности от много години. Последните му резултати сочат, че гликоловите етери, разтворител за боя, влияят върху плодовитостта. „Ако мъж е изложен на въздействието на гликолови етери, има по-голям риск от загуба на подвижност на сперматозоидите“ – казва той. Междувременно медиите са нарочили бисфенол-А за „химикал, променящ пола” поради очевидната му връзка с безплодието. Пластмасата се съдържа във всякакви предмети от всекидневието ни. През 2010 г. учени от изследователския център „Кайзер Перманенте” в Калифорния открили, че работници в китайски завод със завишени нива на бисфенол-А в урината били изложени на четирикратно по-голям риск от влошено състояние на семенната течност. Едно сравнително ограничено изследване от тази година, включващо 94 ученици от Девън, установява, че повече от 80% от участниците имат следи от бисфенол-А в телата си. При това те са избягвали контакт с пластмаса и са използвали бутилки за вода и кутии за храна от стъкло и метал.   Химически коктейли     Трудността се състои в това да избягваме да поглъщаме подобни, създадени от човека вещества. Такъв е случаят и за перфлуоро химикалите (ПФХ). Те се използват, за да направят предмети от бита по-устойчиви на вода, мазнина и петна, като например дъждобрани, чаши, чинии и килими. Изследване от 2009 г. на Калифорнийския университет показва, че жените с високи нива на ПФХ в кръвта са имали проблеми със зачеването. Притеснителното е, че очистването от едва 50% от тези химикали отнема няколко години. Същото се отнася и за други видове, чиято плодовитост също намалява. Това често се дължи на химикали, изхвърляни в околната среда. Да започнем с местата около домовете ни. Група учени смятат, че екологичните фактори може би се отразяват негативно на плодовитостта на най-добрия приятел на човека. Учени от Нотингамския университет изследвали мъжки разплодни кучета в продължение на 26 години. За това време открили не само че качеството на семенната течност намалява, но и при много от мъжките кученца тестисите не слизали по нормален начин в скротума при съзряването. Нека излезем извън градината. Атразинът, забранен в Европа пестицид, но използван широко в САЩ и Австралия, може би превръща мъжките кучета в женски. Изследване на Калифорнийския университет в Бъркли от 2010 г. сочи, че атразинът пречи на сексуалното съзряване на мъжки жаби в лабораторни условия. Три четвърти от мъжките добивали характеристики на женски, а един от десет се превръщал в женска. Ръководителят на изследването проф. Тайрон Хейс предполага, че този химикал може да има роля в намаляването на броя на земноводните в световен мащаб. Същото се случва при рибите. Миналата година екип на Ексетърския университет установи, че една пета от мъжките риби в английските реки вече имат и женски черти. В 50 от изследваните локации изследователите открили, че семенната течност на мъжките риби е с влошено качество, самите те не са толкова конкурентни и агресивни, което означава, че шансовете им за възпроизвеждане намаляват. Фокусът е върху химикалите с повишено производство на естроген, които се озовават в реките и потоците. Химикалите идват от земеделски и индустриални препарати, но и от козметични и почистващи средства, както и от противозачатъчни хапчета. Някои учени са дори склонни да приемат, че ако химикалите с естрогенен ефект феминизират рибата, биха могли да го правят и с хората. Текстът е публикуван в брой 31 /2018 г. на списание „Икономист“ от 3 август, който може да закупите в разпространителската мрежа в страната. ", "date": "2018.08.08", "title": "Репродуктивните проблеми на планетата Земя"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/385119-%D0%BA%D0%BE%D0%BB%D0%BA%D0%BE-%D1%80%D0%B0%D0%BA%D0%B8%D1%8F,-%D0%B2%D0%B8%D0%BD%D0%BE-%D0%BC%D0%BE%D0%B3%D0%B0-%D0%B4%D0%B0-%D0%BD%D0%BE%D1%81%D1%8F-%D0%B2-%D0%BA%D1%83%D1%84%D0%B0%D1%80%D0%B0-%D0%B7%D0%B0-%D1%87%D1%83%D0%B6%D0%B1%D0%B8%D0%BD%D0%B0", "text": "    Сред голямата българска емигрантска общност силно е разпространено носенето на ракия в куфара. Ако има нещо българско, което нашенци искат да отнесат зад океана или в Лондон, Мадрид, Мюнхен, това обикновено е ракия. По-рядко 2 бутилки вино. Някои емигранти мъкнат домашна ракия, други подбират тази или онази марка, чули-недочули. Лично мен, пишещият тези редове, десетки пъти са ме питали каква ракия да купят за подарък в Америка, Великобритания... Но изборът е отделен въпрос, хората ги вълнува – колко бутилки? По традиция някои се ограничават до бутилка концентрат и 2 бутилки вино. Това са ограничения от миналото при пътуване към ЕС. Сега лимитът в рамките на ЕС е смайващо голям, не е за вярване:   – до 10 литра концентрат – до 90 литра вино – до 115 литра бира   Това е допустимото количество в рамките на ЕС, което може да носи лице над 18 години. Става дума за лично ползване, подаръци, не за търговия. Ако виното е шампанско, ограничението е „по-строго\" – до 60 литра. Такива количества в самолет очевидно не могат да се носят, защото там има други ограничения – за тегло на багажа, дали много шишета могат да се слагат в куфар без опасност да се счупят. Тези, които пътуват за Гърция с кола, трябва да знаят, че дори да носят количества в рамките на разрешеното, ако видят в багажника им два кашона уиски, ще имат проблеми. Защото цените на уискито в Гърция са много по-ниски от тези в България и веднага става ясно, че това е за търговия, а не за лично ползване.     Кашон с приспособление за безопасно носене на бутили вино. Снимка: снтравълър. ком   За пътуване със самолет има още едно ограничение – за безопасност – течности над 100 мл на борда, в ръчния багаж, не се допускат. Никаква бутилка вино или твърд алкохол не може да се носи в ръчния багаж, само в чекирания. Но може да бъде купена от дюти фрий магазина на летището, след като пътникът премине границата и проверката на скенер. Само че на българските летища на заминаване няма голям избор от ракии и вина, освен това там са неоправдано скъпи. По-добре, който държи на нещо българско, да го купи от магазин предварително и да го сложи в куфара. Някои преливат ракия в пластмасови бутилки от безалкохолно, като предпазна мярка срещу счупване, защото багажа го подмятат. А така и на бутилката по не й обръщат внивание, като я видат на рентген. Впрочем, разрешението количества в рамките на ЕС са големи, но ако носите прекалено много бутилки служители на летището могат да почнат да разпитват, да проверяват дали са запечатани бутилките, за къде ги носите и т. н. Алкохол над 70 градуса пък е напълно забранен за пренасяне в чекиран багаж – защото е лесно запалим и създава опасност за самолета и пътниците. С такъв градус са само някои видове абсент, рядко се среща и такава домашна ракия.   Извън ЕС   Всяка държава извън ЕС има свои изисквания за количествата аклохол, коиито могат да се вкарват в страната от пътниците. Обичайно това е 1 л концентрат, 2 л вино. Така е за САЩ и Канада, за там обикновено трябва да се носи по бутилка концентрат 0,7 л, две бутлки вино по 0,75 л. Много наши специални ракии се продават в бутилки по 0,5 л, така че от тях може да се носят и две бутилки. Някои страни допускат до 1 л концентрат, 4 л вино, 16 л бира. Но за всяка страна трябва да се прави справка предварително. Не може да се превозва алкохол в багажа на пътници под 17 години – в случай, че искате да сложите бутилка в куфара на някое дете. Преливането в пластмасови шишета от безалкохолно не е толкова подходящо, защото така ракията не става за подарък или за пред гости, само за лично ползване. И в стъклена бутлка да е, ако е добре опакована, не може да се счупи.     Куфар с приспособление за безопасно транспортиране на бутилки. Снимка: снтравълър. ком   Как ми прибраха узото на остров Лесбос   – Носите ли нещо ценно в багажа си? – пита ме служителката на чекирането на багажа на летището на о. Лесбос. – Бутилка узо – отговарям на шега. Бяхме с колеги на обиколка из острова, на който са съсредоточени 17 производители на узо. Излитахме за Солун на връщане. Както е известно основна съставка на узото е анасоново семе (което е прочуто на о. Лесбос) и мастикс (смола) от съседния остров Хиос. Посетихме голям производител на узо, получих подарък специална бутилка, с надпис с моето име на етикета. И тъй като знам, че бутилка концентрат дори по стандартите на най-строгите страни, е допустима в чекирания багаж, отговорям на шега на въпроса дали нося нещо ценно – „Да – бутилка узо\". Мисля си, че служителката ще изпита местна гордост, че причислявам към ценните вещи местното узо. Да, ама не. – Забранено е – казва тя. Аз онемявам. Ние сме в Европейския съюз. Не бутилка узо, ами и 10 бутилки мога да нося в багажа, стига да не превишава изискванията за тегло. И даже не става дума за минаване на граница, а за вътрешен полет. – Да не стане някоя грешка – казвам – Аз не искам да нося като ръчен този багаж с бутилката, а да го чекирам. За ръчния на борда е ясно, че не може. Тя звъни по телефона, говори на гръцки с някой началник сигурно и пак ми казва: – Не може, забранено е. Аз съм удивен, другите колеги минаха преди мен, чекираха им куфарите заедно с бутилките. Служителката настоява да извадя бутилката. Вадя я и я давам на служителите, показвам името си на етикета и им казвам да я изпият за мое здраве. Грък от пътниците казва на гръцки нещо на служителката. Колега ми превежда – „Каза й: Е, как искате туристи, като ги правите тия работи\". Очевидно не им беше за пръв път. Така си останах без специалното узо, и потънал в размисли дали Гърция е част от ЕС. Поуката е, че човек не трябва да казва какви бутилки алкохол има в куфара. Само ако го извикат и накарат да отвори...", "date": "2018.08.08", "title": "Колко ракия, вино мога да нося в куфара за чужбина?"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/385115-%D0%BF%D1%80%D0%BE%D1%84-%D0%B8%D0%B2%D0%BE-%D1%85%D1%80%D0%B8%D1%81%D1%82%D0%BE%D0%B2-%D0%B7%D0%B0%D0%B4-%D1%82%D1%80%D1%8A%D0%BC%D0%BF-%D1%81%D1%82%D0%BE%D1%8F%D1%82-%D0%BC%D0%BE%D1%89%D0%BD%D0%B8-%D1%81%D0%B8%D0%BB%D0%B8,-%D0%B2%D0%BE%D0%B4%D0%B8-%D1%81%D0%B5-%D0%B6%D0%B5%D1%81%D1%82%D0%BE%D0%BA%D0%B0-%D0%B1%D0%B8%D1%82%D0%BA%D0%B0-%D1%81%D1%8A%D1%81-%D1%81%D1%82%D0%B0%D1%80%D0%B8%D1%82%D0%B5-%D0%B5%D0%BB%D0%B8%D1%82%D0%B8", "text": "Ние пак чакаме новият господар да благоволи да ни поеме в куфара и местните български елити отново да се залепят за силните на деня. Боя се, че историята ще бъде по-тежка, отколкото си я представяме     - Разбира се, че има алгоритъм. Зад привидната хаотичност, която се привижда само на либералстващите медии, има желязна логика. За да разберете тази логика, трябва да разберете чий представител е Тръмп. А той е представител на стари сили в нова форма в САЩ, които се отказват от така наречения глобалистки проект в досегашния му вид. Те наистина са си поставили за цел „Америка на първо място\", но не глобалистична Америка, лидер на някакви транснационални сили, а Америка като Америка – едноличен доминьон на света. Тръмп е представител на „добрата\" стара империалистическа Америка, каквото и да означава това. Тези сили нямат интерес от установеното статукво и произтичащите от него международни връзки, договори, баланси и свързани с тях икономически и военни зависимости. Става въпрос за сблъсък на далеч по-мощни сили, които само формално се свързват с името Тръмп или с клана Клинтън. Това са две различни тенденции в развитието на Америка, на световния капитализъм и на света като цяло. В международен план, ако забелязвате, се очертава странен тактически алианс между Тръмп и силите, които стоят зад него, от една страна и Бенямин Нетаняху и Владимир Путин. Но тези тънкости са неведоми за нашия затънтен край. Тук все още бивши комунисти се борят самоотвержено с комунизма. Някой трябва вече да им съобщи, че това бе актуално преди 40 години.   - Това е така нареченият „план Кисинджър\". За международната политика обаче е валиден принципът, известен още от елинистичната епоха: не можеш два пъти да влезеш в една и съща река. Това, което Кисинджър разигра с китайската карта през 1971 г., според мен няма да се повтори през 2018 година. Логиката тогава бе проста и ясна: ще „надуем\", грубо казано, Китай като контрабаланс на Съветския съюз, като средство за неговото обкръжаване и разрушаване. Сега ще направим обратното, тъй като изпуснахме Китай и китайския проект, който от инструмент за натиск и разрушаване на Съветския съюз, се превърна в самостоятелен геополитически играч – втора икономика в света, с тенденция в средата на века да стане първа. Разигравайки обратната стратегия, ще дадем захарче на отслабената Русия, тоест, ще й върнем под някаква форма при съвършено други условия това, което й взехме. Например Украйна, например влияние в Източна Европа, зона за действие в Близкия изток и така нататък. Привидно няколко мощни фактора работят в полза на тази стратегия. Първият е огромната продажност на голяма част от руския елит, създаден след 1990-1991 г.. Той е изцяло прозападно настроен, изцяло против всякакви идеи Русия да бъде самостоятелен център на сила, самостоятелен цивилизационен център, самостоятелен геополитически играч. Както казва моят колега Валентин Вацев, те си представят Русия като малък, бял и пухкав елемент от евроатлантическия съюз, тъй като парите, децата и яхтите им са на Запад. Тези хора не си представят, че Русия може да има самостоятелна роля в света, тъй като това моментално ще премине като валяк през тяхното лично, семейно и фирмено добруване. Тази по-умна и по-перфидна карта се разиграва в момента. Наскоро един руски анализатор отбеляза, че всички крясъци на неолибералното лоби във Вашингтон само усилват антизападните настроения в Русия и тласкат руския елит именно към това – третирането му като самостоятелен център на силата, като самостоятелен геополитически полюс, евентуално – в геополитически съюз с Китай. Обратното е много по-опасно. Не само Кисинджър, но и видният русофоб Бжежински казваше същото в Трилатералната комисия, перифразирам: „Да задушим Русия в обятията си.\"     - Като гледам кой стои начело на Русия, едва ли имат големи шансове. Този човек не показва видими емоции, освен една, за която загатна в едно свое интервю. Каза: „Защо ни е свят, в който я няма Русия\". Това беше предупреждение към всички, които са опитват да играят като геополитически еквилибристи.   - Много просто. По логиката, която за либералстващите медии е неведома, но която всъщност е видима, но не им изнася. Европейският съюз в този му вид е продукт на транснационалните елити и е свързан с опонентите на Тръмп и силите зад тях. Следователно – Европейският съюз в този му вид няма да го бъде дълго. Първо, защото е свързан със старите елити. Второ, защото е реален или потенциален икономически конкурент на Америка. Трето, защото Америка създаде ЕС и Америка, ако реши, ще го разруши. Просто не ѝ върши работа. Америка в лицето на сегашния елит предпочита двустранни отношения, тъй като е ясно, че 360-милионната суперсила винаги ще бъде в доминираща позиция и спрямо най-могъщата европейска държава. Тази политика на новия елит около Тръмп е реалистична, защото не се базира на фантасмагории, а на нещо реално. Все пак не случайно негов идеен ментор е Кисинджър, любител на реал политик в стил княз Метерних и Ото фон Бисмарк. ЕС е изкуствен конструкт. Бидейки изкуствен конструкт, не е нужно да търсите или да създавате противоречия. Те са налице: между Севера и Юга, Изтока и Запада, страните от Вишеградската четворка и западните държави и т.н. Не е нужно да си измисляш противоречия, а само да катализираш съществуващите. „Внезапно\" започна да се развива картата за европейския национализъм, за защита на националните интереси, против обезличаването на европейските народи и нации, все едно това не беше ясно и преди 15, 20 или 50 години. Очевидно, сега му е дошло времето. Банън играе умна игра - и с конструирането на правителството в Италия, вероятно и със сепаратистките тенденции в Испания, вероятно и с „надуването\" на Полша като някакъв геополитически фактор за сметка на Германия, и с подтикване към „твърд\" Брекзит, и т.н. .   - Това е идейно и политическо клише, свързано още с възникването на Новото време преди 300-400 години. Историята не се развива, самата идея за „история\" като линеен постъпателен процес във времето и пространството е типично европейска и по-скоро западноевропейска в Новото време. Извън този цивилизационен ареал понятието за история не съществува. Да речем, в Китай: там се говори не за история, а за цикличност и повтаряемост. Но да се върнем към Банън. За добро или за лошо, историята работи за новия курс, който не се базира на измишльотини, а на реалности. А реалностите са, че европейският проект е изкуствен и че е базиран върху грамадни национални, икономически и регионални противоречия. Следователно ще се играе за засилването на тези противоречия, за сблъскването им, за да може Америка да излезе от системната криза на хегемон на света и отново да ликвидира или елиминира своите опоненти. В случая – Китай.   - България затова е обект, защото като чаша можеш да я местиш напред назад. Обектът и да чака, и да не чака, това няма никакво значение за субекта, който твори процеса. България е периферна територия за изпадналия в криза европейски проект. Нейният така наречен „елит\" за последните 30 години сръчно смени едни обвързаности – тези с Москва, на която се кланяше безпрекословно, за да се присламчи към новия господар във Вашингтон и Брюксел. Сдаването и приемането на територията стана в Малта през 1989 година без много да ни питат. Сега отново се чака да се види кой ще е новият чорбаджия, за да му се поднесе коленопреклонна вярност в „битката за новите идеи\", няма значение какви са те. Може да са точно обратните на досегашните. Идеите тук нямат никакво значение. Интересът преди всичко, разбиран предимно в гастрономическите му измерения.     - Мъртвешкото статукво, което съществува в последните 30 години, доведе до унищожаване на страната ни. Вече започнаха да излизат резултатите от „прелестите\" на българския преход - че българската нация е намаляла наполовина; че реално България е деиндустриализирана страна; че българският етнически елемент ясно отива към малцинство в собствената си страна и то на фона на изгряващи мощни регионални държави – само една Турция ви стига, а тук бих добавил и мощния взрив на албанския етнически компонент в западна посока, който скоро може буквално да ни стане съсед. В този контекст ние действително чакаме новият господар да благоволи, грубо казано, да ни поеме в куфара и по този начин местните български елити отново да се залепят за силните на деня. Боя се, че историята ще бъде по-тежка, отколкото си я представяме.   - Революции се правят от млади хора. Младите хора на България не са тук. Моето дълбоко уважение към възрастните хора в страната, но с баби и дядовци ли ще сменяме елита и статуквото? В България няма критична маса за натиск и за промяна на курса. От друга страна трябва да е ясно, че има мъртвешка сглобка между вътрешно статукво и доминиращ мощен външен геополитически интерес, заинтересуван точно от тази, а не от друга ситуация у нас. Бидейки дълбоко безидейно общество, липсват идеи въобще за дълбочината на екзистенциалната криза, в която сме попаднали. За тресавището, в което се намираме. Оттам липсват и идеи дали и по какъв начин може да се излезе оттам. Задействал се е мощният механизъм, за който проф. Николай Генчев казваше: „Единственият реален инстинкт на българите е инстинктът за оцеляване и то поотделно.\" Важното е да се оцелява. Но не като общество, не като държава, не като национален проект. Поотделно!     - Да. Това са локални протести на битова основа. Подчертавам – битова. Българският обществено-политически живот се е сринал до купчина битовизми. На това му викат „политика\".     - Защото не става въпрос за общ фронт, който да има критична маса и тежест и да поставя управляващите в цайтнот. Поради тази причина те гасят огъня поотделно – техника, която успешно прокарват повече от 10 години. Когато имате общ фронт, нещата стават различни. Такъв фронт отсъства.     - Не са свикнали да губят. Не са свикнали и да имат алтернатива. За част от управляващите дори самият факт, че може да има опозиция, която да има друго мнение и да се опитва да го налага, вече е кощунство.     - Президентът Радев се опитва да балансира между очевидните обвързаности, които имаме по евроатлантическа линия, и все пак желанието за установяване на някакви добри отношения с Русия. За едните не е достатъчно правоверен русофил, съответно той е продал се враг на отечеството в полза на „американския империализъм\". А за домашните адепти на „американския империализъм\" е прикрит руски агент. Накратко - няма угодия.", "date": "2018.08.08", "title": "Проф. Иво Христов: Зад Тръмп стоят мощни сили, води се жестока битка със старите елити"}
{"url": "http://www.classa.bg/%D1%81%D0%B2%D1%8F%D1%82/item/385108-%D0%B1%D0%B5%D0%B7%D1%81%D1%82%D1%80%D0%B0%D1%88%D0%B8%D0%B5%D1%82%D0%BE-%D0%BD%D0%B0-%D1%80%D1%83%D1%81%D0%B8%D1%8F-%D0%BF%D1%80%D0%B5%D0%B4-%D1%81%D0%B0%D1%89-%D1%82%D0%B0%D0%B9%D0%BD%D0%B0%D1%82%D0%B0-%D0%BD%D0%B0-%D0%B2%D0%BB%D0%B0%D0%B4%D0%B8%D0%BC%D0%B8%D1%80-%D0%BF%D1%83%D1%82%D0%B8%D0%BD", "text": "Владимир Путин – енигматичната му личност е една от най-обсъжданите в света. Каква е тайната на успеха му? Как успя винаги да запази добрия тон и да предизвика уважение дори в най-яростните врагове на Русия? Определено, Владимир Путин вече е вписал името си в световната история за поколения напред. Синеок, скромен и подкупващо искрен. Твърд и суров, когато ситуацията го изисква. Загадка за множество експерти, това е човек, който носи Русия в сърцето си. А с това и отговорността да не се огъва пред никакви обстоятелства, за да следва верния път на страната си и да отстоява националния интерес на народа си. В историята руският народ неведнъж се е оказвал в опасни, близки до гибел ситуации. Един от най-известните примери е нахълтването на шестдесетхилядната армия на Наполеон през 1812 година, която тогава успява да вземе Москва. Смелостта на руската армия обаче изиграва решаваща роля и нашествието получава мощен отпор. След което Наполеон със съжаление разказва как никога в живота си не е срещал по-упорита армия от руската. По време на Втората световна война при защитата на Сталинград и битката за Москва непреломното упорство на руснаците в битките предизвиква истински възторг. Сега Владимир Путин продължава пътя на Русия в съвременните геополитически условия. Принципен, вежлив и с остро чувство за човешка справедливост, Владимир Путин не оставя никого равнодушен. Сега за всички е ясно, че по времето на СССР бъдещият президент на Русия днес, е бил специален агент на КГБ и дълго време е защитавал интересите на Русия в Германия. От там е и прекрасният му немски език, който владее до съвършенство. Интернет пространството е пълно с различни удивителни истории за работата на Путин в КГБ. Някой от тях граничат с полета на волно въображение — от това как се е сражавал с мечки или е управлявал военни изтребители. Една от най-популярните истории от тази част на живота на Владимир Путин разказва за събития по време на падането на Берлинската стена. Тогава главното управление на КГБ в Източна Германия е обкръжено, напрежението трепти във въздуха и..тогава излиза един руснак от сградата и застава пред затворените врати. Той заявява на събралите се със спокоен тон, че всички трябва да се разотидат, тъй като това е съветска територия, а при опит за нахлуване в сградата, военната полиция ще е принудена да открие огън. Разказват, че руснакът бил крайно вежлив, говорил спокойно и убедително на немски. Думите му успяват да подействат на разярената тълпа, която все пак се оттегля от територията на руския щаб. Разбира се, след време става ясно, че това е бил Владимир Путин, който не се изплашил да поеме нещата в свои ръце в такъв момент. Когато Владимир Путин е избран за президент на Русия, дава едно обещание, което всеки ден продължава да изпълнява до днес. Тези думи се превръщат не само в обещание и клетва пред Русия, но  и в предизвикателство за САЩ и Западния свят, които не искат да повярват, че силна Русия е възможна. Но тези думи се превръщат в обещание за света, че американската хегемония вече има отпор. Безстрашието на Путин пред САЩ е основано на реалната сила на руския народ и Русия. Затова Путин днес има не само подкрепата на народа си, но и дава надежда и вдъхновение на много държави по света. / Нюз Фронт", "date": "2018.08.08", "title": "Безстрашието на Русия пред САЩ- тайната на Владимир Путин"}
{"url": "http://www.classa.bg/%D1%81%D0%B2%D1%8F%D1%82/item/385109-%D1%81%D1%83%D0%BB%D1%82%D0%B0%D0%BD-%D0%B5%D1%80%D0%B4%D0%BE%D0%B3%D0%B0%D0%BD-%D0%BC%D0%B0%D0%B9-%D1%81%D0%B8-%D0%BF%D0%BE%D0%B4%D1%80%D0%B8%D1%82%D0%B2%D0%B0-%D0%BA%D0%BE%D1%80%D0%BE%D0%BD%D0%B0%D1%82%D0%B0", "text": "Такива мисли навява вчерашна публикация на Агенция Ройтерс, която цитира турския президент, че се е нацелил да строи ТРЕТА АЕЦ не където и да е, а в близост до границите с Гърция и България. Агенцията нарича областта Тракия, макар официално да няма така административна единица. Ето и цялата новина 1:1 (за по-добър преглед и прочит кликнете с мишката върху снимката):       Южната ни съседка няма, а и едва ли някога ще има поне ЕДНА действаща АЕЦ (наскоро започна изграждането на първата АЕЦ “Аккую”, по проект и в изпълнение на Росатом), а султана вече се цели в ТРЕТА? Направи една, виж дали и как работи пък тогава се хвали с нещо ново? Другото интересно в съобщението на Ройтерс е, че султана си е заплюл и СЛЪНЧЕВА електроцентрала, за конкретна цена и за конкретна мощност (150% от капацитета на АЕЦ “Козлодуй”), но без да се споменава месторазположението и. За фотоволтаичната електроцентрала има повече подробности и много повече изгледи някога да се случи, независимо на кое място в голямата страна. На този фон заканите към комшиите не вещаят нищо добро за султана? Струва ми се, че и без това си има достатъчно вътрешни и външни проблеми, за да отваря нови и никому ненужни фронтове? Не ми се вярва народите на Гърция и България да се съгласят и примирят с тази лудост? Така че тя вече е обречена.  ", "date": "2018.08.08", "title": "Султан Ердоган май си подритва короната?"}
{"url": "http://www.classa.bg/%D1%81%D0%B2%D1%8F%D1%82/item/385110-%D0%BA%D1%80%D0%B0%D1%8F%D1%82-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B0%D1%82%D0%B0-%D0%B8%D0%BC%D0%BF%D0%B5%D1%80%D0%B8%D1%8F", "text": "Ще престанат ли в обозрима перспектива САЩ да съществуват? Няма ли да повторят съдбата на Съветския съюз? По принцип всяка велика държава, ако не е способна навреме и умно да се променя в течение на безпощадното време, е обречена на исторически крах. Затова такъв въпрос за бъдещето на САЩ е напълно уместен, но предвид военно-политическата им сила и икономическа мощ, на пръв поглед може да ни се стори, че е несвоевременен. Но въпреки това нали и през 1990 г. никой не смята, че към края на следващата година великият Съветски съюз изведнъж ще изчезне завинаги. Ако Тръмп и тези социално-политически сили, които го поддържат, спечелят решаващото есенно вътрешнополитическо сражение или искат да постигнат поне равенство, то процесът на САЩ най-вероятно ще се ускори съществено. Нали процесът за това вече е стартиран – при това не от самия Тръмп и не от вчера! Финалните стадии на саморазрушенията на големите империи имат много удивително сходни черти. В случая става дума само за деветте сходни процеса (макар и те, разбира се да са значително повече), които способстват краха на Съветския съюз и напълно възможно, да доведат САЩ до същия фатален изход. Прогресираща личностна деградация на висшите лидери в периода на необходимата системна трансформация на империята. Последният наистина голям ръководител на Съветския съюз бе Леонид Брежнев. След смъртта му мястото на генерален секретар бяха заемани от тежко болните, а затова и недълго управлявали Юрий Андропов и Константин Черненко. Дошлият на власт през 1985 г. Михаил Горбачов, макар и да бе физически здрав, нито по интелектуално, нито по морално-нравствени качества не бе пригоден за лидер на велика държава, остро нуждаеща се от умни, обмислени системни преобразования. Закономерно е, че на този фон се появи алтернативен антисистемен лидер като Борис Елцин. Последният наистина голям, стратегически мислещ лидер на САЩ се оказа Джордж Буш-старши, впрочем един от ръководителите на американския военноразузнавателен комплекс. Дошлите след него „цивилни“ Бил Клинтън и Джордж Буш-младши се оказаха във всички смисли на фразата с една глава по-ниски от него. Особняк изглеждаше Барак Обама, заемайки мястото на президент на САЩ най-вече поради безусловната подкрепа на американския военнопромишлен комплекс. Но и в САЩ неочаквано се появи антисистемен лидер – Доналд Тръмп. Особеността му е в това, че за разлика от Борис Елцин той не е влизал никога във висшия политически елит! Растяща неспособност на естаблишмънта на великата държава стратегически да реагира на принципно новите системни предизвикателства и заплахи. На Юрий Андропов принадлежи знаменитото изказване, което много ярко характеризира цялата тогавашна съветска управляваща класа: „Ние не изучихме достатъчно добре обществото, в което живеем и се трудим“. И може би за това т.нар. политика на перестройка и гласност на Горбачов (за чието ускорено издигане решаваща роля изиграва Андропов) е обективно обречена. За ефективна системна трансформация съветската държава се нуждае от изградена дългосрочна стратегия, от щателно изработен теоретичен модел за развитие на обществото, от нова кадрова система и нова силна, консолидиращ в новите условия идеологическа „картина на света“. И нищо от това нито Горбачов, нито неговото най-близко обкръжение (формално и неформално) просто не са способни да предложат. СССР се сблъска през 60-те и 70-те години на ХХ век с принципно нови заплахи и предизвикателства, които възникнаха от рязкото усложняване на всички системни фактори и вътре в страната, и на световната арена. Но нито съветският висш политически клас, все по-лошо познаващ обществото (затова и разривът между „върховете“ и „низините“ скоро достигна критически показатели), нито съветският научен елит не бяха готови да реагират адекватно на тях. Защо „върховете“ на Запада толкова активно участваха в демонтажа на Съветския съюз? Защото в много отношения западните стратегически центрове значително по-добре бяха осведомени за системата на противоречията и проблемите, които се натрупваха в СССР. И те не само, че знаеха по-добре, но и можеха да използват това знание в свои цели.  ", "date": "2018.08.08", "title": "Краят на Американската империя"}
{"url": "http://www.classa.bg/%D1%81%D0%B2%D1%8F%D1%82/item/385111-le-figaro-%D1%81%D0%BE%D0%BB%D0%B6%D0%B5%D0%BD%D0%B8%D1%86%D0%B8%D0%BD-%D0%B1%D0%B5%D1%88%D0%B5-%D0%BF%D1%80%D0%B0%D0%B2-%E2%80%93-%D1%80%D1%83%D1%81%D0%B8%D1%8F-%D1%81%D1%82%D0%B0%D0%BD%D0%B0-%D1%81%D0%B2%D0%BE%D0%B1%D0%BE%D0%B4%D0%BD%D0%B0,-%D0%B0-%D0%B7%D0%B0%D0%BF%D0%B0%D0%B4%D1%8A%D1%82-%D0%B1%D0%B5-%D0%BF%D0%BE%D1%80%D0%BE%D0%B1%D0%B5%D0%BD-%D0%BE%D1%82-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B0%D1%82%D0%B0-%D0%BA%D0%BE%D1%80%D0%B5%D0%BA%D1%82%D0%BD%D0%BE%D1%81%D1%82", "text": "По случай годишнината от смъртта на Александър Солженицин френският писател и политик Филип де Вилие си спомни по време на интервю пред Le Figaro как той го е предупреждавал за заплашващото запада духовно изтощение. И всъщност, според думите на Вилие, ако по-рано Западът е бил бастион на свободата, то сега, напротив, той е станал заложник на волята на САЩ и на потребителското общество. Александър Солженицин бе „човек с висока култура“, който едновременно и олицетворяваше страданията на всички затворени и бе при това прорицател, споделя пред Le Figaro своите спомени за Солженицин лично познаващият го френски политик и писател Филип де Вилие. В интервю, посветено на десетгодишнината от смъртта на Солженицин, де Вилие си спомня речта на руския дисидент на откриването на паметника на Вандейското въстание, в което той нарича руската революция пряк приемник на френската, а гражданската война в Западна Франция – родоначалник на комунистическия терор и пример за Ленин. Както отбелязва де Вилие, преди падането на Берлинската стена дисидентите действат на Изток, в Съветския съюз, а НАТО олицетворява свободния свят за тях. Но сега, според него, всичко се е променило рязко. „ “, смята френският политик. „ “. Де Вилие си спомня как Солженицин му казва веднъж: „ “. Според събеседника на изданието, Солженицин предсказва появата на потребителското общество, преминаващо към нихилизъм и абсолютен индивидуализъм. При това де Вилие споделя определените симпатии на Солженицин към Владимир Путин. Според неговите думи, това е свързано със старанията на руския президент да възстанови гражданския, културен и духовен живот на страната, което също му е принесло и признателността на руския народ. Освен това той отбелязва, че и в международен план Русия сега се намира в центъра на полицентричната система заедно с Китай и Индия и се противопоставя на еднополюсния блок, в който гласът на Запада затихва под гнета на американците. Така, според Вилие, когато той се среща лично с Путин, той нарича европейските санкции срещу Русия глупост, защото те откъсват Европа от Русия. А според френския политик, бъдещето на Европа повече не трябва да се пише на американския континент. Русия трябва да бъде ценно свързващо звено между Китай и Европа, смята Филип де Вилие.", "date": "2018.08.08", "title": "Le Figaro: Солженицин беше прав – Русия стана свободна, а Западът бе поробен от политическата коректност"}
{"url": "http://www.classa.bg/%D1%81%D0%B2%D1%8F%D1%82/item/385112-%D1%81%D0%B0%D1%89-%D1%89%D0%B5-%D0%BD%D0%B0%D0%BB%D0%BE%D0%B6%D0%B0%D1%82-25-%D0%BF%D1%80%D0%BE%D1%86%D0%B5%D0%BD%D1%82%D0%B0-%D0%BC%D0%B8%D1%82%D0%B0-%D0%B2%D1%8A%D1%80%D1%85%D1%83-%D0%BE%D1%89%D0%B5-%D0%BA%D0%B8%D1%82%D0%B0%D0%B9%D1%81%D0%BA%D0%B8-%D0%B2%D0%BD%D0%BE%D1%81%D0%BD%D0%B8-%D1%81%D1%82%D0%BE%D0%BA%D0%B8-%D0%B7%D0%B0-16-%D0%BC%D0%B8%D0%BB%D0%B8%D0%B0%D1%80%D0%B4%D0%B0-%D0%B4%D0%BE%D0%BB%D0%B0%D1%80%D0%B0", "text": "Тези нови мита се прибавят към вече въведени на 6 юли 25-процентни мита върху китайски стоки за 34 милиарда долара. Китай реагира с налагане на същите мита върху американски стоки на същата стойност. Окончателният списък за 25-процентни мита върху китайски стоки за общо 50 милиарда долара съдържа 279 артикула. Двете най-големи световни икономики са в търговски спор след обвиненията на САЩ, че Китай използва агресивни тактики, включително киберкражби. Администрацията на Тръмп обвинява Китай, че лишава американските фирми от възможността да експлоатират лицензи, както и че прониква в американски търговски компютърни мрежи за получаване на неразрешен достъп до важна търговска информация. На 1 август търговският представител на САЩ Робърт Лайтхайзър съобщи, че президентът Тръмп му е възложил да проучи възможността да увеличи митата от 10 на  .", "date": "2018.08.08", "title": "САЩ ще наложат 25 процента мита върху още китайски вносни стоки за 16 милиарда долара"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/385113-%D0%B4%D0%B0-%D0%B8%D1%81%D0%BA%D0%B0%D1%88-%D0%B4%D0%B0-%D0%BC%D0%BE%D0%B6%D0%B5%D1%88-%D0%B4%D0%B0-%D0%B3%D0%BE-%D0%BD%D0%B0%D0%BF%D1%80%D0%B0%D0%B2%D0%B8%D1%88", "text": "Най-тежкият въпрос е: Какво искат Властниците за Народа – искат ли нещо изобщо? Или се задоволяват с комични срещи с влюбени в тях баби или бебета, в които…     А втографът на Хайтов е от началото на 1979 година.   С годините той придобива все по-широк смисъл – особено, ако се замислим за упражненията на Властта.  Да искаш – Да можеш – Да го направиш: това са все въпроси, които изплющяват в лицето на Властниците.  Чуват ли ги поне от време на време?  Наясно ли са изобщо: какво искат – какво могат – какво правят – не за себе си, а за Народа си?  Едно е сигурно – Николай Хайтов мислеше за Народа.  Мислеше го/изстрадваше го непрекъснато.  И докато ровеше из Миналото, и докато водеше безкрайните си битки в Настоящето – за българския език, за гроба на Левски, за Паметта, изобщо – за Страданията Български.  Какво ли щеше да мисли днес за тегобите на Народа?  Най-тежкият въпрос е:  какво искат Властниците за Народа – искат ли нещо изобщо?  Или се задоволяват с комични срещи с влюбени в тях баби или бебета, в които…  /Вижте продължението в предишната ми дописка по-долу. Неизвестно защо, тя стигна до малцина от Вас…", "date": "2018.08.08", "title": "Да искаш - да можеш - да го направиш"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/385114-%D0%BE%D0%B3%D1%80%D0%BE%D0%BC%D0%B5%D0%BD-%D1%81%D0%BA%D0%B0%D0%BD%D0%B4%D0%B0%D0%BB-%D0%BA%D0%B8%D1%80%D0%B8%D0%BB-%D0%B4%D0%BE%D0%B1%D1%80%D0%B5%D0%B2-%D0%BE%D0%B1%D0%B2%D0%B8%D0%BD%D0%B8-%D0%B3%D0%B5%D1%80%D0%B1,-%D1%87%D0%B5-%D0%BA%D1%83%D0%BF%D1%83%D0%B2%D0%B0%D1%82-%D0%B4%D0%B5%D0%BF%D1%83%D1%82%D0%B0%D1%82%D0%B8-%D0%BD%D0%B0-%D0%B1%D1%81%D0%BF-%D1%81%D1%80%D0%B5%D1%89%D1%83-%D0%BF%D0%B5%D1%82%D1%86%D0%B8%D1%84%D1%80%D0%B5%D0%BD%D0%B8-%D1%81%D1%83%D0%BC%D0%B8", "text": "Няма черна каса в БСП, ако някой е получавал пари от Бенчо Бенчев, това не значи, че тези пари са отивали в партията\", заяви заместник-председателят на социалистите Огромен скандал се завихря в парламента. Представители на управляващата партия са правили опити за купуване на депутати от БСП. Информацията изнесе на брифинг Кирил Добрев. \"Правени ли са опити да се плати на народни представители от БСП да напуснат парламентарната група на \"БСП за България\"? Този въпрос зададе публично на пресконференция към ръководството на ПГ на ГЕРБ заместник-председателят на БСП Кирил Добрев. \"БСП не е за продан и БСП не се продава\", категоричен бе той. Според Добрев - на леви депутати са им обещавани петцифрени суми с едно-единствено задължение - да присъстват в пленарна зала по време на вотове на недоверие и да участват в полза на правителството. Епицентър.бг научи, че става въпрос за трима депутати от БСП, които са споделили с ръководството на партията, че емисари на ПГ на ГЕРБ са им предлагали пет-цифрени суми за месечни заплати, ако напуснат групата на \"БСП за България\". Освен това при самото напускане на групата на левицата им е обещата доста солидна сума. \"При Спас Панчев пробиха, но с другите не успяха\", казаха от Позитано 20. Няма да успеят да разбият групата ни, както стана времето с групата на Яне Янев, макар опитите от страна на ГЕРБ да са твърде \"Всички тези елементарни опити да бъде разбита БСП няма да стане. Ние искаме промяна на този модел\", каза Добрев. \"Гущерът на ГЕРБ си е варан. БСП не е за продан\", закле се заместникът на Нинова в коментар на думите на шефа на ПГ на ГЕРБ Цветан Цветанов, че се надява със случая Бенчо Бенчев гущерът най-накрая да откъсне опашката си. Добрев припомни, че това е изказване на покойния Илия Павлов от началото на прехода. Той цитира данни за редица общинари от ГЕРБ, които, по думите му, са функционери на ГЕРБ и в същото време се занимават с разпространение на наркотици и трафик на хора. \"Започвам - селски кмет, член на ГЕРБ и гербаджия задържан с 24 килограма амфетамини. Съпруга на друг селски кмет, задържана за търговия на наркотици, общински съветник с 300 грама кокаин, общински съветник и друг селски кмет участват в трафик на хора. Нали сме наясно, че след наркотиците другият доходоносен бизнес в момента е трафикът на хора\", допълни Добрев. Той бе категоричен, че това са видни функционери на ГЕРБ. Добрев не пропусна и обвиненията срещу кметовете на ГЕРБ за злоупотреби с обществени поръчки, като визира кметовете на Пловдив и Септември. \"БСП няма черна каса, тя получава добра субсидия и не се нуждае от други форми на финансиране. Мисля, че втори ден се обясняваме за това имаме ли сестра или нямаме. Надявам се този път да бъда изключително точен. Бенчо Бенчев е общински съветник от групата на БСП и коалиция в Бургас. Той е представител на нашия коалиционен партньор „Сдружението на пенсионерите\". \"Единствените средства, които Бенчо Бенчев по някакъв повод е давал на БСП, са 70-те лв., които групата общински съветници събира за своята дейност. БСП няма черна каса. БСП получава добра субсидия и не се нуждае от подобни форми на финансиране. Всички мероприятия на БСП се финансират съвсем официално от субсидията, която получаваме като парламентарно представена партия. Кой какви имущества има – може да проверите в регистъра\", допълни Добрев. По думите му всички останали приказки са в сферата на „някой казал\", „друг чул\". „Дали се е изпарила през бензиновите пари на Ролс-Ройса на Бенчо Бенчев „Визия за България\"? Смятам че, не\", каза Добрев в отговор на журналистически въпрос. По думите му смисълът на \"Визия за България\" е да се сложи край именно на този модел. Добрев посочи, че ако някой си е мислил, че представлява БСП и е взимал пари от Бенчо Бенчев и не ги е внасял в партията, това не означава, че БСП е получавала пари. „Мога обаче да кажа кой е помагал на Бенчо Бенчев да си зарежда „Ролс-Ройса\". Това е изключително важен въпрос\", коментира Добрев. Според него Димитър Желязков вече не е водеща фигура в скандала. „От няколко дена той е функция на Бенчо, а през цялото време говорихме за Митьо Очите. Тази фирма на Бенчо Бенчев, в която Митьо е помагал за обекти, както разбрахме от днешните интервюта, охранява НОИ-Бургас с обществена поръчка, митниците също в Бургас и в Ямбол. Охранява и социални обекти в община Айтос. Питайте кой е дал поръчките на тази фирма, със сигурност не е БСП\", допълни още Добрев. Купува ли си правителството парламентарна подкрепа за новия политически сезон? Това попита още Кирил Добрев. Добрев разкритикува последното разпределение на пари за общините чрез постановление на Министерски съвет. Той обърна внимание, че село с 200 души получава 1 млн. лв. за асфалтиране. „Няма пари за майки, нито за социални мерки, но има пари за асфалт - в село с 200 жители. Може би като се прибират козите да не си цапат копитата. Ние от БСП с нашите представители в местната власт няма да оставим тези неща така\", посочи Добрев. Той отчете, че с три постановления този Министерски съвет е разпределил 360 млн. лв за по-малко от една година. „250 млн. са раздадени на общини на ГЕРБ\", отчете Добрев. „В този тежък за ГЕРБ момент - купува ли си правителството парламентарна подкрепа за новия политически сезон? Опитва ли една година преди местните избори да купи изборите\", попита Добрев. „Защото в тези списъци, с общини, няма нито лев за бедстващи общини, за наводнени\", каза още Добрев. Докато тече скандалът с Митьо Очите, в тъмното се разпределят поредните огромни порции – кабинетът разпредели 111 млн. лв., каза Кирил Добрев. „Провокирани сме да се съберем и коментираме теми, които остават зад кулисите. Докато по медиите тече скандалът какво се случва с Митьо Очите, кой е Бенчо Бенчев и докато прожекторите са насочени натам, в тъмното се разпределят поредните огромни порции. Надявам се да сте проследили последното решение на МС, което още не е публикувано в държавен вестник и за новото разпределение на 111 млн. лв\", каза Добрев. Той отчете, че това е третото постановление за една година управление на ГЕРБ. По думите му това се случва без всякаква санкция. „От постановлението 40 общини от ГЕРБ получават близо 73 млн. лв., а 34 общини на ДПС и близки до ДПС получават 28 млн. лв. Ей така, между другото, докато вървят разни скандалчета\", каза Добрев и обърна внимание, че едва 5 общини от БСП получават някакви средства.", "date": "2018.08.08", "title": "Огромен скандал! Кирил Добрев обвини ГЕРБ, че купуват депутати на БСП срещу петцифрени суми"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/385106-cez-%D1%81%D1%8A%D0%B4%D0%B8-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B7%D0%B0%D1%80%D0%B0%D0%B4%D0%B8-%D1%80%D0%B5%D1%88%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%BA%D0%B7%D0%BA", "text": "Чешкият енергиен гигант CEZ Group заведе административно дело срещу Комисията за защита на конкуренцията (КЗК) заради решението на комисията от миналия месец, с което отхвърли продажбата на българските активи на компанията на „Инерком“. Това твърди главният финансов директор на CEZ Мартин Новак пред чешката агенция CTK, цитиран и от Bloomberg. Подобно дело беше  . Припомняме, че през февруари CEZ подписа договор с местната „Инерком“ за продажбата на своите активи в България, като стойността на сделката се изчисляваше на 320 млн. евро. Договорът предизвика съмнения относно способността на толкова малка компания да финансира и управлява такива важни стратегически енергийни активи.  От КЗК заявиха, че сделката може да позволи на „Инерком“ да установи доминантна позиция на българския енергиен пазар, което неминуемо щяло да доведе до негативно влияние върху конкуренцията. CEZ намира решението на регулатора за „неоснователно“, затова компанията е решила да започне дело, каза още Новак, като изтъкна и ответната реакция на „Инерком“. Чешкият концерн съобщи още, че ще анализира положението на българския енергиен пазар през есента. Няма информация за разговори между чешката компанията и India Power – другият голям оферент по време на търга, който се класира на второ място след „Инерком“. \"CEZ има „Инерком“ - победителя от наддаването. Ако ситуацията се промени, компанията ще премине към диалог с другите оференти“, добавя още Новак. CEZ, най-голямата чешка енергийна компания, чийто мажоритарен собственик е държавата, също така образува арбитражна процедура срещу българското правителство, изисквайки изплащане на неустойки на стойност стотици милиони евро, твърдейки, че то не е защитавало нейните местни активи. Енергийната компания влезе на българския пазар през 2004 г. и в момента доставя електричество на повече от три милиона български граждани, припомня Bloomberg.", "date": "2018.08.08", "title": "CEZ съди България заради решението на КЗК"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/385107-%D0%B7%D0%BE%D1%80%D0%B0%D0%BD-%D0%B7%D0%B0%D0%B5%D0%B2-%D0%B8%D0%BB%D0%B8%D0%BD%D0%B4%D0%B5%D0%BD%D1%81%D0%BA%D0%BE%D1%82%D0%BE-%D0%B2%D1%8A%D1%81%D1%82%D0%B0%D0%BD%D0%B8%D0%B5-%D0%B5-%D0%BC%D0%B0%D0%BA%D0%B5%D0%B4%D0%BE%D0%BD%D1%81%D0%BA%D0%BE-%D0%B2%D0%B5%D0%BB%D0%B8%D0%B7%D0%B0%D1%80-%D0%B5%D0%BD%D1%87%D0%B5%D0%B2-%D0%BA%D0%BE%D0%B3%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%BE%D1%82%D0%BE-%D0%BC%D0%B2%D0%BD%D1%80-%D1%89%D0%B5-%D1%80%D0%B5%D0%B0%D0%B3%D0%B8%D1%80%D0%B0-%D0%BD%D0%B0-%D1%81%D0%BA%D0%B0%D0%BD%D0%B4%D0%B0%D0%BB%D0%BD%D0%B8%D1%82%D0%B5-%D0%B8%D0%B7%D1%8F%D0%B2%D0%BB%D0%B5%D0%BD%D0%B8%D1%8F-%D0%BD%D0%B0-%D0%B7%D0%BE%D1%80%D0%B0%D0%BD-%D0%B7%D0%B0%D0%B5%D0%B2", "text": "Зоран Заев: Илинденското въстание е македонско! 115–годишнината от Илинденското въстание македонският премиер отбеляза заедно с българския. Двамата участваха в церемонията по полагане на венци и зветя пред паметника на Гоце Делчев на площад “Македония” в Благоевград.  “Аз съм политик, който винаги внимава за изявите, които не са в услуга на нашата Македония. Илинденското въстание е македонско и ако някой гражданин от България иска, нека да го чества. Аз съм горд, че съм първият премиер, който чества Илинден, като се поклони на гроба на Гоце Делчев”, заявява Заев в интервю пред за 1ТВ, цитиран от “Поглед”. КОГА БЪЛГАРСКОТО ВЪНШНО МИНИСТЕРСТВО ЩЕ РЕАГИРА НА СКАНДАЛНОТО ИЗЯВЛЕНИЕ НА ЗОРАН ЗАЕВ ЗА ИЛИНДЕНСКО-ПРЕОБРАЖЕНСКОТО ВЪСТАНИЕ? В рамките на 24 часа македонският премиер Зоран Заев и неговият Социалдемократически съюз излязоха с две декларации, които минират българо-македонските отношения и поставят в крайно деликатна позиция българското правителство. На 5 август Социалдемократическият съюз на Македония излезе с декларация, в която черно на бяло пише: “С влизането на Македония в ЕС и НАТО македонската идентичност е гарантирана. Македонски народ, македонски език, македонец, македонка са защитени и укрепени веднъж завинаги и никой, никога няма да може да ги оспорва или отрича”… На пръв поглед това е нормално изявление за македонска партия, независимо дали е управляваща или e в опозиция. Но защо нейният председател не говореше така точно преди година, когато подписа с Бойко Борисов договора за приятелство? Защо македонският премиер и неговият СДСМ не си позволяваше такива декларации преди подписването на договора с Гърция за името “Северна Македония”? Отговорът е пределно ясен: Защото ако този речник бе влязъл в употреба преди сключването на договорите със София и Атина, Скопие нямаше да получи гръцка виза за НАТО, а българското правителство едва ли би приело договора за приятелство. 24 часа след декларацията на СДСМ, в интервю за македонския тв канал 1 ТВ, Зоран Заев си позволи изявление, което граничи със скандала. Веднага след завръщането си от Благоевград, където заедно с Борисов отбелязаха 115-та годишнина от Илинденско-Преображенското въстание, той застана пред телевизионните камери и каза: “Илинденското въстание е македонско и ако някой гражданин от България иска, нека да го чества…” Нямам илюзията, че българското МВнР незабавно ще реагира и ще привика македонския посланик в София, за да протестира поне срещу изявлението на Зоран Заев. Но се надявам, че управляващите ни най-после ще прогледнат за една горчива истина: С написания на крак договор за приятелство с Република Македония на 1 август м.г. България направи щедър жест към македонистите в Скопие, без никакви гаранции, че те ще прекратят присвояването на българската история. Ако след изявлението на Заев не отговорим на Скопие по дипломатическите канали и отново си замълчим (както унизително сме мълчали стотици пъти в последните сто години), след влизането на Македония в НАТО ще получим нова порция исторически претенции.", "date": "2018.08.08", "title": "Зоран Заев: Илинденското въстание е македонско! Велизар Енчев: Кога българското МВнР ще реагира на скандалните изявления на Зоран Заев?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/385105-%D0%BF%D1%80%D0%BE%D0%B2%D0%B0%D0%BB%D0%B8%D1%85%D0%B0-%D1%81%D0%B5-%D0%B7%D0%B0%D1%89%D0%B8%D1%82%D0%BD%D0%B8%D1%86%D0%B8%D1%82%D0%B5-%D0%BD%D0%B0-%D0%B8%D1%81%D1%82%D0%B0%D0%BD%D0%B1%D1%83%D0%BB%D1%81%D0%BA%D0%B0%D1%82%D0%B0-%D0%BA%D0%BE%D0%BD%D0%B2%D0%B5%D0%BD%D1%86%D0%B8%D1%8F", "text": "Срещу т.нар. Истанбулска конвенция бе пуснат механизмът на лъжата, който действа безотказно не само в България. Засега той печели референдуми и избори, но не се знае докъде може да стигне             Също както и самата Истанбулска конвенция, решението на КС за нея предизвика диаметрално противоположни оценки. Онези, които смятат, че под благовиден предлог конвенцията проправя път за гей браковете и „третия пол\", за да разбие семействата и да отклони децата от правия път, са във възторг. Другите, според които КС е доразвил и легализирал тази лъжа, за да изпълни политическа поръчка, са отвратени. Като брой първите имат явно превъзходство над вторите. Различни мнения или \"алтернативни факти\"   Има обаче и една малобройна, но ясно разграничима, трета група. Тя се опитва да заеме неутрално-помирителна позиция, като по всякакъв начин избягва да коментира въпроса по същество. Някои например твърдят, че в „дебата\" около конвенцията липсвало желание за разбиране на другия. Те припомнят, че признаването на правото на различно мнение е важна либерална ценност, и изразяват надежда, че сега, след като КС е освободил политиците от ангажимента за приемане на конвенцията, ще настъпи време за конструктивен и спокоен диалог. Тази надежда е наивна и лицемерна, защото дебат е възможен само когато различните „мнения\" боравят с едни и същи факти. А позицията срещу Истанбулската конвенция е изцяло базирана не върху факти, а върху измислици. Случаят силно напомня за онзи говорител на Белия дом, който в противоречие с очевидните факти обяви, че присъствието на церемонията по встъпването в длъжност на Доналд Тръмп е било рекордно. И най-вече за последвалия коментар на съветничка на президента, според която, говорителят не бил излъгал, а просто бил представил „алтернативни факти\". Така и българските помирители около Истанбулската конвенция, всъщност, призовават да бъде признато правото на някой да лъже. А самите те работят в полза на тази лъжа, превръщайки я в легитимна гледна точка.   \"Заслужено поражение\"   Има и друга разновидност на неутралния подход към темата. Нейните представители по същество стоварват цялата отговорност за провалената ратификация на конвенцията не върху позорното решение на КС, нито върху онези които излъгаха или позволиха да бъдат излъгани за нейното съдържание, а върху нейните защитници. Тяхното „поражение\" било заслужено, понеже не обяснили достатъчно ясно за какво става дума и така не успели да формират „функционално обществено мнозинство\" в подкрепа на конвенцията. Вместо това се държали високомерно и обидно. Да, по принцип винаги е добре да има повече и по-достъпни обяснения. Може и наистина някой с нещо да е обидил някого. Но като цяло това твърдение не е вярно. Защото тонът на отсрещната страна съвсем не бе по-толерантен. И защото всичко бе обяснявано безброй пъти до втръсване. И строго експертно и научно, и по-простонародно, текст по текст. Обясняваха юристи, социолози, политолози, философи, че дори и богослови. Включително хора, които не одобряват, да кажем, гей парадите или еднополовите бракове, но това не им пречи добросъвестно да четат текста и да оценяват фактите. Безброй пъти бе обяснено, например, че понятието „джендър\" се използва в конвенцията в един-единствен, социологически смисъл – свързан с онези, обективно съществуващи във всяка общност и променящи се във времето, стереотипни представи за модела на поведение на двата биологични пола. Както и че това понятие се въвежда единствено, за да бъдат защитени жените от малтретиране, когато се отклоняват от тези стереотипни модели. Това обяснение пък бе подкрепено с безброй конкретни и съвсем достъпни примери – например за това, че на територията на Европа (за разлика от други места по света) жената не може насила да бъде затваряна, омъжвана или дори осакатяван, само защото така повеляват традициите в някоя консервативна религиозна общност.     Безброй пъти бе обяснено (а и всеки, който чете внимателно, би го забелязал), че т.н. сексуални малцинства се споменават един-единствен път (при това не в самата конвенция, а в обяснителния доклад към нея), и то в един-единствен смисъл - за да се подчертае, че по отношение на домашното насилие всички човешки същества са равни и на територията на Европа никой не може да бъде дискриминиран, като държавата му откаже предвидената в конвенцията защита. Което ще рече, например, че полицията е винаги и еднакво длъжна да се отзове при побой вкъщи – все едно дали пребитият е жена или мъж, дете или възрастен, здрав или болен, християнин или мюсюлманин, ром, българин или чужденец, хетеросексуален или хомосексуален... Не става дума за никаква „джендър идеология\", за никакви еднополови бракове и никакви „привилегии\".   Механизмът на лъжата   Тъй че, причината не е в липсата на обяснения. Има ситуации, в които обясненията не помагат. (Даже, колкото повече обясняваш, толкова по-подозрителен ставаш.) И „провалът\" на конвенцията не е провал на нейните защитници. Нито тяхна отговорност. Отговорността е на онези, които задействаха механизма на лъжата (познат напоследък и под други имена - „фалшиви новини\", „хибридна война\"). Той е прост, но ефективен – измисляш си някаква заплаха (колкото по-страшна, толкова по-добре), приписваш я на някакъв таен заговор, сочиш враговете (сред тях задължително и авторитетите, които могат да те опровергаят) и я пускаш по пропагандните канали, за да я повтарят хиляди пъти. Ефективността на този механизъм може да зависи от различни фактори. Може, например, да се изследва защо българинът е особено податлив точно по въпросите на пола. Възможно е и нечии политически грешки да имат значение. Във всеки случай обаче, използващите този механизъм разчитат на нещо много по-банално: на елементарната сметка, че делът на хората, които ще прочетат толкова дълги текстове, ще проучат кой термин на кой език какво означава, ще проследят съответните връзки и ще засекат „информацията\", за да открият лъжата, е крайно незначителен в сравнение с дела на останалите. Този механизъм е съществувал винаги. Приложението му през миналия век, например, завършва с катастрофални последици за целия свят. Днес, хиляди пъти по-мощен заради новите технологии, той отново е на мода. Засега проваля конвенции, печели референдуми и избори. Но не се знае докъде може да стигне. Въпросът как може да бъде спрян, засега няма отговор. Не ми се иска да мисля, че единственият начин е „функционалните мнозинства\" да се опарят, за да се поучат от грешката си. Накрая, да не пропуснем: в случая с Истанбулската конвенция се провалиха политиците, които се отказаха да се борят за нея, за да си нямат ядове. За тяхна информация: напоследък конвенцията бе ратифицирана в католическа Хърватия (април, 2018) и в православна Гърция (юни, 2018), въпреки протестите и в двете страни.", "date": "2018.08.08", "title": "Провалиха се защитниците на Истанбулската конвенция?"}
{"url": "http://www.classa.bg/%D1%81%D0%B2%D1%8F%D1%82/item/385100-%D0%BA%D0%B0%D0%BA%D0%B2%D0%BE-%D1%86%D0%B5%D0%BB%D0%B8-%D0%BF%D0%B5%D1%80%D1%84%D0%B8%D0%B4%D0%BD%D0%B8%D1%8F%D1%82-%D1%85%D0%BE%D0%B4-%D0%BD%D0%B0-%D0%B0%D1%81%D0%B0%D0%B4", "text": "Близки на политически затворници в Сирия едва сега получават известия, че техни роднини са починали още преди години в занданите на Асад. Какви политически интереси стоят зад тази внезапна  \"откровеност\" на режима?             През месец май сирийските власти тихомълком започнаха актуализацията на гражданските регистри, като обявиха за починали хиляди задържани или безследно изчезнали от началото на седемгодишния конфликт. В повечето случаи роднините едва сега са известени, че близките им са загинали още в началото на конфликта през 2011 година. До такава информация достига и семейството на сирийския активист Яхя Шурбаджи. Шурбаджи е арестуван през септември 2011 г. Той е сред основните организатори на първите мирни протести в предградията на Дамаск срещу сирийския президент Башар Асад. Едва наскоро на семейството му било известено, че според регистъра, обновен по-рано тази година, Шурбаджи е починал на 15 януари 2013 г. Неговите роднини не са единствените, които получават подобни известия. Местните власти обявяват наведнъж над 5000 политически затворници за починали, казва за ДВ Даяна Семайн от Амнести Интернешънъл.\"Някои семейства и преди са получавали известия за смърт на техни близки, но броят на тези известия никога не е бил толкова голям, колкото сега\", посочва Семайн.   Живот след смъртта   Докато сирийското правителство тепърва предстои да коментира скорошните актуализации, местни експерти тълкуват този негов ход по различни начини. Според бившия сирийски затворник Мохамад ал-Абдала, вероятната причина за масовото обновяване на гражданските регистри е т. нар. Закон номер 10, обнародван в началото на годината. Той позволява на правителството да одържавява собственост, към която не са предявени претенции. Съгласно тази мярка, след официално уведомление от държавата, ищците разполагат само с 30 дни, за да предоставят документи за собствеността, след изтичането на този срок тя минава в ръцете на общинските власти. \"Именно от правните регулации зависи как би могъл да протече животът на семействата в бъдеще, при положение че броят на безследно изчезналите е огромен. Както е известно, когато някой се води за безследно изчезнал, роднините трудно могат да представят документи за собствеността \", казва Ал-Абдала пред ДВ. Турки ал-Хасан, политически анализатор в Дамаск и бивш бригаден генерал, е на мнение, че актуализациите на гражданските регистри са в интерес на сирийското правителство, след като режимът на Асад си възвърна контрола върху ситуацията в страната. \"Така се изясняват правата на починалите и техните близки. И това служи като доказателство за стабилност в страната\", посочва Ал-Хасан. Получаването на известие за нечия смърт, уви, е не краят, а началото на едно дълго ходене по мъките. Според сирийското законодателство, семействата имат срок от един месец, за да подадат заявление за смъртен акт. Без него те не са в състояние да уредят нито един правен въпрос, касаещ починалия роднина. Ако близките не подадат молба в указания срок, се наказват с глоба от около 70 000 сирийски паунда (около 140 евро). Според Ал-Абдала, \"гражданският регистър информира семействата, че глобата ще бъде приложена стриктно и че трябва да подадат заявления за издаване и получаване на смъртен акт в рамките на един месец; това се смята за доказателство, че правителството иска хората бързо да се сдобият с необходимите официални документи\". Какво цели ходът на Дамаск? Според някои, ходът на Дамаск е още по-стратегически. Адвокатът Нура Гази смята, че така сирийският режим подсигурява крайната си победа в конфликта. \"Режимът издава тези известия, защото вече се вижда като победител. Но това донякъде има за цел да тероризира хората, унищожавайки символите на мирната революция\". Фадва Махмуд, роднина на задържан, също заявява пред ДВ, че \"тези известия отправят едно ясно послание и то е, че досието на затворника е затворено завинаги, че няма начин да бъде отворено отново и отговорните за смъртта няма бъдат преследвани\". Пратеникът на ООН Стефан де Мистура, който посредничи в разрешаването на сирийския конфликт, повдигна въпроса за задържаните и/или безследно изчезнали сирийци. Той каза, че съдбата им трябва да бъде изяснена, за да може по този начин да се стигне до политическо решение. Тъй като конфликтът отслабва, а Дамаск продължава да отбелязва военни победи в цялата страна, някои сирийци, включително и бившият затворник Ал-Абдала, вярват, че режимът се опитва да си измие ръцете от отговорността за хилядите жертви, преди да седне на масата за преговори. \"Това е начинът, по който сирийското правителство се справя с проблемите\", заключава Ал-Абдала.", "date": "2018.08.08", "title": "Какво цели перфидният ход на Асад"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385101-%D1%81%D0%B2-%D0%BC%D0%B8%D1%80%D0%BE%D0%BD-%D1%87%D1%83%D0%B4%D0%BE%D1%82%D0%B2%D0%BE%D1%80%D0%B5%D1%86,-%D0%B5%D0%BF%D0%B8%D1%81%D0%BA%D0%BE%D0%BF-%D0%BA%D1%80%D0%B8%D1%82%D1%81%D0%BA%D0%B8", "text": "    Свети Мирон се родил на остров Крит, тук получил и възпитанието си. Той се оженил още твърде млад. Неговото главно занятие било земеделието, при което, изкарвайки своя хляб “с пот на лицето си”, свети Мирон хранел не само себе си, но и другите, като раздавал на бедните от това, което придобивал. Заради тези негови трудове, Господ благословил свети Мирон: на размерите на неговата милостиня съответствали и неговите добиви.     Свети Мирон бил милостив повече от всички хора, които живеели в тази страна. Веднъж той заварил на гумното си крадци, които вече така били напълнили чувалите си, че не можели да ги повдигнат. А свети Мирон, вместо да ги подложи на телесно или на някакво друго наказание, отишъл при тях и им помогнал да повдигнат чувалите на раменете си. При това строго забранил на крадците да разказват за тази негова постъпка. Заради своя добродетелен живот свети Мирон бил посветен за презвитер. В този сан той ревностно поучавал своето паство в светия християнски живот, а по време на гоненията, които възбудил нечестивият цар Деций [1], горещо ги убеждавал да понасят твърдо страданията. Когато, заедно със смъртта на Деций [2], се прекратило и гонението, свети Мирон бил възведен на епископския престол. Като станал епископ, той установил празнуването на паметта на светите мъченици, които по време на гонението пострадали за Христа, а също така - със силата Божия - извършил и много чудеса и други дивни дела. Едно от чудесата му е, че спрял течението на една река. Веднъж, когато имало наводнение, на един знатен мъж, на име Тритон, се наложило да премине през реката [3]. Светият епископ спрял нейното течение, докато споменатият мъж не се върнал обратно. Тогава свети Мирон изпратил жезъла си и заповед на реката, нареждайки й да продължи обичайното си течение. Щом пратениците на свети Мирон стигнали до реката и докоснали водата с жезъла на светителя и повторили неговата заповед, реката бързо и стремително потекла в предишното си русло. Много чудеса, подобни по величието си на току-що описаното, извършил светият Божий угодник. Свети Мирон отминал при Господа, когато бил стогодишен старец, след като посветил целия си живот на Бога, чрез изпълнението на Неговите свети заповеди [4].", "date": "2018.08.08", "title": "Св. Мирон Чудотворец, епископ Критски"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385102-8-%D0%B0%D0%B2%D0%B3%D1%83%D1%81%D1%82,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1709 г. - В Португалия е извършен първият успешен опит са полет с балон, изпълнен с топъл въздух.   1786 г. - С покоряването на връх Монблан Джак Балма и Мишел Пакар поставят началото на съвременния алпинизъм.   1815 г. - Наполеон I Бонапарт напуска завинаги Франция, за да изтърпи заточение на остров Света Елена, където умира.   1876 г. - Томас Едисън патентова мимеографа, използван като технология при циклостила.   1886 г. - На 8 срещу 9 август е извършен преврат в България от група офицери русофили, които заставят княз Александър I Батенберг да се откаже от престола.   1918 г. - Първата световна война: Започва битката за Амиен, в която войските на Антантата настъпват срещу 20 германски дивизии.   1929 г. - Германският дирижабъл Граф Цепелин започва околосветски полет, излитайки от Лейкхърст (край Ню Йорк), с 3 междинни кацания (Фридрихсхафен, Токио и Лос Анджелис) и преодолява разстоянието от 34 хил. км за 20 денонощия.   1937 г. - Официално е открит Паметникът на загиналите във войните в град Чепеларе от Пловдивския митрополит Максим, в присъствието на Васил Дечев и други видни граждани и общественици.   1941 г. - Втората световна война: Съветската авиация извършва първите бомбардировки над Берлин.   1944 г. - Започва мисията на Стойчо Мошанов за сключване на мир с Великобритания и САЩ.   1945 г. - Втората световна война: СССР обявява война на Япония и навлиза в Манджурия.   1946 г. - У нас е приет Закон за трудово мобилизиране на безделниците и празноскитащите.     1949 г. - Бутан става независима от Великобритания държава.   1956 г. - В мината Боа дю Казие става най-тежкият инцидент в историята на белгийската добивна промишленост.   1963 г. - Извършен е т. нар. „Голям влаков обир\" във Великобритания от пощенски влак по линията Глазгоу - Лондон; откраднати са 2,6 млн. британски лири.   1965 г. - Във Варна е открит Първи балкански филмов фестивал.   1967 г. - Учредена е Асоциацията на страните от Югоизточна Азия (АСЕАН).   1969 г. - В Милано избухват няколко бомби, поставени във влакове от крайно десни терористи.   1974 г. - Президентът на САЩ Ричард Никсън подава оставка заради аферата Уотъргейт.   1989 г. - Космическата совалка Колумбия е изстреляна в космоса на 5-дневна тайна военна мисия.   1990 г. - Президентът на Ирак Саддам Хюсеин анексира Кувейт и го обявява за иракска провинция.   1991 г. - Край Константинов (Полша) пада най-високата изградена до момента конструкция - мачтата на Полското национално радио (646,38 м).   2004 г. - Състои се премиерата на индийския филм Аз намерих някого.   2008 г. - Откриване на Летни олимпийски игри в Пекин   2008 г. - Грузия започва война в Южна Осетия  ", "date": "2018.08.08", "title": "8 август, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/385103-%D1%85%D0%B0%D1%80%D1%82%D0%B8%D0%B5%D0%BD%D0%B8%D1%8F%D1%82-%D1%81%D0%BF%D0%B0%D0%BC", "text": "Да поговорим за реклами. Напоследък се показахме особено старателни и загрижени за градската среда, разисквайки колко грозно е  ; общинарите решиха, че така не може да продължава и въведоха ограничения. Операторите на съоръжения, които останаха извън ограниченията се зарадваха, защото конкуренцията се оказа разстреляна. Бизнесът обаче мрънка, защото се нуждае от реклама, а пък всяка регулация на пазарите води до монополизъм и покачване на цените. Мрънкат и търговските обекти, защото идва някакъв чиновник и им казва как да рекламират собствените си продукти върху собствените си сгради, за да не се наруши естетическото чувство на някой случайно преминаващ интелектуалец. Бил съм рекламист и знам какво е. Съчувствам на всеки, който гледа да спечели някой лев, а по тялото му са се налепили административните пиявици и смучат. Но също така осъзнавам, че рекламата е развратно дело, което превръща човеците в тъпи потребители и ги кара да желаят ненужни боклуци, забравяйки да желаят важното. И може би затова вече не съм рекламист. Но раздвоението остава. От една страна в рекламата работят най-кадърните графични дизайнери, най-остроумните автори на текстове, скечове и сценарии, най-вещите медийни специалисти, защото се печели добре. От друга страна рекламата не изпитва почти никакво уважение към човека. За нея той е ходеща касичка и се интересува от него, само докато го тласне към заветната покупка - оттам насетне да мре. Обърнете внимание колко мазни и предразполагащи са банките докато ви отпуснат кредит и какви стават, когато започнете да си го обслужвате. Но както и да е. Говорим за друго. Говорим за една реклама, която има общи черти както с рекламата в градска среда, така и със спама по електронните пощи, който отдавна е забранен със закон. Законът за електронна търговия въвежда термина  непоискано търговско съобщение  - всички знаят какво е това. Въпросната реклама има общо и с градската среда, защото лъщи от входнте врати на сградите, блика от пощенските им кутии и ветровете я търкалят по тротоарите, когато прелее и се изсипе на земята. Разнасят я нарочни служители на незнайни работодатели и я тъпчат с пълни шепи където им попадне. Става въпрос за безбройните листовки, брошури, дипляни и дори цели списания, по-дебели от Плейбой, с които заливат жилищата и офисите ни ежедневно. Те предлагат плодове, зеленчуци, пържоли и наденица, олио и пресен лук, консенрви, бисквити, кревати, дивани, перални, мотофрези, клозетни чинии, лейки, маркучи, теменужки и циклами, малки бетонобъркачки, пешкири, бои, възглавници и парцали за под, акумулатори и вентилатори, гумени ботуши, памперси, хайвер, вода за уста, препарат за отпушване на канали, бяло и червено вино, розе, апарат за кръвно налягане, отвертки, пантофи, ръчни часовници, телевизори, хапчета за сън, хапчета за простата, четки за зъби и безплатен масаж при покупка на магнитен колан. Любима ми е листовката, с която фирма обявява, че изкупува земеделска земя, а на гърба има кръстословица за допълнителен кеф на потребителя. Към тези реклами трябва да се отнесат и подвеждащите, които са направенти така, че да приличат на бланките на Софийска вода и на други доставчици на комунални услуги, а всъщност рекламират смяна на щрангове: на ръка е написана дата, на която „обектът\" ще бъде посетен от „представител\" на дружеството - демек, стойте си вкъщи, за да ви рекламираме нашите щрангове визави. Тези, а и най-различни други реклами, се лепят върху входните врати на сградите като някои от тях са отпечатани върху залепващо фолио и на практика са стикери, които е почти невъзможно да бъдат отстранени. Както казах, с разпространението на хартиен спам вероятно се занимават специализирани фирми, които наемат бедни хора и едва ли им плащат много. Тези хора гледат колкото може по-бързо да обходят района си и да разхвърлят брошурите, поради което често ги стоварват на цели топове пред входовете. Не знам какво точно печелят рекламодателите от това, но любимата градска среда, за която страдат общинари и общественици, заприличва на бунище. Една брошура с асортимента на голяма търговска верига или примамлива оферта за кола-маска ей там зад ъгъла, натъпкани в кутията ми, с нищо не са по-различни от спама в електронната ми поща - и юридически, и фактически. Ето защо днес официално изпратих следното писмо до председатела на Комисията за защита на потребителите: „ \". Щом ще внасяме хигиена в света на рекламата, да я внасяме повсеместно и масово. Ако трябва да пренесем духа на Закона за електронната търговия, нека се приеме закон, според който всеки, който е съгласен да получава реклами, да залепи на пощенската си кутия табелка „съгласен съм\" и рекламодателите да пускат само там. Иначе да се наказват. При рекламодателите поне е лесно да се установи виновника, защото рекламите не са анонимни. И така. Да видим до какво ще доведе моето писмо до КЗП. Ще ви държа в течение. Освен това мисля, че Картаген трябва да бъде разрушен.", "date": "2018.08.08", "title": "Хартиеният спам"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/385104-%D0%B1%D0%BE%D1%80%D0%B8%D1%81%D0%BE%D0%B2-%D1%81%D0%BC%D0%B5%D0%BA%D1%87%D0%B8-%D1%82%D0%BE%D0%BD%D0%B0-%D0%BA%D1%8A%D0%BC-%D0%B1%D1%81%D0%BF-%D0%BF%D0%BE-%D0%BA%D0%B0%D0%B7%D1%83%D1%81%D0%B0-%D0%B1%D1%83%D1%80%D0%B3%D0%B0%D1%81", "text": "\"Ако очаквате да нападна г-жа Нинова, няма да го направя\" - с тези думи премиерът Бойко Борисов коментира казуса с общинския съветник от БСП Бургас Бенчо Бенчев, който беше задържан за кратко по време на акцията срещу Димитър Желязков в Истанбул. Борисов допусна, че \"в голяма партия винаги може да се вкарат и такива хора\", като посочи, че отговорността в тези случаи се носи от местните организации, а не от централното ръководство. \"Има кой да си отговаря - голяма партия, винаги може и такива да се вкарат. Решението в такива случаи е веднага гонене, махане и готово. Местните организации винаги могат да направят някоя беля\", каза още той пред журналисти. По-рано депутатът от ГЕРБ Тома Биков поиска информация дали Бенчо Бенчев е участвал в предизборната кампания на президента Румен Радев с агитация или финансова подкрепа.", "date": "2018.08.08", "title": "Борисов смекчи тона към БСП по казуса \"Бургас\""}
{"url": "http://www.classa.bg/%D1%81%D0%B2%D1%8F%D1%82/item/385096-%D0%BA%D0%B0%D0%BA%D0%B2%D0%BE-%D1%81%D1%82%D0%BE%D0%B8-%D0%B7%D0%B0%D0%B4-%D0%BD%D0%BE%D0%B2%D0%B8%D1%82%D0%B5-%D0%BF%D1%80%D0%BE%D0%B2%D0%BE%D0%BA%D0%B0%D1%86%D0%B8%D0%B8-%D0%BD%D0%B0-%D0%B0%D0%BB%D1%82%D0%B5%D1%80%D0%BD%D0%B0%D1%82%D0%B8%D0%B2%D0%B0-%D0%B7%D0%B0-%D0%B3%D0%B5%D1%80%D0%BC%D0%B0%D0%BD%D0%B8%D1%8F", "text": "Активист на \"Алтернатива за Германия\" нарече \"предатели и врагове на германския народ\" офицерите, организирали навремето атентат срещу Хитлер. Партията все повече се радикализира,  предупреждават експерти.             Клаус граф фон Щауфенберг е един от известните герои в германската история. През лятото на 1944 г. полковникът от Вермахта, заедно с няколко свои офицери извършва опит за покушение над Хитлер и макар, че атентатът е неуспешен, той се превръща в символ на истински героизъм. Неотдавна обаче младият активист на \"Алтернатива за Германия\" (АзГ) Ларс Щайнке нарече атентаторите срещу Хитлер \"предатели и врагове на германския народ\" - становище, което досега се е поддържало само от десните радикали. Мнозина се питат дали изявлението на Щайнке е тактическа провокация към обществото или пък доказателство за радикализирането на партията. Отговорът е изключително важен, като се има предвид, че от септември 2017 г. \"Алтернатива за Германия\" е третата основна политическа сила в Бундестага.     25-годишният Ларс Щайнке не е кой да е. Той е председател на \"Млада алтернатива\", младежкото сдружение на дяснопопулистката АзГ в Долна Саксония. Неговият постинг във Фейсбук по адрес на Щауфенберг предизвика възмущение и искания за изключването му от партията. Това е вторият опит Щайнке да бъде изхвърлен от \"Алтернатива за Германия\". Още в началото на годината той трябваше да бъде изключен по обвинения за връзки с десни екстремисти, но въпреки това оцеля политически - за разлика от бившия си шеф Армин Пол Хампел.   Защо провокира Алтернатива за Германия?   По мнение на експерти, членовете на \"Млада алтернатива\" смятат едва ли не за свое задължение това да прекрачват всякакви граници. Според политолога Вернер Пацелт, не става дума само за провокации, а за откровено преиначаване и охулване на факти и личности. Твърдението на Щайнке в постинга му, че атентаторите не могат да са герои, е именно охулване, което преднамерено преиначава факт от германската история, твърди Пацелт. 28-годишната Франциска Шрайбер, бивш член на \"Алтернатива за Германия\", разказва в своя публикация, че бившите ѝ съпартийци заемат все по-крайно десни позиции. Шрайбер предупреждава, че партията се радикализира политически и чрез целенасочени провокации се опитва да ревизира германската история. \"Ръководителите на партията са под голям натиск\", казва Шрайбер в интервю за DW. Политологът Вернер Пацелт намира това развитие за \"логично\". Тъкмо защото \"Алтернатива за Германия\" си спечели имиджа на дясна партия, много хора с крайнодесни нагласи бяха привлечени от нея. \"Те фактически представляват основният двигател в партията и са мнозинство. Затова, който иска да остане в нея, трябва да се съобразява с тях\", изтъква Пацелт. Според него, една партия функционира по различен начин: \"Не ръководството определя действията на партийните членове, а точно обратното\". По-умерените мнения не намират отзвук сред партийната база, както показват случаите с двама бивши лидери на АзГ. Както Бернд Луке, който е сред основателите на партията, така и Фрауке Петри бяха изтласкани от радикалните сили и напуснаха партийните редици. Принципът \"отдолу нагоре\" очевидно дава резултати, казва Пацелт. \"Всеки, който не се придържа към него, ще бъде \"отрязан\", допълва Франциска Шрайбер.   Партия на \"Пегида\"?   За радикализация в партията говорят и други факти: наскоро бе премахната забраната за сътрудничество между \"Алтернатива за Германия\" и ксенофобската организация \"Пегида\" - \"Патриотични европейци срещу ислямизацията на Запада\". От 2014 г. в Дрезден традиционно се провеждат демонстрации на \"Пегида\". Според Пацелт, който наблюдава политическата \"сцена\" от години, е сигурно, че при следващи демонстрации в цялата страна членовете на \"Алтернатива за Германия\" ще се присъединят към \"Пегида\". Той смята, че \"Алтернатива за Германия\" е партия на \"Пегида\"\". Въпреки, че понякога ръководството на \"Алтернатива за Германия\" се опитва да действа умерено и да заклеймява собствените си членове, както при скандала с изявлението за Щауфенберг, не е ясно всъщност колко надясно ще се позиционира в крайна сметка партия. Друг въпрос, който АзГ скоро неминуемо ще трябва реши, е позицията към плана на бившия съветник на Тръмп Стив Банън. Със своя проект \"Движение\" Банън иска да постигне по-тясно сътрудничество между десните популисти в Европа. Дали това ще може да се осъществи, все още не е ясно. Но сътрудничество между Банън и \"Алтернатива за Германия\" е напълно възможно, смята Пацелт. Първата среща на американеца с двама от членовете на партията се състоя миналата пролет.", "date": "2018.08.08", "title": "Какво стои зад новите провокации на Алтернатива за Германия?"}
{"url": "http://www.classa.bg/%D1%81%D0%B2%D1%8F%D1%82/item/385097-%D0%BA%D0%B0%D0%BA-%D1%81%D0%B5-%D0%BE%D0%B1%D0%B7%D0%B0%D0%B2%D0%B5%D0%B6%D0%B4%D0%B0%D1%82-%D0%B3%D0%B5%D1%80%D0%BC%D0%B0%D0%BD%D1%86%D0%B8%D1%82%D0%B5", "text": "Сива кушетка, ламинат на пода и секция в хола – така изглеждаше обичайният германски дом само допреди няколко години. А как се обзавеждат германците днес?  Нека хвърлим поглед към техните холове, бани, спални и кухни.             Домът е важна тема за германците. Затова те влагат сърце и душа в него. „Погледнете на нещата от този ъгъл: предвид глобализацията, домът се превръща в централно място на човешката идентичност\", казва Урсула Гайзман, експерт по тенденциите в обзавеждането към Съюза на германската мебелна индустрия в Бон. „Като обзавеждаме дома си по свой вкус, ние създаваме място, на което искаме да принадлежим. Пазим, оформяме и обичаме своя дом.\" Но как точно изглеждат домовете на германците? \"Зюддойче Цайтунг\" обобщава някои от тенденциите. Холът   Предпочитанията днес клонят към големи, многофункционални холни гарнитури   Проучване на шведския мебелен гигант „Икеа\" разкрива, че холът е най-голямата и най-често ползвана стая в домовете на германците. В него централно място заема меката мебел. Когато избират фотьойли и дивани, германците се съобразяват с обичайните за тях навици. Предпочитани са големите мултифункционални холни гарнитури, които могат да се свиват и разтягат. Освен тях, важен елемент от холното обзавеждане е и секцията. Както при диваните, и тук германците клонят към раздвижени шкафове и рафтове с разнообразна функция. Банята   Баните днес са много по-различни от онези през миналия век   Банята е най-малката стая в германските жилища, но по значението, което ѝ се отдава, тя се нарежда на трето място. От изследване на Съюза на германската санитарна индустрия става ясно, че години наред банята в домовете на германците е била около 6 кв. метра, но в последно време се наблюдава увеличение, като към момента размерът на средностатистическата баня в Германия е около 9 кв. метра. Промените обаче стават бавно, казва Йенс Вишман от Съюза на германската санитарна индустрия. Повечето германци правят ремонт на всеки 20 години, казва още той. Затова баните им все още изглеждат както в началото на века: бели плочки, мивки, вана или душ и тоалетна чиния. „При новото строителство и след ремонт вече се слагат душ кабини\", разказва Вишман. Той твърди, че все повече германци заменяли белия цвят с нещо по-ярко. Банята се е превърнала в място за отмора и грижи за здравето, като хората прекарват в нея средно по 40 минути на ден. „Ваната се ползва едновременно за почивка, лечение и профилактика на здравословни проблеми\", споделя Вишман. „Медицинските вани са популярни не само сред възрастните хора.\" Въпреки възможностите за дигитализация, като напр. огледало с вградено LED осветление и тъч скрийн, повечето германци предпочитат по-традиционното обзавеждане. „Разбира се, всеки намира съвременните уреди, които пестят вода, за прекрасни. Но чешма с тъч скрийн? Тук германците теглят чертата.\" Кухнята   Обзавеждането за кухни предлага безбройни варианти   „Макар повечето модерни кухни да представляват бокс в хола, хората гледат на тях като на отделна стая\", разказва Фолкер Ирле от асоциацията „Модерна кухня\". Г-образни кухни, кухня с остров за готвене, широки или тесни плотове: изборът е голям. А мястото за хранене? „Понякога хората се спират на висока маса и бар столове – идеални за закуска в дните, когато бързаме за офиса\", споделя Ирле. Тъй като гостите във всекидневната имат изглед към кухненското пространство, германците държат на висококачественото обзавеждане. „Висококачествени повърхности, добре подредено помещение, с електроуреди, които се сливат с интериора\", разказва Ирле. Повечето кухни са бели, обстановката говори за качество, но не и лукс. В германските кухни телевизорите се срещат рядко. За сметка на това музиката се радва на особена популярност. Кухнята е уютно пространство, в което германците често сядат и разговарят. Но за истинска почивка предпочитат хола. В бъдеще границата между кухня и хол ще се заличава все повече. Кухненското пространство ще заема все по-централно място във всекидневната, смятат експерти от мебелния сектор. Фолкер Ирле даже предрича: „Хората първо ще обзавеждат кухненското пространство. Спрямо него ще оформят всичко останало в хола.\"", "date": "2018.08.08", "title": "Как се обзавеждат германците?"}
{"url": "http://www.classa.bg/%D1%81%D0%B2%D1%8F%D1%82/item/385098-%D0%B7%D0%B5%D0%BC%D1%8F%D1%82%D0%B0-%D1%8F-%D0%BE%D1%87%D0%B0%D0%BA%D0%B2%D0%B0-%D0%BD%D0%BE%D0%B2-%D0%B3%D0%BE%D1%80%D0%B5%D1%89-%D0%BF%D0%B5%D1%80%D0%B8%D0%BE%D0%B4", "text": "Части от света ще станат необитаеми, а крайбрежни градове като Токио, Сидни, Венеция или Ню Йорк ще се окажат под вода. За този апокалиптичен сценарий предупреждава екип от учени,  които предричат силно земно затопляне.               Съвместно изследване на учени от Германия, Швеция, Дания и Австралия предрича мрачно бъдеще за планетата ни: Дори и да се постигнат целите на Парижкото споразумение за климата – т.е. глобалното затопляне да бъде ограничено до максимално 1,5 до 2 градуса по Целзий в сравнение с прединдустриалния период, климатът на Земята може изцяло да се промени. Повишаващите се средни температури увеличават риска от активизирането на процеси, които допълнително биха затоплили земната повърхност, твърдят учените. \"Нашето изследване показа, че едно глобално затопляне на земната атмосфера с около 2 градуса по Целзий, може да доведе до процеси, които още повече ще увеличат неблагоприятното въздействие над климата\", казва основният автор на студията - австралиецът Уил Стефен. Според тази прогноза, средните температури в света ще се увеличат в дългосрочен план с 4 до 5 градуса в сравнение с прединдустриалния период. Това ще повиши морските нива с 10 до 60 метра, вследствие на което много острови и крайбрежни градове като Венеция, Ню Йорк, Токио и Сидни ще бъдат наводнени, а части от земята ще станат необитаеми. Учените наричат ​​този сценарий \"Горещ период\". Ефектът на доминото   Неблагоприятните процеси и фактори, които биха могли да предизвикат резки промени в световния климат, са добре известни. Горите и зоните на вечния лед, които сега се числят към категорията на „приятелите на климата\", защото задържат парниковия ефект, в бъдеще навярно ще се превърнат във „врагове на климата\", които неконтролирано изпускат вредни емисии в атмосферата.   Всякакви природни катаклизми спохождат света все по-често   До този момент обект на анализ са били предимно отделни процеси, засягащи \"парниковия ефект\", но не и влиянието и взаимовръзката между тях. Международният екип, чиято студия бе публикувана в понеделник ( 6.8), анализира различни сценарии, до които би могло да се стигне в условията на глобално земно затопляне с 2 градуса. В работата си по тези сценарии те откриват многобройни взаимодействия и верижни реакции, свързани с топенето на глетчерите, размразяването на вечните ледове, живота в океаните и намаляващата роля на резервоарите за въглеродни окиси. Процесите, предизвикани от глобалното затопляне, имат потенциал да създадат ефект на доминото, твърди шедският учен Йохан Рокстрьом, който е съавтор на изследването. \"Щом отпадне един елемент, следващата плочка от доминото също ще се преобърне. Би било много трудно, дори невъзможно, да се предотврати този фатален ефект за системата на климата.\" Това значи, че земята ще започне да се затопля все по-бързо, дори и ако човечеството престане да произвежда парникови газове. Парижкото споразумение за климата, подписано от 197 държави, си постави за цел да ограничи повишаването на глобалната средна температура до максимум 2°C . Не е ясно обаче, дали това е достатъчно, за да бъде спасено човечеството от климатична катастрофа, предупреждава Ханс Йоахим Шелнхубер, директор на Института за изследване на климата в Потсдам. \"Все още не знаем дали можем да запазим глобалното затопляне само в рамките на 2 градуса\", казва Шелнхюбер.   Какво трябва да се прави?   Климатът на Земята може да се промени радикално, предупреждават учените   За това са нужни много повече усилия, отколкото само да се намали производството на вредни емисии. Човек трябва да защитава цялостната екосистема, което значи да се спре поголовното изсичане на горите, да се намали прекомерната консумация, да се осъществява контрол над прираста на населението и да се инвестира в нови технологии, които отвеждат въглеродния диоксид извън атмосферата. „Въпреки апокалиптичните резултати, предричани от учените, няма място за излишна паника\", предупреждава Катрин Ричардсън от университета в Копенхаген: \"Нашето проучване съдържа едно изключително положително послание. Колкото по-добре осъзнаваме ролята си на тази планета, толкова по-добре ще можем да реагираме на съответните предизвикателства\", заяви тя за ДВ. \"Трагедията ще настъпи, само ако отказваме да признаем, че трябва още по-активно да защитаваме климата\".", "date": "2018.08.08", "title": "Земята я очаква нов \"горещ период\""}
{"url": "http://www.classa.bg/%D1%81%D0%B2%D1%8F%D1%82/item/385099-%D0%BA%D0%B8%D1%80%D0%B8%D0%BB%D0%B8%D1%86%D0%B0%D1%82%D0%B0-%D1%89%D0%B5-%D0%BE%D1%86%D0%B5%D0%BB%D0%B5%D0%B5-%D1%81%D0%B0%D0%BC%D0%BE-%D0%BD%D0%B0-%D0%B3%D1%80%D0%BE%D0%B1%D0%B8%D1%89%D0%B0%D1%82%D0%B0", "text": "В Сърбия кирилицата може да стане абсолютно доминираща писменост, а латиницата да бъде изтласкана на заден план. Изменение в закона за езика предвижда дори налагане на глоби - все в защита  на \"застрашената\" кирилица.             Министерството на културата и публичната информация внесе в сръбското правителство предложение за изменение на Закона за официалното и публично използване на езика и писмеността. Твърди се, че основната цел на този закон всъщност е опазването на кирилицата.     \"Главната причина е, че трябва да се спазва Конституцията. В член 10 там пише, че официалният език е сръбският, а официалната писменост – кирилицата. Друга причина е Европейската харта за регионалните или малцинствените езици \", обяснява за ДВ Милош Ковачевич от Комитета по стандартизация на езика, който е участвал в изготвянето на предложението. Основните промени са свързани с предефинирането на онези сфери, където официално и публично се използват езикът и писмеността. Под „официална употреба\" се разбира комуникацията с държавни служби. Предложението за промени в закона добавя към нея и „публичната употреба\", така че да се покрият и други сфери. Не само езика в училищата – промените на практика ще засегнат и частния сектор, и медиите, и неправителствените организации. Частните фирми ще трябва да използват кирилицата, когато става дума за юридически процедури като име, седалище, гаранции, фактури, разписки и т.н. \"Никой не може да Ви нареди с каква азбука да напишете научен труд или литературно произведение и с каква писменост да се работи в школите за изучаване на чужди езици. Но задължението да се пише на кирилица е съвсем логично, когато подавате молба или жалба или когато в училище се преподават сръбски език, география или физика\", казва Милош Ковачевич.   Кирилицата - задължителна и в медиите   Предложението за промени в закона на практика обявява кирилицата за задължителна и в медиите. \"Би било съвсем нормално за всички медии, публикуващи на сръбския език, да използват именно официалния език и официалната писменост\", казва Ковачевич.\"Ако обаче медията е предназначена за някое малцинство, тогава може да се използва съответният малцинствен език.\" Новите разпоредби ще се отнасят и до вътрешната и задграничната дейност на професионалните и браншови организации. \"Ако вземем Асоциацията на журналистите в Сърбия: съвсем логично е, че те използват модерен сръбски език и ще трябва да го пишат на кирилицата като конституционна писменост\", обяснява Милош Ковачевич. Задължението да се пише на кирилица не важи за частното общуване, за изписването и използването на лични имена, за двуезични издания и компютърни програми, за наложила се научна и техническа терминология, за научни и художествени произведения, за научни и образователни дейности в чуждоезичните училища, за маркови стоки, включително и обозначенията за произход на стоки и услуги. Законът има специален раздел за националните малцинства, които имат право официално да използват на майчин език.   От една крайност в друга   Сферата на официалната употреба на кирилицата е прекомерно разширена, казва професор Ранко Бугарски от Филологическия факултет на университета в Белград. \"Страхувам се, че в много области всичко това предизвиква по-скоро хаос, защото хората не знаят как да постъпят и какво е позволено\", обяснява той в интервю за ДВ. И добавя нещо много важно: \"Ако идеята за служебно ползване се разшири до използване на кирилицата във всички сфери, ако латиницата бъде изтикана на заден план, ако наказват хората, които я използват, ако наистина освобождават от данъци онези, които печатат на кирилица, то това ще бъдат дискриминационни мерки. А Конституцията изрично забранява дискриминация на базата на езика\", казва Бугарски.   Кирилица и латиница: могат да битуват и напълно равностойно   Тези, които не спазват разпоредбите, наистина ще бъдат наказвани. За физически лица глобата може да бъде от 5000 до 100 000 динара (приблизително между 42 и 820 евро), а за организации и предприемачи глобите могат да бъдат между 70 000 и 1 милион динара. Ранко Бугарски критикува разпоредбите: „Езикът не може да се регулира чрез принуда и с такива драстични мерки\", казва той. Неговото мнение споделя и социологът Ратко Божович: \"Това е насилие над езика. Езиковите въпроси не могат да се решават чрез диктат. Такива политически инструменти са прекалено груби за една чувствителна област като езиковите промени\", смята Божович. Мато Пижурица защитава данъчните облекчения в полза на кирилицата: \"Има държави, които популяризират националната си култура именно с пари от данъците.\" Той добавя обаче, че в резултат от насърчаването на кирилицата не бива хората да изгубят грамотността си на латиница: „Имаме богато наследство, печатни и литературни произведения на латиница, някои от които са много стари. Тъй че ще бъде безсмислено да се откажем от грамотността си на латинската писменост.\"   Линвистика и политика   Дали всичко това изобщо е необходимо? - пита професор Бугарски. Той смята, че кирилицата съвсем не е толкова застрашена, колкото се твърди. \"Фактът, че латиницата е толкова широко разпространена, не означава, че кирилицата е обречена да изчезне. Или, че, както се казва, щяла да оцелее само по надгробните плочи.\" Той припомня, че според Конституцията, кирилицата вече се ползва с привилегирован статут в образователната система. \"В Конституцията пише, че официално се използват сръбският език и кирилицата, но се добавя, че в страната са допустими и други езици и шрифтове\", обяснява Бугарски. И добавя: \"В Сърбия не можеш да завършиш основно училище, без да владееш кирилица. Децата в училище първо учат кирилица и чак след това латиница. Всички учебници са задължително на кирилица. Нима може да бъде сериозно да застрашена една писменост, която е до такава степен привилегирована?\", обобщава Бугарски. Тъкмо поради това филологът смята, че предложените промени обслужват не езикови, а други цели. Какви точно – не желае да коментира. Ратко Божович очевидно мисли, че причините са политически, че се прибързва и идеологизира. „Всеки път, когато политиците се намесват в културата, действията им са тромави, а мотивите – подозрителни. Те са като коне с капаци и не могат да повлияят на това, което се случва на един език \", твърди Божович.", "date": "2018.08.08", "title": "Кирилицата ще оцелее само на гробищата?"}
{"url": "http://www.classa.bg/%D1%81%D0%B2%D1%8F%D1%82/item/385095-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0-%D0%B5-%D0%B2-%D0%BA%D1%80%D0%B8%D0%B7%D0%B0,-%D0%BD%D0%BE-%D1%82%D0%BE%D0%B2%D0%B0-%D0%BC%D0%BE%D0%B6%D0%B5-%D0%B4%D0%B0-%D1%83%D0%BA%D1%80%D0%B5%D0%BF%D0%B8-%D0%BC%D0%B0%D0%B4%D1%83%D1%80%D0%BE", "text": "Широко разпространените видеоматериали изглежда са уловили едно президентско управление в свободно падане. На един от тях се вижда президентът на Венецуела Николас Мадуро, преследван през 2016 г. от гладна тълпа, която размахва тенджери и тигани. На друг Мадуро отива на площад преди изборния ден през май, за да агитира множеството, но открива, че площадът на практика е празен. Има и кадри от последната седмица: в събота, докато подиумът на президента се тресе от експлозия, стотици войници развалят строя си и панически бягат. Този образ на уязвимост се появява, когато Венецуела е изправена пред най-тежката икономическа криза в съвременната си история. И все пак Мадуро остана на власт. Мнозина сега се чудят дали той не е укрепил позициите си въпреки бедствията, но може би, до известна степен, заради тях. „Съществува сфера между демокрацията и откровената диктатура, в която икономическите кризи могат всъщност да помогнат на лидера да укрепи властта си“, каза Дейвид Смълд, преподавател по социология, който изучава Венецуела в университета Тюлейн. Наистина, Мадуро устоя на опити за бунтове, месеци на масови улични протести, изолация от съседните държави, заплахи за военно нахлуване на президента Тръмп, спадащи приходи от петрол, разкол в собствената му партия, масово изселване на народа му и избори през май, широко описани като фалшифицирани, които удължиха мандата му до 2025 г. Мадуро положи големи усилия в ухажването на онези, които искаха да го свалят, като военните във Венецуела Те, според наблюдатели, отдавна са най-могъщата група, която внезапно може да се обърне срещу него. С колапса на икономиката, оставила страната с недостатъчно храна и лекарства и напълно обезценена валута, Мадуро предложи на военните изгодни придобивки, които остават в сила. Военните лидери управляват хранителната и петролната индустрия и контролират региона, където се добиват злато, диаманти и рудата колумбит-танталит. Досега уговорката гарантира вярност, казват анализатори, тай като генералите преценяват, че е по-изгодно да останат свързани със сегашното правителство, вместо да се върнат към демокрацията, където бъдещето им е несигурно. Мадуро все още може да се изправи пред заплахата от улични протести като тези, бушували миналата година в Каракас и други градове в продължение на месеци и взели над 100 жертви след кървавата президентска разправа с тях. В последно време обаче протестите постепенно замират. Митингите, които още се провеждат, сега са по-малко политически и често са свързани с оказване на натиск върху местни представители на властта за възстановяване на услуги като снабдяване с вода и електричество. Миналата седмица, спиране на тока остави 80 процента от столицата Каракас без електричество за часове, а такъв дефицит става обичаен в други градове. Еберт Гарсия Пласа, бивш генерал, който избяга от страната, след като правителството на Мадуро го обвини в корупция, каза, че службите за сигурност във Венецуела сега потушават протестите, веднага щом бъдат планирани, за да предотвратят друг изблик на демонстрации като този през 2017 г. „Отстраняват тумора в самия му източник“, заяви той и добави, че шпионските служби сега арестуват при всеки знак за „социални размирици или опит за надигане“. Обстоятелствата напомнят за някои от тираните в Латинска Америка през 20-и век. Има и резки разлики: ако тогава генералите стояха с непроницаеми лица и тъмни слънчеви очила, докато военни части стояха като истукани, при Мадуро кризата е постоянна, както се видя в събота, когато неговите национални гвардейци избягаха при нападението, а той се нуждаеше от прикритие. Именно този вид несигурност изглежда най-удобен на Мадуро, за да я впрегне в своя полза, твърдят мнозина. Димитрис Пантулас, политически анализатор и консултант по управление на рисковете в Каракас, очаква, че предполагаемият опит за убийство ще бъде използван като по-нататъшен претекст за репресии срещу възможни опоненти. По-късно правителството арестува шестима души, които били извършили опита за убийство на Мадуро. „Страхувам се, че сега всеки луд може да се опита да извърши нещо подобно“, давайки на Мадуро по-нататъшни лостове за влияние, каза Пантулас. Макар че Мадуро може да не пасва точно на образа на военен диктатор, той следва примера, оставен от бившия кубински лидер Фидел Кастро: разчита на емигрирането на недоволни граждани като „изпускателен вентил“. Периодът на управление на Кастро бе съпроводен от две големи преселения, последвали неговото идване на власт. Първата вълна бе от образовани кубинци от горните и средните слоеве, които се противопоставиха на неговата революция от 1959 г., а втората – от по-бедни кубинци, които бягаха с лодки през 80-те години на миналия век. Венецуела преживя сходни преселения, но те се случиха едновременно. Сега Колумбия дава дом на близо един милион венецуeлци, главно бедни, потърсили убежище там, както и Бразилия, с която Венецуела също граничи. Образовани венецуелци потърсиха убежище в Европа, САЩ, както и в някои южноамерикански държави като Перу и Чили, които привличат специалисти. В резултат демографията се променя, като много от враговете на Мадуро сега са извън страната, а много от онези, които остават, са решили да се примирят с него. „Остава население, което е доволно от случващото се или е склонно да е по-пасивно“, каза социологът Смълд. Той обаче предупреди, че закрепването на власт чрез последователно възползване от криза, не е устойчиво в дългосрочен план. Смълд даде пример с военните, които получиха повишения на заплатите, далеч по-големи от тези за други работещи. Техните увеличения обаче не изпревариха инфлацията: средният генерал, изчислява Смълд, печели месечно около 250 млн. боливара, които се равняват на 70 долара. Други протекционистки мерки, употребявани от правителството на Мадуро – като позволяване на доверени хора да източват активите на държавни компании – са обект на разследване от американски прокурори. Малцина икономисти очакват, че най-новите предложения на Мадуро – които включват премахване на пет нули от националната валута и разрешаване на чуждестранни търговски трансакции – ще възстановят равновесието на венецуелската икономика, чийто главен недъг остава сривът в производството на петрол – проблем, който Мадуро все още не е решил. Засега обаче президентът изглежда доволен, че неговата формула работи. Макар да е протеже на популиста Уго Чавес, сега Мадуро понякога кокетничи със сравнения с лидери, прибягвали до груба сила, за да управляват. „В света има хора, които ме възприемат като Сталин на Карибския регионн“, каза той в радиопредаване в края на миналата година. „Аз и приличам на него. Вижте ме в профил. Понякога, като се погледна в огледалото, виждам Сталин“.", "date": "2018.08.08", "title": "Венецуела е в криза, но това може да укрепи Мадуро"}
{"url": "http://www.classa.bg/%D1%81%D0%B2%D1%8F%D1%82/item/385092-%D0%BD%D0%BE%D0%B2%D0%B0-%D0%B7%D0%B0%D0%BF%D0%BB%D0%B0%D1%85%D0%B0-%D0%B7%D0%B0-%D0%B5%D0%BB%D0%B5%D0%BA%D1%82%D1%80%D0%BE%D0%BD%D0%BD%D0%B8%D1%82%D0%B5-%D0%B8-%D0%B1%D0%B5%D0%B7%D0%B4%D0%B8%D0%BC%D0%BD%D0%B8-%D1%82%D1%8E%D1%82%D1%8E%D0%BD%D0%B5%D0%B2%D0%B8-%D0%B8%D0%B7%D0%B4%D0%B5%D0%BB%D0%B8%D1%8F", "text": "Министерството на здравеопазването ще направи нов опит да ограничи разпространението на електронни и бездимни тютюневи продукти, както и това на така наречените водни лули или наргилета. Проект за промени в Закона за здравето предвижда разширение на забраната за тютюнопушене на закрити обществени места. Предложените изменения са в две точки - предефиниране на определението за \"закрито обществено място\" и заместване на термина \"тютюнопушене\" с израза \"пушенето на тютюневи изделия и изделия за водна лула, несъдържащи тютюн\". Така под възбрана за употреба на закрито ще попаднат всички изделия, които \"могат да бъдат консумирани и съдържат дори и минимално количество тютюн\". Ако промените бъдат одобрени, те ще се отнасят и до повечето видове електронни цигари, както и бездимните тютюневи изделия IQOS. Забраната ще обхване и наргилетата. Експертите от Министерството на здравеопазването подчертават, че потребителите на наргилета вдишват токсични вещества, които се срещат и в стандартните цигарени изделия. Те допълват, че при наргилето въглените, които се използват за разпалване на тютюневата смес, засилват вредите за здравето. Горенето на тютюневата смес също така е съпроводено с отделяне на въглероден диоксид, азотен диоксид, серен диоксид и твърди частици - изпарения, особено вредни в закрити помещения. Като втора стъпка следва да бъде променена дефиницията за \"закрито обществено място\". Причината е, че от въвеждането на забраната за тютюнопушене на закрито през 2012-а редица заведения се опитват да заобиколят закона или директно го нарушават. Някои заведения например в зимния сезон изнасят маси на тротоарите, които са заградени с найлонови прегради. В новите текстове се предлага \"закрито обществено място\" да означава \"всяко пространство, покрито с покрив и оградено с най-малко три стени/страни, независимо от наличието на отваряеми прозорци или други отвори, без оглед на материала, използван за покрива, стените/страните и без оглед на това дали конструкцията е постоянна или временна\". Думи като \"прилежащи тротоари и тераси\" биха могли да се заменят с \"територия\", за да се обхване целият обект, а не само интериорът му. Какви са мотивите на Здравното министерство? Предложените промени вече са публикувани за обществено обсъждане. Те предвиждат и затварянето на заведения за срок до един месец, ако в тях повече от два пъти бъдат хванати пушачи или хора, употребяващи тютюневи изделия от какъвто и да било тип. За периода, в който обектът е затворен, на видно място ще бъдат поставяни стикери, които посочват срока, за който важи санкцията. От една страна Министерството се аргументира с опазване здравето на населението и най-вече на непълнолетните лица. В мотивите е посочено, че за периода 2013-2014-а България се нарежда на пето място сред 42 страни по пушене на наргиле поне веднъж седмично сред 11-13-годишни ученици, и на второ място по пушене веднъж седмично от 15-годишните. Крайната цел, според мотивите към проектозакона, е изменение на обществената нагласа. Министерството на здравеопазването се стреми да промени обществената нагласа към пушенето на изделия с водна лула, електронни и бездимни изделия, тъй като според специалистите се налага внушението, че те са по-безвредни от стандартните късове цигари и насипен тютюн.", "date": "2018.08.08", "title": "Нова заплаха за електронните и бездимни тютюневи изделия"}
{"url": "http://www.classa.bg/%D1%81%D0%B2%D1%8F%D1%82/item/385093-%D0%BA%D0%BE%D0%B3%D0%B0%D1%82%D0%BE-%D1%81%D1%82%D1%80%D0%B0%D0%BD%D0%B0%D1%82%D0%B0-%D0%B5-%D0%BF%D0%BE%D1%81%D1%82%D1%80%D0%BE%D0%B5%D0%BD%D0%B0-%D0%B2%D1%8A%D1%80%D1%85%D1%83-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B8-%D0%B1%D0%B0%D1%80%D0%B8%D0%B5%D1%80%D0%B8", "text": "Налагането от президента на САЩ Доналд Тръмп на големи мита върху вноса в опит да защити работни места в страната, което разпали търговска война с Китай, върна протекционизма в световния дневен ред тази година. Това накара институциите, които защитават свободната търговия, да предупредят, че по-високите мита и други бариери пред свободната търговия могат да имат катастрофални последици за глобалната икономика. Роберту Азеведу, генералният директор на Световната търговска организация (СТО), казва, че търговските бариери, които възпират чуждестранните конкуренти, ще насърчат по-слабо конкурентоспособни индустрии да произвеждат повече. Той знае от първа ръка какво може (или не може) да направи протекционизмът. Азеведу идва от Бразилия, която в продължение на десетилетия имаше едни от най-високите търговски бариери в света, въпреки че е основен износител на суровини и е деветата по големина икономика. Макар Бразилия да започна да отваря своята икономика, тя все още е близо до дъното в най-новия индекс на търговската свобода на Heritage Foundation. Латинска Америка отдавна обича да оправдава протекционизма с аргумента за „прохождащата индустрия“, според който митата благоприятстват растежа на водещите национални компании, които иначе биха били смазани от чуждестранната конкуренция. Голяма част от съвременна Бразилия бе построена с помощта на протекционистки политики. От 50-те години на 20-и век бяха използвани търговски бариери и държавни субсидии, за да бъдат принудени големи автомобилостроители, включително Volkswagen, Ford, Fiat и Mercedes, да открият заводи в страната. Много неконкурентоспособни сектори – от текстила до компютрите – успяха да виреят благодарение на търговски политики, които направиха чуждестранните стоки прекалено скъпи за внос. Едва в началото на 90-те години на миналия век Бразилия започна да се отваря за света. Протекционизмът обаче остава важен елемент от принуждаването на чуждестранните играчи да произвеждат в страната. Митата върху внасяните камиони и автобуси възлизат на 132% от крайната цена, според едно изследване от 2014 година. Цената на продуктите на Apple е средно с 50% по-висока в Бразилия, отколкото в Съединените щати. Най-добрият, а понякога и единственият начин да се продава на 200-те милиона потребители в Бразилия, е откриването на местен завод и превръщането в „национален“ играч. Въпреки че свободната търговия стана своеобразна мантра през последните години, някои поставят под въпрос ползата от нея за нововъзникващите пазарни икономики. Икономистът от Cambridge University Ха Джун-чан твърди, че по-голямата част от страните, които защитават свободната търговия (като САЩ преди Доналд Тръмп да стане президент) са постигнали икономически просперитет единствено благодарение на протекционистки политики. Свободната търговия за развитите икономики е само средство да „ритнат стълбата“ за развитие, така че нововъзникващите пазарни икономики да останат неконкурентоспособни, казва той. Тази идейна школа остава популярна в Латинска Америка. Бразилската промишленост все още разчита силно на защитата на търговските бариери и субсидиите. Миналата година СТО постанови решение срещу бразилската политика в областта на автомобилостроенето, известна като Inovar-Auto, която предостави стимули в размер на близо 8 милиарда долара на местните производители от 2010 година. Работните места са централна част от тази стратегия. През 2014 г. бяха осигурени много субсидии и данъчни отстъпки в опит да бъдат защитени работни места в момент, когато страната изпадаше в болезнена рецесия. Ако други страни наложат по-високи мита и продължат да водят търговски войни, може ли исторически защитени икономики като бразилската да извлекат полза? По ирония на съдбата завоят в посока протекционизъм идва в момент, когато Бразилия се опитва да отвори своята икономика и наскоро подаде молба за членство в клуба на богатите ОИСР (Организацията за икономическо сътрудничество и развитие). Кандидатурата й е част от стремежа на бразилското правителство да си осигури повече чуждестранни инвестиции и да заложи по-силно на пазарните принципи в националната икономика. Междувременно търговската война между Китай и САЩ е малко вероятно да доведе до либерализиране на търговската политика в Южна Америка. Поддръжниците на свободната търговия в членката на Г-20 Бразилия твърдят, че сега е неблагоприятен момент за икономиката на страната, която все още се мъчи да се възстанови от рецесията. „Тъй като Бразилия е толкова затворена икономика, тя в крайна сметка има много ниска производителност в сравнение с повечето развити държави. Ако сте по-конкурентоспособни, ставате по-производителни. Затова се нуждаете от по-голяма отвореност и по-дълбока интегрираност в глобалните снабдителни вериги“, казва Габриел Петрус, директор на бразилския клон на Международната търговска камара – бизнес организация, която защитава свободната търговия. Бразилия се готви за общи избори през октомври и някои водещи в проучванията на общественото мнение кандидати подкрепят донякъде националистически и протекционистки политики. Това, плюс дрънкането на оръжия между САЩ и Китай, навежда на мисълта, че е малко вероятно търговските битки по света да утихнат скоро.", "date": "2018.08.08", "title": "Когато страната е построена върху търговски бариери"}
{"url": "http://www.classa.bg/%D1%81%D0%B2%D1%8F%D1%82/item/385094-%D1%80%D1%83%D0%BC%D1%8A%D0%BD%D1%86%D0%B8%D1%82%D0%B5-%D0%B7%D0%B0%D0%B3%D1%83%D0%B1%D0%B8%D1%85%D0%B0-1-%D0%BC%D0%B8%D0%BB%D0%B8%D0%B0%D1%80%D0%B4-%D0%B5%D0%B2%D1%80%D0%BE-%D0%BE%D1%82-bmw,-%D0%B7%D0%B0%D1%89%D0%BE%D1%82%D0%BE-%E2%80%9E%D0%BD%D0%B5-%D1%81%D0%B8-%D0%BC%D0%B8%D1%8F%D1%82-%D0%B7%D1%8A%D0%B1%D0%B8%D1%82%D0%B5%E2%80%9C", "text": "Вечерта на 6 февруари 1999 г., по време на първата визита в Унгария на румънски министър-председател след 1989 г., тогавашният унгарски премиер Виктор Орбан покани своя румънски колега Раду Василе на вечеря в един прочут ресторант в Будапеща. По време на гощавката с вкусни унгарски специалитети Орбан предложи на Раду Василе да осъществят заедно магистрален коридор, който да свързва Букурещ с Будапеща по приблизителното трасе Букурещ-Брашов-Клуж-Орадя-Дебрецен-Будапеща. Един от малкото придружители на Раду Василе на тази паметна вечеря, тогавашният транспортен министър Траян Бъсеску, скочи като опарен срещу това предложение, като каза, че няма никаква мотивация за строежа на магистрала по посоченото от Орбан трасе, защото стойностите на трафика не оправдават подобна инвестиция. За да обясня нагледно какво казваше Бъсеску през 1999 г., ще си послужа с една известна стилистична фигура: „Не си мия зъбите, защото и без това никой не ме целува. Очевидно е обаче, че никой няма да ме целуне, защото не съм си измил зъбите“. Минаха близо 20 години от този момент и редица правителства на Румъния останаха последователни в „немиенето на зъбите“: днес, близо 12 години след присъединяването към ЕС, имаме само 777 километра магистрала за национална територия от 238 397 кв км и население от около 20 милиона души. Нашата съседка Унгария, лишена от богатото въображение на Траян Бъсеску, обаче все „си миеше зъбите“ в очакване на целувките: стигна до два пъти повече километри магистрала (1500) при площ от 93 030 кв км и население под 10 милиона жители, тоест има плътност на магистралите 5 пъти по-голяма от при нас. Пет пъти! Битката за бъдещето е битка за инфраструктура: транспортна, енергийна, комуникационна. Всеки ден, който пропиляваме без да построим километър магистрала, е ден, който се добавя към изоставането на Румъния спрямо Централна Европа. Съвременната автомобилна индустрия се превърна в гигантска логистична верига: огромни складове с компоненти и суровини ежедневно трябва да се транспортират на разстояния от хиляди километри, и стотици хиляди автомобили или двигатели ежедневно трябва да се транспортират на хиляди или десетки хиляди километри разстояние. Десетки автомобилопроизводители се надпреварват да превземат все по-претенциозните пазари: в тази оспорвана надпревара скоростта и точността на доставките се превръщат във важен атрибут на маркетинга. Затова който има добра транспортна мрежа, ще има и добра автомобилна индустрия. Европейският съюз е вторият по големина производител на автомобили в света с близо 17 милиона автомобила през 2017 г., а в класацията по държави Унгария заема девето място с 472 107 автомобила, а Румъния – десето с 364 654 автомобила. Не е случайно, че Унгария произвежда с 30 процента повече автомобили от Румъния. Да сравним какво произвеждат Унгария и Румъния. Унгария има три фабрики (Ауди, Мерцедес-Бенц и Сузуки) с общо 11 000 служители, които имат сумарен оборот от над 12 милиарда евро, а Румъния има две фабрики (Рено и Форд) с 50 процента повече служители (18 500), които имат сумарен оборот от над 6 милиарда евро, тоест произвеждат наполовина колкото унгарците! Миналата седмица научихме, че изоставането спрямо съседите унгарци няма да намалее, както ни обещават всички политици, а ще се задълбочи: БМВ обяви, че ще инвестира 1 милиард евро в нова фабрика в Унгария, където 1000 служители ще произвеждат 150 000 електрически автомобила годишно. Фабриката ще бъде построена в Дебрецен, тоест там, където свършва унгарската магистрала и откъдето не тръгва никаква магистрала към Орадя, финалната точка на една румънска магистрала, от която изглежда отдавна сме се отказали. Има два начина за печелене на електорат: простият начин, в който вземаш всичките пари, които имаш, и увеличаваш пенсиите и заплатите на държавните служители, или сложният, в който „си миеш зъбите“ (тоест развиваш инфраструктурата) и се радваш после на „целувките“ на инвеститорите, които увеличават заплатите на мнозината (които не работят непременно за държавата), откъдето идват и по-големите вноски към пенсионните фондове. Нашите политици са избрали изглежда първия вариант: увеличиха заплатите и пенсиите, страната се напълни с хипер и супермаркети, тесните и стари шосета се напълниха с мерцедеси и аудита, произведени в Унгария. Унгарците избраха по-сложния варинт: направиха магистрали, пестеливо харчеха парите си за малки и евтини коли, но изглежда имат по-добри заплати и индустрия в пълен подем. Проблемът с инфраструктурата буквално задушава румънската автомобилна промишленост. Ако Рено плаче от 2014 г. за дълго обещаваната магистрала Питещ-Сибиу, която се превърна в истинска „Фата Моргана“, то Форд има късмета да се намира в Крайова, свързана с важна железопътна магистрала, която му позволява да изнася по жп линията 90 процента от продукцията си: в момента пътят от граничния пункт Куртич (на границата с Унгария) до Крайова трае 11 часа, а ако влакът си пропусне реда на някоя гара, може да продължи и 24 часа с изключителната средна скорост от 15 километра в час! Но нашето правителство няма време за такива дреболии, то се бори смело с най-големите исторически врагове: безмилостната граматика и ужасната география; онези, които са победили тези страшни изпитания, намират ресурси за неподозирани оригиналности: я изпращат пенсионерите на ваканция в Гърция с пари, събрани от данъците на простите румънци, я плащат за огромни комисии (27 членове!) да имитират, че преговарят 4 години по договор, който няма да се подпише никога, за трети и четвърти реактор на АЕЦ Черна вода . . . Ще завърша все пак с един прост съвет, но даден от сърце: Добри хора, мийте си зъбите колкото се може по-често!", "date": "2018.08.08", "title": "Румънците загубиха 1 милиард евро от BMW, защото „не си мият зъбите“"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385087-%D1%81%D0%B5%D0%BA%D1%81-%D0%B5%D0%BA%D1%81%D0%BF%D0%B5%D1%80%D1%82%D0%BA%D0%B0-%D1%80%D0%B0%D0%B7%D0%BA%D0%B0%D0%B7%D0%B0-%D0%BA%D0%B0%D0%BA", "text": "Всички сме виждали тази сцена от \"Сексът и градът\". Тази, в която Шарлот открива вибратора и отменя всички планове в обозримо бъдеще, в полза на времето само с новата си играчка. Е, една жена от Сидни, Австралия вече има свой собствен опит с подобна играчка - и нека просто кажем, че нещата не свършват толкова добре за нея, колкото и за Шарлот. Журналистката Надя Бокоди, която води секс рубрика разкри как нейният вибратор е \"счупил\" вагината й и сега иска да сподели предупреждение към другите жени с надеждата да ги спаси от същата грешка. След като се развела със съпруга си, Надя потърсила начин да промени несъществуващия си сексуален живот. Така че тя решила да купи първия си вибратор.      \"Много време беше минало, откакто бях правила секс за последно,\" каза 34-годишната австралийка. Но не бях напълно готова да бъда интимна с някой нов мъж, така че след няколко връзки онлайн реших да купя вибратор. \"Струваше ми се доста странно, че водех уебсайт за жените, споделяйки ползотворни съвети и информация за използването на вибратори, докато самата аз все още не бях опитвала.\" Тя в крайна сметка купува собствения си вибраторк, и подобно на Шарлът, бързо се влюбва в него. \"Станах обсебена от използването му, лекотата и скоростта, които ми позволяваха да чувствам удоволствие отново след месеци в брак без секс.      \"Това беше невероятно освобождаващо и чувствах контрола върху моята сексуалност по този начин за пръв път в моя живот\". Но Надя бързо научи, че новата й мания има цена - доста болезнена и срамна.      Тя обяснява: \"След няколко седмици, в които използвах новата ми играчка за възрастни, започнах да изпитвам някаква тазова болка и направо не можех да си намеря място в офиса.      Не направих връзката, отидох при лекар, за да разбера какво не е наред.      Когато излязоха тестовете започна да ми се изяснява какъв е проблемът. Лекарят започна да задава въпроси и тогава разбрах, че болката е резултат от прекаленото използване на моя вибратор! Стана доста неудобно, защото трябваше да си призная на лекаря.      \" Надя е споделила на медика, че през първата седмица тя я е използвала вибратора половин дузина пъти на ден - и то на най-високата скорост.      Лекарят й инструктирал незабавно да прекъсне всякаква дейност със секс играчката, за да се възстанови. Сега тя споделя важно послание към другите жени, за да им попречи да следват нейните стъпки.      \"Основното нещо, което трябва да имате предвид, когато опитвате нещо ново, е да започнете бавно - научих урока по трудния начин да не използвам турбо настройката в началото и да не прекалявам!\", завършва Надя.", "date": "2018.08.08", "title": "Секс експертка разказа как..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385088-%D0%B0%D1%85,-%D1%82%D0%B5%D0%B7%D0%B8-%D0%BD%D0%B5%D0%BC%D0%B8%D1%80%D0%BD%D0%B8-%D1%80%D1%8A%D1%86%D0%B5", "text": "32-годишната руска супермоделка не обича да говори за личния си живот и взаимоотношенията си с актьора Брадли Купър, с когото тя се среща вече три години. Понякога обаче папараците успяват да уловят пикантни моменти от живота на влюбените. Моделката, заедно със звездното си гадже отидоха на почивка в Позитано, Италия.      Там двойката явно е решила да се отпусне малко и демонстрираха ласки и нежност един към друг. В един от най-интересните моменти Ирина е в розов бански като ръката й се плъзва по задните части на актьора и ги оценява за еластичност. Тази маневра предизвика доволни усмивки по лицата на двамата.      А 43-годишният й приятел я награди с масаж. Моделката в този момент е в бански костюм, привличащ вниманието с леопардовите си шарки. Тя се е настанила удобно на шезлонг, а Купър внимателно я масажира по гърба. Изглежда, че са решили да вършат всичко заедно: да четат и проверяват телефона на Брадли.      Те все пак забелязаха папараците, но изглежда, че това не смути любовниците. Независимо от факта, че двойката се среща от три години и възпитава обща дъщеря, феновете все още чакат Ирина и Брадли да ги зарадват със сватба, слуховете за която периодично се появяват в пресата.                ", "date": "2018.08.08", "title": "Ах, тези немирни ръце!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385089-%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%80%D0%B0-%D0%B1%D0%BE%D0%B3%D0%B4%D0%B0%D0%BD%D1%81%D0%BA%D0%B0-%D0%BF%D0%BE%D0%BA%D0%B0%D0%B7%D0%B0", "text": "Лудия репортер и съпругата му Александра показаха снимка, която най-сетне слага край на всички шушукания по отношение на това, че семейството им скоро ще се увеличи. След като месеци наред се спекулираше дали Александра е бременна, а намеците и от единия и от другия валяха непрестанно, сега те показаха фотография, която спира чуденето.      Александра публикува мила картинка, на която заедно с Даниел са в нива със слънчогледи, а в ръцете си Лудия репортер държи снимки от видеозон.      \"Познайте кой е бременният този път? Много хора си мислеха, че нашият брак е фалшив и сме го направили за пари или за слава, но истината е, че когато нещо е истинско то устоява на времето, препятствията и грешките, за да направи път на едно НОВО НАЧАЛО!\", написа Богднаска- Петканова като коментар към снимката.      Веднага под поста ѝ заваляха лайкове и коментари. Потребителите честитят на младото семейство и им пожелават много радост с бъдещата рожба.", "date": "2018.08.08", "title": "Александра Богданска показа..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385090-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-8-%D0%B0%D0%B2%D0%B3%D1%83%D1%81%D1%82", "text": "ОВЕН ( 21 март - 20 април ) Не се препоръчва, да показвате твърде много емоциите си, в противен случай бързо ще се уморите. Опитайте се, да останете спокойни, дори да ви е трудно да го направите. Финансовите въпроси, ще се развиват добре, стига да не започнете да се месите там където не е необходимо. Вниманието на пътя, трябва да бъде на преден план, ако пътувате извън града. ТЕЛЕЦ ( 21 април - 21 май )  Трябва да сте предпазливи, по-отношение на нови предложения за финансови инвестиции. Ако нещо е пропуснато или неправилно изчислено, може да се окажете на червено. Неудачен ден за брак, годеж или дълго пътуване. Трябва да наберете сила и търпение, за да решите вътрешните проблеми. Вечерта не взимайте заеми или кредит. БЛИЗНАЦИ ( 22 май - 21 Юни ) Препоръчва се, да завършите миналите си дела, за да не пречат на изпълнението на новите планове. Ако може, хармонизирайте взаимоотношенията с хора, които преди са ви били \"неприятни\". Обърнете внимание, че всичко се връща, ако сте били непримирими и обидчиви. В любов, трябва да избягвате лидерството и да показвате чувственост и нежност.   РАК ( 22 юни - 23 юли ) Ще може да реализирате най-дръзките си фантазии. Бъдете самоуверени - днес това ще донесе добри резултати. Един добър ден за образование, обучение и професионално развитие. Само трябва да бъдете внимателни към вашето здраве, за да не се разболеете. Възможно е влошаване на хронични заболявания. ЛЪВ ( 24 юли - 23 август ) Трябва да се замислите сериозно и да прецените всичко, ако работата и финансите ви, са заложени на карта. Разсеяността и решителността, могат да ви навредят дори повече, отколкото безгрижността по важни въпроси. Благоприятен ден за промяна на имиджа, медицински преглед и лечение. Вечерта е възможна романтична среща. ДЕВА ( 24-ти август - 23 септември ) Препоръчва се, да спрете за малко полета на фантазията си, докато нещата не се превърнат в реалност. Всъщност, половината от тях нямат нищо общо, както с вашите способности, така и с мъдрите решения. В любовната сфера, ще трябва да се конкурирате със съперници, за да спечелите сърцето на онзи, когото обичате. Само не се вълнувайте, без причина. ВЕЗНИ( 24 септември - 23 октомври) Не прибързвайте, както в работата си, така и във финансите. Ако бързате-ще станете за смях! В интимен план, всичко ще е наред. Основното е, че избраникът ви, ще бъде с вас на същата вълна. Настъпателна позиция, ще ви трябва при комуникацията с приятели, които, ще ви водят по свой път. Отървете се от негатива, с помощта на йога.   СКОРПИОН ( 24 октомври - 22 Ноември ) Очаква ви не лек ден, ако започнете да избързвате и насилвате нещата. Важните задачи, отложете, така че да не пречат, да анализирате новите проекти. Този ден е подходящ за строги икономии, а не за безразсъдни разходи и малки покупки. Въпреки това, ако близки хора, ви искат заем, не отказвайте. Ще ви върнат всичко, с лихвата.   СТРЕЛЕЦ ( 23 Ноември - 21 Декември ) Ще постигнете зашеметяващ успех в работата, което ще предизвика завист в някои колеги. Животът по график не е за вас, затова действайте спонтанно. Особено в любовта. Вечерта е възможно творческо вдъхновение, интересни предложения и промяна на имиджа. Само сдържайте емоциите си, ако смятате, че сте на ръба на срива. КОЗИРОГ (22 Декември - 20 януари ) Не се препоръчва да се включвате в разговори, които първоначално водят до неприятни слухове. Бъдете честни не само със себе си, но и с другите. Днес, ще сте през цялото време в движение, ще говорите с хора и ще се грижите за по-възрастните членове на семейството. От любимия, не трябва да скривате чувствата си, ако искате връзката да продължи.  ВОДОЛЕЙ ( 21 януари -  19  февруари ) Ще действате по инстинкт, без да слушате съветите на приятели и роднини. Така че, не се оплаквайте по-късно, ако не успеете в нещо. Бъдете по-коректни в разговор шефа, само така, ще получете това, което искате. За финансови инвестиции, може да избере втората половина на деня. Ще спечелите, ако обмисляте всички подробности.   РИБИ ( 20 февруари - 20 март ) Очаква ви успех в работата. Може би увеличение на заплатата и нов по-висок пост. Толкова дълго сте се стремили към това, че днес за вас, ще бъде празник. В личната сфера, желанията ви ще се сбъднат, ако не се подадете на флирт с противоположния пол. Вечерта за приятелите си, ще се окажете незаменими.", "date": "2018.08.08", "title": "Дневен хороскоп 8 август"}
{"url": "http://www.classa.bg/%D1%81%D0%B2%D1%8F%D1%82/item/385091-%D1%82%D0%B0%D0%B9%D0%BD%D1%81%D1%82%D0%B2%D0%B5%D0%BD%D0%BE%D1%82%D0%BE-%D1%84%D1%80%D0%B5%D0%BD%D1%81%D0%BA%D0%BE-%D1%81%D0%B5%D0%BB%D1%86%D0%B5,-%D1%81%D0%BF%D0%B0%D1%81%D0%B8%D0%BB%D0%BE-%D0%BD%D0%B0%D0%B4-3000-%D0%B5%D0%B2%D1%80%D0%B5%D0%B8", "text": "На ветровитото плато в горната част на река Лоара има селце, което изобилства от тайни. При безпрецедентна кампания по време на Втората световна война, жителите на Льо Шанбон-сюр-Линьон спасяват хиляди евреи от депортация и почти сигурна смърт. Днес за куража им свидетелства музеен мемориал в тяхна чест, въпреки че много от историите им никога няма да станат напълно ясни. Шамбон е на 88 км югоизточно от Лион и се намира сред горите и пасищата на платото. За повечето от туристите в Централна Франция селцето не представлява кой знае каква забележителност. 40 км на запад е Льо-Пюи-ан-Вале - бижуто на район Оверн, където вулканични образувания доминират в пейзажа. На юг и на север са два от изключително живописните национални паркове на Франция. Шамбон е заобиколен от толкова красота, че е лесно да го пропуснеш. В момента селото има 2500 жители. Самотната му позиция обаче в миналото е била от полза. Заради това, че е труднодостъпно, то се превръща в място за бягство на хугенотите - френски протестанти, подложени на религиозни гонения през XVII-ти век. Регионът още е известен като \"Протестантската планина\". По-късно, по време на Втората световна война, 80 хил. евреи са изпратени към Франция и нейните концентрационни лагери. Изолацията на Шамбон помага за спасяването на над 3000 евреи, укрити в и около селището. Смелостта и волята на местните жители също играят огромна роля, но географията си остава основен фактор. Селото е заобиколено от гори - какво по-добро място за укритие? Сега все повече посетители искат да разгледат мемориала, който разказва историята от Втората световна война.     Вторият етаж на музея е нагледна хронология на Шамбон, докато на първия историите са разказвани от свидетели, чиито разкази вървят на телевизионни екрани. Музеят е чист, подреден и минималистичен. Част от дизайна са и призрачни сребристи брези, които напомнят за суровата зима по река Лоара - едно от най-големите предизвикателства пред бежанците, отправили се към Шамбон. Защо точно Шамбон обаче? Изглежда, че освен локацията спомага и споменът за преследването на хугенотите, който все още е жив сред предимно протестантското население на селището. Най-вероятно по тази причина жителите са проявили съчувствие към евреите, за които условията са се влошавали от ден на ден. Интензивните преследвания през XVII-ти век спомагат броят на протестантите във Франция да спадне драстично. В момента те са много малка част от популацията на страната. Повечето от живеещите в Шамбон са се почувствали длъжни да помогнат. Но главната движеща сила зад съпротивата на селището е бил неговият духовен лидер - пастор Андре Торкме и неговата съпруга Магда. Семейството обединява местните около решението евреите да бъдат укрити по тавани, конюшни и хамбари, докато по закон всички чуждестранни бежанци е трябвало да се предадат на държавата. Повечето мигранти научават за Шамбон от уста на уста и стига пеш до там.  Мнозина пристигат измръзнали и в тежко състояние. Общите усилия на хуманитарни организации помагат на други да стигнат до селцето, не без усилията на Андре Торкме, който сам предлага Шамбон като убежище. Оттам много бежанци са прекарани нелегално към Швейцария, където протестантската съпротива също поддържа своя мрежа от канали. Дори селища около Шамбон започват да приютяват евреи и да отклоняват претърсванията на полицията. Нито един от жителите не издава тайната на селото - наказанието за укриване на евреи е депортация или смърт. Братовчедът на Андре - Даниел, също част от съпротивата, е депортиран в лагера Майданек, където по-късно умира. Опазването на историята на Шамбон се оказва трудно начинание пред нарастващата офанзива. В края на войната обаче броят на свидетелите - спасители и спасени - става все по-голям. Повечето от тях са увековечени в музея на Шамбон. Основната мисия на мемориала е да преразкаже на по-младите за случилото се, да предаде важен урок по хуманизъм.     Извън случилото се през Втората световна война Шамбон има спокойна провинциална атмосфера. За разлика от много френски села, които напомнят на лабиринти, неговите къщи са внимателно подредени от двете страни на павираните улици. Почти навсякъде, накъдето се обърне човек, вижда гори. Срещу мемориалния комплекс е протестантската църква, построена през 1821-а. Над нейния вход е изписан девизът \"Обичай ближния както обичаш себе си\". Както много фермерски общности, и жителите на Шамбон не са сред най-разговорливите и едва ли ще дойдат до вас, просто за да ви попитат как сте. Но през годините героизмът на селището става известен на цяла Франция. В момента ученици от цялата страна пристигат, за да разгледат музея и да научат повече, а гледката на чужденци, които обикалят платото, вече не е чак толкова необичайна. Но жителите продължават удивително да приличат на техния музей в центъра - скромни, дискретни и винаги готови да помогнат.", "date": "2018.08.08", "title": "Тайнственото френско селце, спасило над 3000 евреи"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385086-%D0%BA%D0%B5%D0%BD%D0%B4%D1%8A%D0%BB-%D0%B4%D0%B6%D0%B5%D0%BD%D1%8A%D1%80-%D0%BF%D0%BE%D0%BA%D0%B0%D0%B7%D0%B0", "text": "За най-новата си модна фотосесия, Кендъл Дженър се потопи само по червени бикини във водата. По-младата сестра на Ким Кардашиян гледа премрежено към камерата, докато е изпъчила голите си гърди в името на изкуството. Най-новата фотосесия на 22-годишната красавица е в чест на 10-годишнината от началото на издаването на британското издание за стил Love Magazine. Такива известни имена като Брад Пит и Ума Търман също са участвали в специалните издания заедно с професионалните модели Джиджи Хадид и Наоми Кемпбъл. Пикантната снимка идва след като Кендъл призна, че се е принудила да се оттегли от модния подиум тази година, понеже страда от панически атаки. Риалити звездата заяви, че не е имала друг избор, защото е била на ръба на умствено разстройство.    Вижте още голи снимки на моделката:        ", "date": "2018.08.08", "title": "Кендъл Дженър показа"}
