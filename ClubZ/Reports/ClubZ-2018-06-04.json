{"url": "http://clubz.bg/68708-svetovniqt_ikonomicheski_forum_golqma_korupciq_i_loshi_pytishta_v_bylgariq", "text": "Корупцията в България е висока, инфраструктурата ѝ е с лошо качество, но въпреки това страната   по конкурентоспособност от общо 137 държави в света според годишния доклад на Световния икономически форум (СЕФ) Global Competitiveness Report 2017-2018 г. Това е най-доброто класиране на България, откакто е включена в изготвянето на индекса. През 2016-2017 е била на 50-о място, а през 2012-2013 - на 62-а позиция, което означава изкачване с 13 позиции. Индексът на конкурентоспособността за 2017-2018 г. ни нарежда след Виетнам, Уганда и Танзания по показателя пътища - чак на 93-о място. След стотната позиция оставаме по прозрачност на решенията на политиците (107-о), по независимост на съдебната система - 108-о място, по надеждност на полицейските услуги сме на 105-а позиция, способността на държавата да  запазва и привлива таланти - съответно на 119-а и 118-а позиция. Особено изоставаме при защита на правата на интелектуална собственост и на собствеността изобщо - на 125-о място и на 120-о. В инфографиката по-долу са показани най-проблематичните фактори за правене на бизнес у нас, като след корупцията се нарежда диктатът на \"гишетата\" - бюрокрацията и неефективната работа на държавната администрация.  ", "date": "2018.06.04", "title": "Световният икономически форум: голяма корупция и лоши пътища в България"}
{"url": "http://clubz.bg/68710-probiv_otpadnaha_tekstove_sreshtu_koito_protestiraha_prevozvachite_ni", "text": "Комисията по транспорт на Европейския парламент гласува без обсъждане днес предлаганите промени в правилата за работата на дружествата за международни пътни превози, известни като \"Пакета Макрон\", съобщава БТА. Няма да се налага на шофьорите да се прибират у дома \"възможно най-често, поне веднъж седмично\". Това беше едно от основните възражения на българските превозвачи. Комисията прие по-облекчен вариант - предложението водачите да имат право да ползват \"нормалната седмична почивка и всяка седмична почивка от повече от 45 часа, ползвани като обезщетение за предишни намалени седмични почивки, във всички зони за паркиране със специален сертификат\". Превозвачите искат референдум за излизане от ЕС, ако мине \"законът Макрон\" Т.е. шофьорите ще трябва да прибират веднъж в месеца, но не задължително на адреса, на който са регистрирани По желание на водача дневните почивки ще може да бъдат ползвани в превозното средство, ако то разполага с подходящи условия за спане за всеки водач и е неподвижно. Предвижда се обособяването на охраняеми паркинги за почивка по международните пътища, които ще бъдат обозначени, сертифицирани и ще отговарят на много условия, включително за достъп до тоалетна, вода, душове, храна и безжичен интернет.  Това означава, че шофьорите ще имат право да нощуват в камионите, ако са на паркинг с минимални задължителни условия, не е задължително да са в хотел.  Предлага се въвеждането на интелигентни записващи устройства в камионите за международни превози. Службите за проверка ще могат да разчитат данни от устройствата от разстояние, а устройствата ще трябва да съхраняват данните по два месеца. Устройствата ще имат спътникова връзка и ще записват часовете на работа и почивка, както и държавите, през които превозното средство е преминало.  Всички тези предложения ще залегнат в предстоящите преговори между Европейската комисия, Европейския парламент и Съвета на ЕС. „Считам, че това беше безусловна капитулация на този пакет първо, защото отпадна тоталната забрана за използване на кабините на камионите за почивка. Отпадна изискването на всеки три седмици шофьорите да се прибират вкъщи, а също така отпадна и намерението на Комисията международните шофьори да попадат в обхвата на Директивата за командированите работници - с други думи на всеки 72 часа, прекарани в някоя страна членка да бъдат налагани местните изисквания и местното законодателство,“ каза Новаков, цитиран от пресслужбата на Европейската народна партия. „След заседанието на комисията, където днес бях заместващ, законът на Макрон бе разбит на парчета. Остава възможността да се почива в кабината, при липсата на определени и сертифицирани паркинги. Почивката след 21 дни остава, но никъде не се казва мястото, където тя трябва да бъде извършена. Най-голямата победа, която постигнахме е, че директивата за командироване няма да се отнася за транспортните работници\", коментира и евродепутатът  . Предстои Съветът на ресорните министри и Европейската комисия да се произнесат по гласуваните днес текстове.", "date": "2018.06.04", "title": "Пробив - отпаднаха текстове, срещу които протестираха превозвачите ни"}
{"url": "http://clubz.bg/68705-borisov_s_albanski_medal", "text": "а срещата по \"Процеса Акаба\" (  по въпросите на Балканите. Днес Борисов проведе среща и с премиера на Косово Рамуш Харадинай, инициатор на срещата в Тирана. Рамуш Харадинай изтъкнал лидерската позиция на българския премиер за фокусиране на вниманието на Европа върху страните от Западните Балкани и благодари за усилията на българското председателство за постигане на напредък в интеграцията на държавите от този регион. Изразил и готовността на страната му да помага за продължаване на партньорството за реализацията на балканските проекти.  Правителствените ръководители са обсъдили транспортните проекти за свързаност на страните на Балканите. Акцент в разговора е бил изграждането на Коридор №8, който ще свърже Адриатическо с Черно море. По думите му значението и ползите от реализирането на проектите за свързаността на страните от региона ще допринесат както за подобряване на живота на народите, така и за задълбочаване на добросъседските отношения в тази част на континента.", "date": "2018.06.04", "title": "Борисов с албански медал"}
{"url": "http://clubz.bg/68695-erdogan_na_balotaj_na_prezidentskiq_vot_prognozirat_sociolozi", "text": "Социологическата агенция \"Консенсус\", която е известна с това, че бе прогнозирала с точност резултата на миналогодишниа референдум в Турция, огласи прогнозата си за предстоящите на 24 юни избори за президент и парламент. Нито един от кандидатите за президент няма да успее да събере достатъчно гласове на първия тур ще има балотаж, показва проучването.  То е извършено в периода 1-28 май в 42 области на страната сред 2000 гласоподаватели. На вота за президент \"Консенсус\" прогнозира на първия тур резултат  ,  , 14,8 на сто за Мерал Акшенер, 9,7 на сто за кандидата на кюрдите Селяхаттин Демирташ, 0,7 на сто за Темел Карамоллаоглу и 0,1 за Догу Перинчек. Въз основа на тези данни агенцията прогнозира, че изборът за президент ще се реши на балотаж, който се предвижда да бъде на 8 юли.  САЩ: Честни избори в Турция? Едва ли Според огласените данни на парламентарния вот Републиканската коалиция (управляващата Партия на справедливостта и развитието - ПСР на Ердоган и националистическата Партия на националистическото действие - ПНД) печелят общо 50,4 на сто, от които 43,8 на сто за ПСР и 7,4 на сто за ПНД. Националната коалиция би взела 39,7 процента от гласовете - 27,4 на сто за Народнорепубликанската партия (НРП) и 11,2 на сто за Добра партия на Мерал Акшенер. Желязната лейди, учителят и затворникът - кой се осмели да застане срещу Ердоган? Докато прокюрдската Демократическа партия на народите (ДПН) остава с 9,7 пункта, тоест под изборния праг от 10 на сто, установяват социолозите.  Желязната лейди, учителят и затворникът - кой се осмели да застане срещу Ердоган?", "date": "2018.06.04", "title": "Ердоган на балотаж на президентския вот, прогнозират социолози"}
{"url": "http://clubz.bg/68707-ovcharov_v_tandem_s_borisov_za_aec_belene", "text": "Бившият енергиен министър в кабинета на тройната коалиция Румен Овчаров помага на премиера Бойко Борисов за проекта АЕЦ \"Белене\", след като самият Борисов му се обадил за целта. Това се разбра днес в предаването \"Лице в лице\" по bTV. И не само за Втора атомна, но и за евентуален руски газопровод към България. Отпишем ли \"Белене\", отписваме НЕК Според Овчаров отново се повтаря \"всичко старо, което досега не е забравено\" по отношение на АЕЦ \"Белене\" и говорители, които внушавали \"едни и същи измислици и страхове\" - че площадката на \"Белене\" била сеизмична зона, за отработеното ядрено гориво... Брюксел напомни: Ядрените \"погребения\" - само на собствена територия Европейският съюз задължи страните-членки да изградят хранилища за отработените ядрени отпадъци, които да не се извозват извън ЕС, както сега караме ядрения отпадък за остъкляване в Русия. Впрочем, оттам трябва да се върнат и изпратените досега касети. По думите му има \"една елементарна истина\" - себестойността на елетроенергията на АЕЦ \"Белене\" ще е по-ниска от тази на АЕЦ \"Козлодуй\". Румен Овчаров заяви, че докладът на британската HSBC, поръчан по време на първия кабинет на Бойко Борисов за АЕЦ \"Белене\", бил скрит. Истината е, че документът изтече в   и беше огласен по всички медии. По думите на Овчаров, ако има някаква опасност пред АЕЦ \"Белене\", тя е да не се повтори същата корупционна схема отпреди, когато цената на проекта била надута, \"за да си разделят едни хора в България и Русия едни големи пари\". Според него за целта трябва да има един стратегически инвеститор и сериозен контрол. Той определи като най-сериозен от известните досега кандидати за \"Белене\" - китайската CNNC, френската \"Арева\" и руската \"Росатом\" китайския, но прогнозира, че трудно биха си напаснали с \"Росатом\". Политикът от БСП припомни, че в договора за присъединяване на България към ЕС е било записано, че трябва да спрем 2000 мегавата въглищни централи, защото не отговарят на изискванията, за да продължат да работят, а те, въпреки това и днес продължават \"и бълват мръсотиите, от които се оплакваме\". Властта таи надежда някой да извади 17 милиарда за АЕЦ \"Белене\" Пред bTV той отново повтори тезата си, развита миналата седмица пред парламентарната енергийна комисия, що е то \"пазарен принцип\", давайки пример с двете американски централи за общо 2000 мегавата, чиито дългосрочни договори за изкупуване на ток по фиксирани цени струват на държавата \"едни 500 милиона лева годишно\"; за изградените \"на пазарен принцип\" още 1000 мегавата ВЕИ-та, за чиито скъпи цени на тока плащаме 800 милиона всяка година - макар че евродирективата ни задължава да имаме три пъти по-малко такива мощности за \"зелен ток\". Овчаров включи тук като пример и приватизацията на електроразпеделителните дружества, на които била гарантирана при приватизацията норма на възвращаемост от 11-13%. БСП \"рестартира\" АЕЦ \"Белене\" - поиска отмяна на решението за спиране Енергетикът коментира и искането на България за тръбопровод, като по думите му, има шанс втората тръба на \"Турски поток\", замразена в момента, да излезе на българското крайбрежие. България се нуждае от газ, тъй като \"Газпром\" поиска разтрогване на договорите за транзит и доставка на Украйна, което означава, че Трансбалканският газопровод  - тръбата, по която получаваме синьо гориво и го транзитираме към Турция и Гърция, ще спре. Газ има. Пари нЕма. Няма и тромпети за Борисов Овчаров припомни, че в договора за транзит, сключен през 2006 г. (от него като енергиен министър, след което малко по-късно той напусна кабинета на Станишев - бел.р.) Русия ни плаща 90% от капацитета на тръбата, независимо от количествата, които транзитира. Ако спре газа, трябва да ни плати 1.3-1.5 милиарда до 2030 г., заяви Овчаров. Излиза, че от транзитни такси България получава малко над стотина милиона евро на година. Брюксел напомни: Ядрените \"погребения\" - само на собствена територия Властта таи надежда някой да извади 17 милиарда за АЕЦ \"Белене\" БСП \"рестартира\" АЕЦ \"Белене\" - поиска отмяна на решението за спиране Газ има. Пари нЕма. Няма и тромпети за Борисов", "date": "2018.06.04", "title": "Овчаров в тандем с Борисов за АЕЦ \"Белене\""}
{"url": "http://clubz.bg/68706-tretiqt_ot_aferata_mladost_ostava_v_aresta", "text": "Бившият районен кмет на \"Младост\" Петко Дюлгеров остава в ареста. След като изслуша специално назначената съдебно-медицинска експертиза, Специализираният наказателен съд констатира, че здравословното му състояние не налага промяна на мярката за неотклонение, съобщи БНР. Въпреки волята на Иванчева, СОС назначи \"душманина\" ѝ за кмет Дюлгеров, който е бивш кмет на \"Младост\", е обвинен от прокуратурата като посредника, взел от Александър Ваклин 70 000 евро подкуп за ръководителките на района, от които си \"отклонил\" 14 000. Той бе задържан на 14 април на няколко стотин метра от кметицата Иванчева и заместничката ѝ Биляна Петрова с неговия \"процент\". Пропукване: защитата на Иванчева срещу Петко Дюлгеров От години той се подготвял за трансплантация на роговица, защото има 12 диоптъра и в ареста е с лещи. Поради условията там обаче те постоянно се замърсявали и очите му се възпалявали. Според вещото лице от МВР болницата няма съмнение, че трябва да се направи такава трансплантация, но въпросът бил сега, или по-нататък. Според прокурора Илиян Рангелов нямало доказателство, че интервенцията е планирана и се налага сега. Магистратите прецениха, че заболяването му е с близо 20-годишна давност и че операцията може да бъде направена на по-късен етап. Десислава Иванчева и Биляна Петрова изчерпаха всички възможности да излязат от ареста с по-лека мярка за неотклонение. Те остават в ареста до възникването на нови обстоятества или нещо друго непредвидено. Утре сагата с тях продължава, защото Апелативният спецсъд ще решава казуса дали да бъде отстранена кметицата от длъжност. Пропукване: защитата на Иванчева срещу Петко Дюлгеров", "date": "2018.06.04", "title": "Третият от аферата \"Младост\" остава в ареста"}
{"url": "http://clubz.bg/68697-prestara_li_se_temida_s_podsydimiq_v_d_t", "text": "B eвpopeглaмeнтa зa зaщитa нa личнитe дaнни яcнo e ĸaзaнo, чe  Toвa oбяви шeфът нa Koмиcиятa зa зaщитa нa личнитe дaнни Beнциcлaв Kapaджoв пo БHP. Toй ĸoмeнтиpa пocлeднитe „peшeния“ нa пpoĸypaтypaтa дa изпpaщa пpeccъoбщeния зa пoвдигнaти oбвинeния или внeceни oбвинитeлни aĸтoвe, cĸpивaйĸи имeнaтa нa oбвиняeми зaд длъжнocтнaтa им xapaĸтepиcтиĸa, yпoмeнaвaнeтo „гpaждaнин нa PБ“ или бeз вcяĸaĸвo нaзoвaвaнe. Клуб Z напомня, че държавното обвинение само преди дни пусна информация за дадено на съд \"длъжностно лице, изпълнителен директор на НДК \", без да споменава името на Мирослав Боршош. Oт cъдa, нa cвoй peд, cъoбщeния зa пpeдcтoящитe зa paзглeждaнe дeлa вeчe cъщo зaпoчнaxa дa ce пycĸaт c инициaли нa пoдcъдимитe – дoтaм, чe пyбличнoтo пpaвocъдиe дa cтaнe тoтaлнo нepaзбиpaeмo зa пyблиĸaтa и дa ocтaнe нeизвecтнo зa нeя. В програмата на СГС по нареждане на ръководството се съобщава за предстоящо дело срещу някой си В. Д. - за \"изпирането на пари от длъжностно лице, присвоени от Топлофикация\". Съдебните репортери се шегуват, че поне трябваше да е В. Д. - Т., т.е. - Вальо Топлото. В същото време например от Специализирания наказателен съд си идват прессъобщения с пълните имена на подсъдимите  ), от Райнна прокуратура - също. МВР съобщава анонимно днес, че \"шофьорът на един от автомобилите бил нападнат от каруцаря и негови роднини\" - по повод \"фамозната\" крими случка с отскубналия се кон на бул. \"Владимир Вазов\".  Оправдавайки се с GDPR, институциите слагат гриф \"секретно\" на всичко Cпopeд Beнциcлaв Kapaджoв в oбxвaтa нa Зaĸoнa зa зaщитa нa личнитe дaнни пoпaдaт caмo ĸpaйнитe aĸтoвe нa cъдa и тoгaвa   Извън тoвa oбaчe пpoцecът e пyбличeн и ЗЗЛД нe ce пpилaгa, cтaнa яcнo oт oбяcнeниятa нa шeфa нa ĸoмиcиятa. C дpyги дyми – cъдeбнaтa влacт oчeвиднo ce пpecтapaвa, заключава и правният сайт \"Де Факто\". Клуб Z напомня, че абсурдно дори в момента всеки, който си направи труда да влезе като слушател на открито съдебно заседание, чува там ЕГН, личен адрес и др. подобни на министри, зам.-министри и който още си пожелаете. Beнциcлaв Kapaджoв cъoбщи пред БНР cъщo, чe дo 7 юни щe e гoтoв oĸoнчaтeлнo пpoeĸтът зa пpoмeни в Зaĸoнa зa зaщитa нa личнитe дaнни, в изпълнeниe нa GDРR, пpeдизвиĸaл мнoгo нecъглacия и зaбeлeжĸи oт инcтитyции, пpaвни пpoфecии, нeпpaвитeлcтвeни opгaнизaции. B oĸoнчaтeлнитe пpeдлoжeния щe бъдaт пpeмaxвaни пъpвoнaчaлнo зaлoжeнитe минимaлни paзмepи нa caнĸциитe зa нapyшeния пpи пoлзвaнeтo нa лични дaнни, ĸaĸвитo нямa в eвpopeглaмeнтa. Зa пyбличнитe peгиcтpи вepoятнo щe бъдe нaпpaвeнo дoпълнитeлнo yтoчнeниe зa изпoлзвaнe нa EГH. Идeятa e пapлaмeнтът дa paзглeдa и дa ce пpoизнece пo пpoмeнитe дo ĸpaя нa юли.", "date": "2018.06.04", "title": "Престара ли се Темида с подсъдимия В. Д. - Т.?"}
{"url": "http://clubz.bg/68709-serina_uilqms_se_otkaza_ot_macha_s_mariq_sharapova", "text": "Дългоочакваният осминафинал на \"Ролан Гарос\" между Серина Уилямс и Мария Шарапова не се игра. Американката се отказа малко преди срещата заради мускулна травма, която е получила на тренировка. Не е съвсем ясно къде е контузията на рекордьорката по титли от Големия шлем в \"оупън\" ерата. Тя заяви, че изпитва трудности при изпълнение на сервис и не се чувства готова да играе. Така рускинята вече е на четвъртфинал. Тя чака да научи името на следващата си съперничка - Гарбине Мугуруса или Леся Цуренко. Серина Уилямс срещу Мария Шарапова на \"Ролан Гарос\" Два дни преди неслучилия се мач между Серина и Маша, представителката на САЩ публично разкритикува писанията за себе си в наскоро излязлата автобиография на Мария Шарапова. На четвъртфиналите е румънката Симона Халеп, която не се затрудни срещу Елизе Мертенс (Белгия) - 6:2, 6:1. Очаква се в следващата фаза Халеп да има по-трудна задача срещу Ангелик Кербер. При мъжете без загубен сет напред продължава Рафаел Надал, който на осминафинал преодоля Максимилиан Мартерер - 6:3, 6:2, 7:6(4).", "date": "2018.06.04", "title": "Серина Уилямс се отказа от мача с Мария Шарапова"}
{"url": "http://clubz.bg/68703-publichen_tyrg_za_ofisa_na_holding_bdj_v_centyra_na_sofiq", "text": "Част от сграда в самия център на София, собственост на \"Холдинг Български държавни железници\", се продава на публичен търг. Това става ясно от обява в Регистъра на публичните продажби към Камарата на частните съдебни изпълнители. Става дума за части от сградата в самото сърце на София - на ул. \"Иван Вазов\" №3, в която е настанена централата на \"Холдинг БДЖ\" със своята администрация. Според Националния регистър на паметниците на културата зданието е архитектурно-строителен паметник. В нея преди се е помещавала Старата Българска земеделска банка.  Как БДЖ продава скрап? Законно, но... евтино Съдебният изпълнител Орлин Мендов е обявил на 2 юни, че се продава половината от сградата и терена, върху който е построена заради спечелено дело срещу длъжника \"Холдинг БДЖ\". Решението, с което имотът е под възбрана е от 2014 г., но досега кредиторите на железниците са се въздържали от последващи действия, каквато е продажбата на актива.  Сега началната тръжна цена за имота е 7,3 млн. лв., а срокът за подаване ва оферти за търга е 2 юли. Втората половина от сградата и терена под нея са собственост на Национална компания \"Железопътна инфраструктура\", но към момента администрацията на \"Холдинг БДЖ\" обитава цялата сграда. От съобщението за публична продан на частния съдебен изпълнител Орлин Менов става ясно, че се продават избени помещения, сутерен, два високи етажа, трети нормален етаж и частичен тавански етаж в подпокривното пространство в крилото на сградата откъм ул. \"6 септември\". Цялата сграда е с разгъната застроена площ от 7803 кв.м. Миналата седмица се разбра, че сметките на \"БДЖ - Пътнически превози\" са запорирани от кредиторите на БДЖ по втория облигационен заем ва компанията, по който има плащания за още 103 млн. лв. Софийският градски съд е одобрил запор в размер на 20 млн. лв., въпреки че облигационерите бяха поискали 40 млн. лв. След като новината стана публична, Министерският съвет отпусна на железниците 31 млн. лв., които дружеството ще трябва да върне до 2020 г. В противен случай това би се смятало за недопустима държавна помощ според европейските правила.  БСП: Блокирани ли са сметките на БДЖ? Това не е първата продажба на имоти на \"Холдинг БДЖ\" от ЧСИ. През 2016 г. на търг беше предложена административната сграда на \"Транспортна полиция\" на бул. \"Княгиня Мария Луиза\" в столицата, но купувачи така и не се появиха, въпреки че цената падаше значително с всяка следваща процедура.  БСП: Блокирани ли са сметките на БДЖ?", "date": "2018.06.04", "title": "Публичен търг за офиса на \"Холдинг БДЖ\" в центъра на София"}
{"url": "http://clubz.bg/68702-iznasqt_modulite_na_bronzovata_kyshta_kyde_snimki", "text": "Остават 26 дни дни до края на председателството, а едно от културните събития в негова чест няма изгледи скоро да се състои – защото монтажът на Бронзовата къща все още предстои. Днес нейният автор Пламен Деяноф започна да изнася модулите за произведението. Запитан от „Площад Славейков“ какво се случва, той заяви, че елементите ще бъдат сглобявани на друго място и след това ще бъдат върнати на площад „Александър Батенберг“. А сглобените части за посещението на австрийския президент Александър ван дер Белен на 3 май били само тест. В София пораства нова къща - \"Бронзова\" (СНИМКИ) Въпреки очевидното пред „Площад Славейков“ Деяноф каза, че демонтаж няма: На въпрос защо са разглобили модулите, представени пред австрийския президент, Пламен Деяноф обясни: Попитан кога в крайна сметка ще видим в завършен вид Бронзовата къща, авторът заяви: Бронзовата къща трябваше да бъде поставена през февруари, но частите ѝ бяха доставени на площада едва в началото на май. Според Деяноф факторите за забавянето били много. Но основната причина били откритите пукнатини в подземните помещения. Пукнатините са били причинени при взривяването на мавзолея на Георги Димитров, обясни художникът. Впоследствие е било решено да се излее бетонна плоча на площадката, за да издържи тежестта на произведението – 40 тона. Авторът изрази притеснение дали и в момента няма да се получи хлътване под тежестта на модулите, струпани на площадката. Основата на инсталацията се състои от „около 40 модула“. Деяноф изрази надежда, че на ден ще бъдат сглобявани по 2 модула – и така „за 2-3 седмици да бъде готово“. И ако две или три седмици ще отидат за фундамента, после колко ще отнеме изграждането на останалото? А ако Пламен Деяноф има късмет, Бронзовата къща ще бъде открита – не за началото, а за финала на председателството. Но дори този път всичко да стане така, остават много неизвестни около това произведение. Например защо беше създадено впечатлението, че процесът по сглобяването тече, а един месец по-късно бе уточнено, че началото било само тест – или по-точно демонстрация. Защо на събитието с участието на президента Александър ван дер Белен и столичния кмет Йорданка Фандъкова бе обявено, че до края на май инсталацията ще бъде открита? Защо работата по Бронзовата къща спря за цял месец след началото? Ако в подземните нива има пукнатини, имало ли е опасност за официалните гости на събитието през май? И не на последно място: има ли инсталацията проект, одобрен от Столичната община?", "date": "2018.06.04", "title": "Изнасят модулите на Бронзовата къща. Къде? (СНИМКИ)"}
{"url": "http://clubz.bg/68701-zvezda_na_manchestyr_siti_e_vyn_ot_systava_na_germaniq_za_mondiala", "text": "Лерой Сане, една от звездите на шампиона на Англия \"Манчестър Сити\" изненадващо не попадна в състава на световните шампиони от Германия за мондиала в Русия. Надпреварата започва след 10 дни и днес селекционерът Йоаким Льов обяви 23-мата за защитата на титлата. Агитпроп на Меркел пред германските национали  От разширения състав отпаднаха неколцина известни футболисти и това е в реда на нещата, тъй като Льов все пак има привилегията да избира сред голяма група играчи на високо ниво. Но отсъствието на Сане прави впечатление, най-малкото крилото имаше запомнящ се сезон във Висшата лига. Очаквано начело на списъка е титулярният вратар Мануел Нойер, който доскоро се възстановяваше от операция. Льов бе заявил, че ако вземе стража на \"Байерн\" в Русия, това ще означава, че той е напълно готов и ще бъде титуляр.", "date": "2018.06.04", "title": "Звезда на \"Манчестър Сити\" е вън от състава на Германия за мондиала"}
{"url": "http://clubz.bg/68700-prevozvachite_iskat_referendum_za_izlizane_ot_es_ako_mine_zakonyt_makron", "text": "С референдум за излизане на България от Европейския съюз, ако т. нар. закон Макрон влезе в сила, заплашиха днес превозвачите  Всички се наредиха зад превозвачите Това каза Йордан Арабаджиев от Съюза на превозвачите след срещата с транспортния министър в интервю за предаването \"12+3\" по БНР. Борисов пред Рахой: Надявам се да не ударят превозваческия бизнес Арабаджиев посочи, че евродепутатът Ангел Джамбазки (ВМРО/ЕКР) е инициирал действия за провеждане на протест в Брюксел. Припомняме, че българските превозвачи заплашиха да закарат тежките си машини пред сградата на Европарламента. Според закона за референдумите допитване по въпроси, уредени в сключени от Република България международни договори, може да се произвежда преди тяхната ратификация. Това означава, че референдум за излизане от ЕС у нас не може да има при сега действащото законодателство. Предстои днес да бъдат гласувани мерките в комисията по транспорт в ЕП. Евродепутатът Андрей Новаков заяви, че е направено всичко възможно: Парламент и правителство в един глас зад превозвачите Новаков беше категоричен, че, ако бъдат приети мерките, предложени от Еманюел Макрон, това ще бъде катастрофа за българския бизнес. Т. нар. Пакет за мобилност, който се обсъжда в момента в ЕС, предизвика протестите на българските фирми. Част от изискванията са шофьорите да се прибират до родното си място на всеки 3 седмици, след третия ден в страна от ЕС на шофьор да се плаща по нормите за командировки на държавата, в която е влязъл, да не се спи в кабините на камионите, а 45-часовата задължителна почивка на седмица да се изкарва в хотел, промени в правилата за шосейния каботаж, който на практика ще го премахне. Българските превозвачи са гневни, че промените имат за цел единствено да изхвърлят от европейските превози компаниите от Източна Европа. Те ги определят като \"протекционизъм\", за да бъдат изхвърлени от пазара българските, полските, унгарските и румънските камиони. Всеки четвърти камион в Европа е полски. Българските шофьори в Европа са над 40 000, а шофьорите у нас са близо 70 000. Страни като Франция, Германия, Австрия и Италия подкрепят промените.  Борисов пред Рахой: Надявам се да не ударят превозваческия бизнес Парламент и правителство в един глас зад превозвачите", "date": "2018.06.04", "title": "Превозвачите искат референдум за излизане от ЕС, ако мине \"законът Макрон\""}
{"url": "http://clubz.bg/68679-angelkova_nabyrzo_proveri_ogradata_na_koral_i_otseche_samo_peshehodcite_sa_dobre_doshli", "text": "Министърът на туризма да извърши проверка и наложи глоба при установено нарушение заради оградата, с която е опасана горичката зад плажа Корал. Това поискаха днес от сдружение \"Да запазим Корал\" в сигнал изпратен до Николина Ангелкова. Оттам посочват, че заграждението ограничава гарантирания по конституция и закон свободен достъп на всеки гражданин до плажната ивица, както и че унищожава дюните. Със завидна бързина министърката отговори още в рамките на деня. И отговорът й не е никак неочакван - на Корал всичко е наред,   и то не по един, а по два пътя.  От сдружението изискваха Ангелкова да издаде заповед за налагане на принудителна административна мярка и незабавно премахване на поставеното ограждение. По закон физическо лице, което ограничава свободния достъп до морски плаж или определя такси за това, се наказва с глоба от 3000 до 6000 лв., а при повторно нарушение - до 12 000 лв. За юридически лица или еднолични търговци, санкцията е от 6000 до 12 000 лв. и 24 000 лв. при повторно нарушение. Както Клуб Z писа, испанската фирма \"Ибердрола Инмобилария\", която притежава 120 декара земи в горичката зад плажната ивица, върху които планира изграждането на курортно селище, това лято реши да ги  . Фирмата, Община Царево и министерството на туризма в лицето на Николина Ангелкова от години водят война с т.нар. диво къмпиращи по плажовете. Парадоксално е, че именно към нея се обрърнаха от \"Да запазим Корал\" предвид отношението на Ангелкова към къмпиращите. И в потвърждение дойде и отговорът от Министерство на туризма: Всеки частник е в правото си да огради имота си и да се разпорежда с него, стига да не пречи на свободния достъп до плажната ивица. В случая \"Ибердрола\" е посочила, че до плажа може да достигне всеки желаещ, но това може да стане само ако е пешеходец. Големият проблем е в това, че в границите на въпросния имот, от 120 дка, 90 са дюни. Които по закон са изключително държавна собственост. Така на практика излиза, че  , които освен всичко останало са и защитени дюни, върху които има и забрана да се строи.", "date": "2018.06.04", "title": "Ангелкова набързо провери оградата на Корал и отсече: само пешеходците са добре дошли"}
{"url": "http://clubz.bg/68686-evropa_e_po_civilizovana_ot_sasht_trymp_e_po_opasen_ot_putin", "text": "Преди близо двадесетина години в своите научни публикации аз формулирах тезата си, че една от водещите тенденции в международните отношения в началото на ХХІ век ще бъде стратегическият и ценностен, т.е. цивилизационен дрейф на САЩ и Европа в различни посоки. И нарекох това метафорично \"разширяване на Атлантическия океан\". В наши дни разширяването на Атлантическия океан започва да придобива опасни, близки до катастрофични размери. Всички се вглеждаме с тревога в Тръмп. Страшно трудно ми е да го изрека, но според мен от гледна точка на интересите на Запада (Европа и САЩ) и на евроатлантическата цивилизация, Тръмп е идиотски избор на абсурден лидер на САЩ. При такъв президент на единствената суперсила в еднополюсния геополитически модел, установил се след края на Студената война, даже Путин не изглежда такъв генератор на геостратегически рискове, какъвто е Тръмп! Направо като в абсурдната молба към Господ да ни пази от партньорите, а от опонентите сами все някак ще се опазим. Трябва, обаче, да си дадем сметка – става безпощадно ясно, че проблемът не е в Тръмп. Проблемът е по-дълбок и той е в американското  общество, в процесите, развиващи се в американския социум – процеси политически, икономически, финансови, информационни, културни и т.н. Тръмп е продукт на тези процеси и в някакъв печален смисъл – тяхна еманация. Ние, европейците няма как да повлияем на подобни процеси в американското общество. То само трябва да се опомни, да излъчи свой нов лидер.  С други думи, днес в САЩ първичното, причината – това е обществото, а лидерът е вторичното, следствието. В Европа, както си мисля аз, първичното, причината са лидерите, а обществата са вторичното, следствието. Да, има залитания, има страхове, има стереотипи, има комплекси в европейските общества, които пораждат притеснения, криввания в драматични посоки. Но нищо още не е толкова фатално и толкова дълбочинно! Не е. Все още не е. В сравнение със САЩ понастоящем Европа е много повече социална, многокултурна, в позитивния смисъл на думата либерална и цивилизована.  Европа има мисия. Европа е закваската и фундаментът на базисните ценности и представи за добро и лошо, морално и неморално, почтено и непочтено, красиво и грозно, законно и незаконно и още редица разделителни линии в този род и от този дух, върху които е изградена нашата цивилизация. Затова ако лидерите на Европа намерят посланията, идеите, каузите, визиите, от които нашият континент има апокалиптична необходимост, то семената на тези послания, идеи, каузи, визии ще попаднат на богата и способна да даде забележителен ценностен урожай почва! Ако лидерите на Европа  (и най-вече Макрон и \"куцукащата\" до него Меркел – \"куцукаща\" в смисъл, че тя мина своя апогей, постепенно губи лидерската си роля, макар че няма заместител и заместник, но все пак си остава безценен ресурс за Европа)  осъзнаят колосалното предизвикателство пред тях и се издигнат на нивото на това предизвикателство, то първата крачка в това направление, която Европа трябва да направи е осъзнаването, че в момента и в близките години тя вече и повече не може да разчита на здравината на трансатлантическата връзка! Не, не, Европа не бива да я къса тази връзка, но не може да разчита на нея както преди.  По-рано Европа в трансатлантическата връзка свиреше втора цигулка, беше като по-малката сестра, осланяща се винаги на по-големия американски брат. Сега или поне засега това не е възможно! Уви, не е възможно. Америка на Тръмп и Тръмп на Америка не са онзи надежден и солидарен по-голям брат! Те са бреме, те са нещо неясно и размито, не дай си Боже то да стане опасно и разбито. Европа трябва да поеме своята роля, да разбере, че вече не е по-малката сестра, че има свои отговорности пред този свят и пред себе си, пред своите общества.  Европа няма избор – длъжна е да набере историческа височина, да докаже стратегически ръст и да прави отново и отново онова, което е правила вече и то изключително успешно.  Някога, въпреки студените и мрачни сенки на жестокото Средновековие и метастазите на Черната смърт - Чумата, Европа възкръсна и даде началото на Възраждането, на Ренесанса на човешката цивилизация. Направи го сама, нямаше на кого да разчита. И го постигна въпреки мрачните предсказания за нея и за света Сега, когато се надигат студените и мрачни сенки на не по-малко жестоко ново Средновековие и се разпълзяват метастазите на новата Черна смърт – Тероризма, Европа пак трябва и може да възкръсне и да даде начало на ново Възраждане, нов Ренесанс на човешката цивилизация. И да го направи отново сама, защото няма на кого да разчита, или няма на кого да разчита сега или поне засега - докато Америка не се отърси от тръмпизма в себе си и не отхвърли Тръмп от себе си. Искрено се надявам, че Европа ще успее и този път, въпреки все същите мрачни предсказания за нея и за света. \n\tПозволявам си лукса да вярвам, че слуховете за смъртта на Европа и залеза на Запада са силно преувеличени.   Каквито са били винаги досега…    ", "date": "2018.06.04", "title": "Европа е по-цивилизована от САЩ. Тръмп е по-опасен от Путин"}
{"url": "http://clubz.bg/68704-sega_povtarqjte_rusiq_horosho_evropa_nehorosho", "text": "„Крайно време е да излезем от тази приспивна песен, че в Европа ни третират като равни“. Изречението на вицепремиера и военен министър Красимир Каракачанов посъбуди приспания от летните температури политически живот. Антиевропейското говорене не е нещо ново, но коалиционният партньор в управлението успя да събере всичко в едно: Европа е нещо чуждо, грабителско и вредно. Това ни каза. И затова ние трябвало да спрем с любезностите и да втвърдим тона: По същото време представител на Съюза на превозвачите обяви по БНР, че щели да „инициират национален референдум за излизането на България от ЕС, ако предвидените мерки в законодателния пакет за мобилност в ЕС бъдат приети“. Хващате ли логиката - няма да се опитаме да защитим интереса си, а ще зарежем общия пазар и ще се фръцнем. Отделно, такъв референдум не е възможен според закона, но важното е да се говори - лоша, Европа! Лоша! Представител на властта ни казва: - първо, че ние не сме част от Европейския съюз - „да ги молим“; - второ, че е време да спрем да се държим партньорски, „мило и любезно“. Това можеха да са просто две изказвания на двама българи в началото на лятото. Проблемът обаче е, че тези изказвания са част от антиевропейския марш, който използва неистини, за да разколебава българите в тяхната европейска принадлежност. За целта са мобилизирани и няколко лъжи. Най-голямата сред тях е как лошата Европа не ни дава да си дружим с добрата Русия.  Първо, четирите блока на АЕЦ „Козлодуй“ бяха затворени по силата на споразумение между България и Европейския съюз, защото партньорите нямат достатъчно гаранции за сигурността на старите реактори. В замяна България получи значителни финансови компенсации и покана за присъединяване към ЕС, което върви с милиарди евро годишна помощ. Пети и шести блок са по-нови, Европа няма проблем с тяхната сигурност и те продължават да работят до ден днешен. Второ, „Южен поток“ не отговаряше на правилата за либерализация на енергетиката на ЕС – собственикът на тръбите и собственикът на газа да са разделени, а достъп до тръбите да имат и други доставчици. Това е в интерес на България, въпреки че български институции бяха загрижени повече за руския интерес. Накрая, спирането на „Южен поток“ бе обявено от Путин – т.е. Русия спря „Южен поток“, а не България. Трето, сега е модерно да се благодари на Русия, че пожалила България и не си поискала 800 млн. евро компенсации за „Южен поток“. Лично премиерът го направи в Москва, но тази версия се повтаря и тук по медиите. Истината е, че Европейската комисия проведе разследване срещу „Газпром“ и установи злоупотреба с господстващо положение – т.е. използва монопола си, притиска някои държави и им продава газа за колкото си поиска. България плаща много по-скъпо за горивото от Германия например. За да избегне огромна глоба, „Газпром“ подписа споразумение с Европейската комисия и в това споразумение се задължи да не търси неустойки за „Южен поток“. Т.е. Европейският съюз защити интереса на България. Антиевропейският марш обаче не спира. В Народното събрание дори има консенсус – всички партии пеят за „лошата Европа“. Консенсус срещу Механизма за сътрудничество и проверка, който е единствената останала форма на натиск за реформиране на правосъдието. Консенсус срещу „по-малкото лешници в шоколада\" - все едно стандартите за храните и контрола за тяхната безопасност не са си изцяло вътрешен въпрос. Консенсус по прочита на най-актуалните събития - извинили сме се на Русия и най-после сме затоплили отношенията. Извинение за какво? Сега има консенсус и по извода: Някакси между другото мина новината за следващия програмен период 2021-2027. Предвидените средства за България са с над един милиард евро повече в сравнение със сегашния програмен период - 10 081 635 710 евро вместо досегашните 8 929 511 492 евро. Така си живеем – пътуваме в таз лоша Европа, учим в таз лоша Европа, работим в таз лоша Европа, търгуваме свободно с таз лоша Европа, защитава ни от монополи таз лоша Европа, праща ни милиарди таз лоша Европа. Обаче ние пък няма повече да търпим! Разбира се, колкото по-лоша е Европа, толкова по-загрижена за нас е Русия. И като се скараме с едните - хоп, в прегръдките на другите. То е ясно. Само едно не разбирам – като е толкова лоша таз Европа, защо зорлем ги бутаме натам и тия хайвани от Западните Балкани?", "date": "2018.06.04", "title": "Сега повтаряйте: Русия хорошо, Европа нехорошо"}
{"url": "http://clubz.bg/68688-prezidentyt_izchezna", "text": "Бившият американски президент Бил Клинтън и авторът на бестселъри Джеймс Патерсън издават тази седмица съвместен роман за президент, който изчезва, докато се опитва да предотврати апокалиптична кибератака, съобщи Асошиейтед прес. Макар и трилърът \"Президентът изчезна\" да е художествена измислица, и двамата автори се кълнат, че това би могло наистина да се случи.  Бил Клинтън пише роман с Джеймс Патерсън Сътрудничеството между президента и писателя е по идея на вашингтонския адвокат Робърт Барнет, който се грижи за авторските сделки и на двамата. Клинтън и Патерсън залагат на специфичния си опит, за да напишат романа от 500 страници, който оглави списъка на бестселърите на Амазон още преди да е излязъл в продажба.  Това е първият роман на Бил Клинтън, макар и вече да е издал биографията си \"Моят живот\". Той не е трябвало да прави проучвания, за да разкаже на читателите какво е човек да седи в кризисната зала в Белия дом или да те информират за възможна терористична атака, или пък направо да изчезнеш.  \"Джим искаше да е автентично - каза Бил Клинтън по време на интервю в х-л \"Риц-Карлтън\". - Това означава: А. физическата обстановка трябва да е автентична; Б. процедурите трябва да са автентични и взаимоотношенията между президента и сътрудниците му, и всички световни лидери, и всичко трябва да създава усещане за реалност, дори как работят тайните служби\". Анотации за романа написаха Мери Хигинс Кларк, Уолтър Мозли и дори авторът на \"Хамилтън\" Рон Черноу. Историкът каза, че първоначално е бил \"със съмнения\" за проекта, но е впечатлен от \"стилистичното съчетаване\" между двамата автори. Сътрудничеството с президента Клинтън е върхът в кариерата ми, сподели Патерсън. Той има зад гърба си над 100 творби, преобладаващо трилъри.  Клинтън пък публикува автобиографичната книга \"Моят живот\", за която получи аванс от 15 милиона долара. Той призна, че да работи с Патерсън е било страхотно, и че му е фен от дълго време. Бил Клинтън е сред малкото президенти, захванали се да пишат роман. По идея на Франклин Рузвелт няколко автори пишат романа \"Загадъчният сюжет на президента\". Роман публикува и Джими Картър", "date": "2018.06.04", "title": "\"Президентът изчезна\""}
{"url": "http://clubz.bg/68689-ruska_tv_bylgariq_razbra_che_es_i_sasht_mislqt_samo_za_sebe_si_video", "text": "Така е озаглавен репортажът, излъчен вечерта на 3 юни в предаването \"Вести от седмицата\" по руската телевизия \"Россия 1\". Той е посветен на предложенията за размразяване на съвместните двустранни проекти при визитите на Румен Радев и Бойко Борисов в Русия. Водещ е добре известният Дмитрий Кисельов - един от главните рупори на Кремъл. \n\t Борисов: Москва и Анкара са съгласни \"Турски поток\" да стига до нас Рязко затопляне настъпи след 4-годишно прекъсване в руско-българските отношения. Измина едва седмица след посещението в Русия на българския президент Румен Радев, както и в Москва на премиера Бойко Борисов с уверенията за най-приятелски намерения и предложението да бъдат подновени замразените от самите българи проекти - строителството на газопровод към България (сега обаче през Турция), и АЕЦ \"Белене\". Русия, разбира се, е готова за по-тясно взаимодействие с България. Та страните, по думите на Владимир Путин, \"се опират на многовековните традиции на дружба и добросъседство, културната и духовната близост на нашите народи\". Сега обаче трябват твърди финансови гаранции. Вече се опарихме. Та когато България преди 4 години изведнъж се отказа от протеста \"Южен поток\", загубите ни съставляваха около 800 милиона евро, така че Русия със сигурност не иска втори път да настъпва една и съща мотика. Как стоят нещата сега и какви са перспективите за възобновяване на руско-българското сътрудничество? \"Балкански клон\" ще стига от \"Турски поток\" до България Това трябваше да бъде град на работещите в АЕЦ. И всичко вече е построено - блокове за 360 семейства, басейн, поставени са дори домофони. Но точно на финалната права изоставиха проекта. Българският град Белене, който би могъл да стане научният символ на страната, се превърна в жертва на геополитиката. Дори години след консервирането се вижда добре - това би било прекрасно селище на енергетици. Скъпо оборудване на балконите и апартаментите, положени са плочи, но постепенно ги съсипват плевели, всичко наоколо обраства с трева, ръждясва, покрива се с мрежи от паяжина и пукащо се стъкло. Замира и самият град. Дотук вече не се движат влакове, защото пътници и товари на практика няма. На другия край на страната - в пристанище Варна, продължават да събират прах тръбите от още един прекъснат българо-руски проект - за газопровода \"Южен поток\", макар строителството му преди няколко години също на практика да започна. В София е вездесъщият Маккейн. България - тогава още съвсем неопитен член на ЕС, стараеше се във всичко да угоди на Брюксел и Вашингтон, макар и в своя вреда. Сега тук могат да бъдат видени надписи \"Европа инвестира в селските райони.\" В Белене с пари от ЕС откриха малък стадион и издигнаха над него флага на Евросъюза - ето такава бе замяната за АЕЦ, а десетки хиляди работни места ги няма. Затова в цяла България с максимално внимание следиха пътуването на премиера до Кремъл. Почти 10 години не е имало руско-български срещи. Бойко Борисов веднага отваря обятия, макар Владимир Путин по принцип само да протяга ръка. Най-ярко българският премиер демонстрира новата си настройка на пресконференцията. Ако проектът \"Южен поток\" бе реализиран от началото, България щеше да получава газ направо от Русия по тръбопровод, прокаран по дъното на Черно море. Но след прекратяването на договора Москва и Анкара обявиха строителството на \"Турски поток\" - газът ще идва първо в Турция, а след това в други страни. И ето че сега София моли поне едно разклонение от \"Турски поток\" да тръгне към България и направо си признава - докато е изпълнявала всички указания на Брюксел и Вашингтон, водещите страни от ЕС и Вашингтон са мислили преди всичко за себе си. Русия, разбира се, си научи уроците в отношенията с България, но няма и намерение да се сърди - прекалено много неща винаги са свързвали двата народа. Именно през тази година е големият юбилей от освобождението на България от османско робство, дело на руските войски. Паметникът на Александър II в София е в добро състояние, вечер е осветен. Опитаха се да изтрият доста неща от паметта на българите през последните десетилетия, но тя се оказа устойчива към такива геополитически експерименти. Тук продължават да са чести случаите, които изучават руски език на практика от раждането. В Софийския университет има 50 бюджетни места в катедрата по руски език, но всяка година още 450 студенти от други факултети молят поне за факултативно изучаване. Много декани са принудени да се съгласят. \"Евгений Онегин\" на оригиналния език - това е една нормална вечер в софийския Национален театър за опера и балет. Но точно в сградата се намира нощен клуб на име \"Мръсна София\". Поради сложната икономическа обстановка България е страна на контрастите. Само от транзита на руски газ по \"Южен поток\" България щеше да получава по 400 милиона евро годишно. В съвсем скоро време компании от двете страни ще започнат консултации за сътрудничество по проекта \"Турски поток\". Обемите на доставки през България - ако такова решение бъде взето - ще зависят от квотите като цяло на газовия пазар в Европа, като се има предвид \"Северен поток 2\". Владимир Путин бе поканен на официално посещение в България за първи път от много години насам. Въпреки всички усложнения дори сега икономическите отношения между двете страни показват динамика. Расте стокооборотът, \"Лукойл\" инвестира за милиарди. \"Росатом\" помага за модернизирането на АЕЦ \"Козлодуй\". Мнозинството граждани на България са уверени - пълното възстановяване на отношенията между двете страни е просто неизбежно. АЕЦ \"Белене\" също в крайна сметка може да бъде построена. Жителите на градчето много се надяват на това. \"Балкански клон\" ще стига от \"Турски поток\" до България", "date": "2018.06.04", "title": "Руска тв: България разбра, че ЕС и САЩ мислят само за себе си (ВИДЕО)"}
{"url": "http://clubz.bg/68690-deloto_daniel_mitov_vse_edno_ministyryt_da_se_interesuva_ima_li_benzin_v_kolata", "text": "Това каза днес бившата земеделска министърка от ГЕРБ Десислава Танева като свидетел по делото срещу бившите външен министър и зам.- министър Даниел Митов и Христо Ангеличин. Как се съди \"не-ГЕРБ\" министър. В детайли Както е известно, двамата станаха обвиняеми по време на вълната от дела на прокуратурата срещу министри от кабинета \"Борисов- 2\". Вълна, обхванала още Николай Ненчев, Петър Москов, Трайчо Трайков, Симеон Дянков, но практически - нито един активен \"гербер\"... Делото е затова, че МВнР след провал и печалноизвестните безкрайни обжалвания на неговата тръжна процедура за закупване на самолетни билети, сключило споразумение с МЗХ, само и само да ползва \"тяхната\" фирма, избрана по Закона за обществените поръчки. Прокуратурата прати на съд Даниел Митов и негов заместник Тя разказа, че по темата единствено е била информирана от общата администрация, чиято работа е това. Танева каза, че дори в Министерския съвет това не е било и тема на разговор и между двата. Ексминистърката даде пример, че примерно теми като ембаргото на храни за Русия е било тема, п която да комуникират, а това е въпрос на администрацията. Искат отвод на прокурор Бецова по делото на Даниел Митов А на забележителния въпрос: щом не е обсъждала с Митов, да не би пък с Ангеличин да е обсъждала самолетните билети, тя отговори, че се запознала с него днес в коридора на спецсъда. Преди нея разпитана бе собственичката на въпросната фирма - \"Юнайтед Травъл\", която е имала договор само с МЗ. Както Клуб Z вече писа, компанията дори е върнала процесните суми, посочени от прокуратурата като основание за дело, които били установени от АДФИ като полагащи се отстъпки по договора. Калина Димитрова отказа да ги признае за \"върнати\", а предпочете да ги нарича \"преведени\". Тя заяви, че всъщност фирмата ѝ е загубила от това, а разминаванията се дължат на различно тълкуване между нейното дружество и АДФИ за самия договор с МЗ. Но понеже контрактът бил към края на периода си, предпочела да не се занимава с дела и пр. Прокуратурата прати на съд Даниел Митов и негов заместник Искат отвод на прокурор Бецова по делото на Даниел Митов", "date": "2018.06.04", "title": "Делото \"Даниел Митов\": Все едно министърът да се интересува има ли бензин в колата"}
{"url": "http://clubz.bg/68691-ludogorec_dogovori_rumynski_nacional", "text": "\"Лудогорец\" обяви втория си трансфер това лято - българският шампион привлече румънския национал Драгош Григоре. Той ще се присъедини към старта на подготовката на \"орлите\" на 7 юни в Смолян. Досега клубът привлече Димо Бакалов, който се завърна в \"Гнездо на орли\". От 2011 г. досега Григоре, който е роден на 7 септември 1986 г., има 33 мача за Румъния, той е титулярен централен защитник в селекцията на северната ни съседка. Игра на еврофиналите във Франция преди две години. В \"Лудогорец\" се присъединява към своите сънародници Козмин Моци и Клаудиу Кешеру. \"Лудогорец\" привлече треньор от \"Атлетико\" (Мадрид) Бранителят е роден във Васлуй, където играе като юноша. После Григоре преминава в \"Тимишоара\", а през 2008 г. - в \"Динамо\" (Букурещ). С екипа на столичния отбор защитникът за шест сезона изиграва 135 мача и вкарва 9 гола. Следва трансфер във френския \"Тулуза\", където Драгош Григоре записва 27 мача за един сезон (2014-2015). От 2015 г. защитникът е футболист на катарския \"Ал Сайлия\", с екипа на който има 65 мача с 5 гола.", "date": "2018.06.04", "title": "\"Лудогорец\" договори румънски национал"}
{"url": "http://clubz.bg/68687-iz_doklad_za_srs_prez_2017_g_dans_otkazva_dokumenti_prokuraturata_mylchi", "text": "Запазване на броя на лицата, срещу които е поискано използване на СРС и ръст в отказите на съдилищата да разрешават проследяване, подслушване и други видове тайни способи за разследване - това са две от констатациите в новия доклад на Бюрото за контрол на специалните разузнавателни средства за цялата 2017 г., публикуван на сайта на Народното събрание. \"Контролирани\" от службите и прокуратурата през миналата година са били 2748 души - точно с 1 повече от 2016 г. За целия период 2011-2017 г. обаче броят бележи чувствителен спад като спрямо 2011 г. той е три пъти. Тогава броят на подложените на СРС е бил 8184. Общият брой на заявените СРС през миналата година е 17 714. Числата в предходните години са, както следва: 2016 г. - 14 382 бр., 2015 - 11 507 бр., 2014 г. - 19 698 бр. По традиция МВР, прокуратурата и ДАНС най-много харесват подслушването като метод за разследване или установяване на самоличност. Ръст обаче има при исканията за физическо наблюдение и проследяване на лица. Специално за подслушване през 2017 г. спецслужбите и прокуратурата са отправили 5843 искания. Първенец по брой заявления за миналата година е МВР - над 56 на сто от исканията за СРС са от полицейските служби. Ръст на заявките за подслушване и проследяване има и при прокуратурата -  близо 37% от общия брой искания за СРС при 33,3% през 2016-а и 30 на сто година по-рано. Спад има при заявките от ДАНС, а външното разузнаване (ДАР) и част от военните служби изобщо не са искали СРС миналата година.  Съдилищата постановяват откази за използване на СРС срещу лица най-вече заради това, че в исканията на МВР, прокуратурата и ДАНС (най-често) няма достатъчно данни за съпричастност на дадено лице към разследваната престъпна дейност. Има и случаи, в които исканията на службите противоречат на закона в частта, която казва, че подслушване, проследяване и останалите видове специални способи за разследване се прилагат само в случай на тежки умишлени престъпления. При част от съдебните откази мотивът е непознаване на правната рамка от самите заявители, както и непредоставяне на съдията на всички материали по разследването, въз основа на които се иска ползване на СРС. В доклада на Бюрото за контрол на СРС са отбелязани и случаите, заради които председателят му Бойко Рашков влезе в конфликт с прокуратурата и ДАНС в последната година. В документа са описани три случая, в които от ДАНС официално и с писмо е отказала достъп на служитеите на Бюрото до документи, въз основа на които службата е поискала СРС срещу определени лица. Според Бюрото това е възпрепятстване на Бюрото, а оттам отнемане на правото на гражданите за защита срещу неправомерно органичаване на свободите им чрез използване на СРС, \"което е недопустимо\". Описани са и случаите, в които Бюрото е сезирало прокуратурата за установени нарушения при използването на СРС, но оттам реакция все още няма. Единият от тях е отказът на ДАНС да предостави документи, а другите два са свързани с противозаконно съхраняване на данни за приложени СРС извън допустимия срок и за неправомерно прилагане на СРС спрямо магистрат.  Констатиран е и отказ да се предоставят достатъчно и точни данни по част от сигналите, постъпвали в Бюрото за незаконно прилагане на СРС. През 2017 г. Бюрото за контрол на СРС е образувало 146 преписки, от които 124 са по сигнали на граждани. Сред гражданите са  Бюрото се е самосезирало за проверка по 13 случая, но в отчета няма подробности около конкретните казуси.  За сравнение през 2016 г. преписките за нарушения са били 88, а година по-рано - 123. През 2017 г. магистрат е уведомен два пъти за използвани срещу него неправомерно СРС. Общият размер на предявените обезщетения от общо 9 души срещу държавата заради незаконно следене и подслушване е 450 000 лв за периода 2014-2017 г. По 4 от случаите съдът вече се е произнесъл в полза на гражданите, а МВР и прокуратурата имат наложени санкции в общ размер на 79 500 лв. Останалите дела още са в съдебна фаза, става ясно от документа на Бюрото, внесен в парламента. Пред 2017 г. Бюрото остана с човек по-малко заради поисканото от ДАНС и прокуратурата отнемане на достъпа до класифицирана информация на зам.-председателя на Бюрото Георги Гатев. Въпреки странните мотиви за искането, то бе потвърдено в крайна сметка и от съда. Гатев се закани да отправи казуса пред Европейския съд. А през това време Народното събрания \"проформа\" стартира процедура за избор на наследник на Гатев, който да довърши мандата му. Изискване за смяна на члена на Бюрото за контрол на СРС в определен срок от депутатите има и по закон. Никой обаче не предложи ново име за мястото на Гатев.", "date": "2018.06.04", "title": "Из доклад за СРС през 2017 г.: ДАНС отказва документи, прокуратурата мълчи"}
{"url": "http://clubz.bg/68696-a%C2%A0hajduti_a_sofiq_a_burgas", "text": "Решението на Старозагорския общински съвет да се променят турско-арабските имена на стотици местности в града е поредният безсмислен скандал, който цели да отклонява вниманието от сериозните събития. Но хайде, ще се хвана на въдицата и ще поразсъждавам върху темата. Политическият прочит е елементарен и еднозначен - акцията бе инициирана от крайно десните, които очевидно започват да се чувстват обезличени от участието си във властта. И затова сякаш си търсят повод да мобилизират расисткия си електорат, да дадат знак, че борбата продължава. Целта беше постигната на мига: турската общност се почувства обидена, възникна напрежение. Именно това беше смисълът на упражнението. Защото какво ще правят националистите без разделени, взаимно мразещи се граждани? За да не остане някой, който се съмнява, че тук се прави поредна стъпка към реабилитирането на мрачния възродителен процес от Живково време, дейците взеха да се позовават на някакъв комунистически закон от 70-те, според който имената в България трябва да са „български“ и „разбираеми“. На което фейсбук отговори с дружното искане Джамбазки, Каракачанов и Сидеров незабавно да бъдат преименувани с разбираеми имена (първият може би с английско, за да го разбират в Европарламента). Но зад политико-фенските страсти в стил „да натрием носа на другия отбор“ има нещо по-дълбоко. Защитниците на старозагорското „геройство“ привеждат исторически примери, че и други са правили така. Такива примери мога да дам и аз - французите в Елзас, селджукските турци в Анадола, монголите в Китай, та чак до сапиенсите, които най-вероятно са преименували пещерите на неандерталците. Завоеванията в миналото често вървят така: изгаряш, пленяваш, заличаваш спомена. Но нали си мислехме, че от Втората световна война насам сме заживели в друга епоха? Че физическият и символичен геноцид са останали завинаги в миналото, че не само държавните граници, но и езиците, културите, имената няма да бъдат променяни по политическа прищявка? Невинното наглед решение на Стара Загора подсказва за едно опасно ремилитаризиране на съзнанието: днес преименуваме баирите и бунарите, утре забраняваме да се служи на арабски в джамиите, вдругиден връщаме в гражданското списъка с позволените имена. Прилича на възраждане на атавистичната идея, че едната група има право да властва над другата. (Само да припомня, че ние, българите, нямаме особен интерес светът да върви в тази посока, защото сме малко на брой и лесно асимилируеми от по-мощните племена). Комунистическото преименуване радикализира тази войнствена тенденция - смяната на името има за цел да заличи миналото, та да може да се построи начисто прекрасната утопия, в която вярваха милиони. Можем да го опишем и в по-грозни краски: в културата навлизат нови диваци, плячкосват, поругават, преименуват, издигат тотемите си върху руините. Тук България е верен ученик на Съветския съюз: Варна става Сталин, Перник - Димитрово, Шумен - Коларовград, Добрич - Толбухин. Но процесът не се ограничава единствено до комунистическата идеология. Със символичното ликвидиране на чуждата идентичност новите варвари просто радикализират една тенденция, започнала още във времето на националното строителство. През 1934 година големият духовен център Станимака става Асеновград - за да се обезсили гръцкото влияние там. През 1951 година османският областен център Неврокоп е символично унищожен и превърнат в никому неизвестния Гоце Делчев. Да припомня и куриозните случаи, от които, слава Богу, се отказахме - Левскиград („Левски, роден в Левскиград“), Вазовград („Вазов, роден във Вазовград“). Ами неблагозвучни, неразбираеми са тия Карлово и Сопот, нали така? Променяйки името, ние пречупваме историята на мястото - и то вече не е същото. Търновград и Преслав вече не са онези славни столици, които знаем от историята; това са нови градове без минало: Велико Търново - 1963 година, Велики Преслав - 1993 година (последната дата сочи, че преходът с нищо не е променил нагласите). Дали такова неуважение към реалността на миналото има и другаде? Не съм чувал за Великий Лондон, за Великая Атина... Съвсем друго е да изградиш някакъв нов обект и да го именуваш, както намериш за добре - така твориш история. Преименуването обаче е агресивен акт, при който властта се поставя над историята. Не знам какво си мисли бюрократът патриотар, като го прави. Най-вероятно нищо не мисли, а просто се бори за кариерен растеж. Но ликвидирането на имената ни прави по-бедни, лишава ни от минало. Личното име се различава от нарицателното именно по това, че не е „разбираемо“: то обраства със смисли, превръща се в топос на езика ни, тъй както прави мястото във физическото пространство. С какво например ни е обогатила подмяната на турското „Балкан“ със „Стара планина“ (допускам, че е официализирано след Освобождението). Балканът е глобално понятие - от него идват Балкански полуостров, Балкани, балканци. Вземете само литературната символика, с която е обвеяно това наше турско име. Появява се сега някой националист и започва да редактира: „Жив е той, жив е, там на Стара планина...“ Ами защо тогава не изхвърлим и думата „хайдути“, заменяйки я с българската „крадци\" (чакай, вече не съм сигурен коя дума е наша, коя - чужда...). Да преименуваме още гръцката София и турския Бургас. А може би самата Стара Загора идва от руското „за горе“, което означава „зад планината“. Или пък от турското Ески Загра. А какво ли ще стане в тази пуристка еуфория, ако някой стигне до извода, че самото име „българи“ има някакъв чужд, недай Боже, тюркски корен? Неврозата рискува да прерасне в психоза.", "date": "2018.06.04", "title": "А \"хайдути\"? А София? А Бургас?"}
{"url": "http://clubz.bg/68698-katalunski_separatist_iska_kraj_na_edinna_ispaniq", "text": "Испанското правителство трябва да преразгледа придържането си към принципа на \"безусловното единство на родината\". Това е единственият начин за излизане от политическата криза. Този призив отправи в интервю за в. \"Гардиън\" Жорди Санчес - един от лидерите на сепаратистите в Каталуня. Той е в ареста от 8 месеца насам по обвивнение в бунт срещу държавата. Това му попречи и да бъде избран за премиер на автономната област. Продължаваме да работим за независимост, обяви новият премиер на Каталуня Интервюто е взето преди 1 юни - деня, в който испанският премиер Мариано Рахой бе свален от власт и наследен от социалиста Педро Санчес. Същия ден в длъжност встъпи новото регионално правителство на Каталуня, оглавявано от заклетия сепаратист Ким Тора. Прякото управление на централното испанско правителство над Каталуня приключи на 2 юни, след като Ким Тора се отказа от намерението си да назначи за министри арестувани или избягали в чужбина членове на предишната администрация. Избраха с 1 глас заклет сепаратист за премиер на Каталуня Каталуня е разделена по въпроса за независимостта. Огромното мнозинство от каталунците искат референдум, който да бъде разрешен от централното и регионалното правителства- Вотът, свикан от експремиера Карлес Пучдемон на 1 октомври, бе бойкотиран от привържениците на единна Испания. 90 на сто от участниците гласуваха за независимост при участие от 42 процента. Според него главната грешка е липсата на комуникация между правителството на Карлес Пучдемон и испанските управници. Новият испански премиер Педро Санчес получи подкрепата на двете главни каталунски сепаратистки партии за свалянето на Рахой. Той обеща диалог с автономната област, за да бъде разрешена кризата. Той обаче изтъкна, че всички преговори ще се водят в рамките на конституцията, в която е залегнало \"безусловното единство на испанската нация\". Иначе Педро Санчес и неговата Испанска социалистическа работническа партия (ИСРП) категорично подкрепиха временното отнемане на автономията на Каталуня и въвеждането на пряко управление, след като парламентът в Барселона обяви едностранно независимост през октомври 2017 г. . Избраха с 1 глас заклет сепаратист за премиер на Каталуня", "date": "2018.06.04", "title": "Каталунски сепаратист иска край на \"единна Испания\""}
{"url": "http://clubz.bg/68694-valeri_simeonov_posqga_na_kakao_bijch", "text": "Вицепремиерът Валери Симеонов, който проверява Черноморието в навечерието на летния сезон, обяви предстоящото премахване на пет заведения от плаж в Слънчев бряг. Става дума за 5 известни имена от комплекса \"Какао бийч\", сред които са прочутата дискотека \"Бедрум\", едноименното \"Какао бийч\", \"Дъ Уан\" и \"Кубанита\". Миналата година Симеонов отново влезе в сблъсък по време на акция по морето, като обект на проверки станаха пак дискотеките, чиято собственост е свързвана с Божидар Кузманов, по прякор \"Божо Кравата\". Стигна се дори дотам да бъде иззета музикалната уредба на \"Оксижен\", а срещу Симеонов се събраха на протести собственици на заведения в Слънчев бряг.  Симеонов обяви предстоящото разрушаване на брифинг в Областната администрация в Бургас, където преди това заседаваше междуведомственият щаб, набелязал мерки за сезона. Симеонов отбеляза, че \"липсата на риск от терористични атаки в България пренасочва много сериозен туристически поток в страната\". Знаете, че положението е по-различно в Северна Африка, Турция и по тази причина там са спрени круизните кораби. България остава остров на стабилността, спокойствието и безопасността. България е сигурна държава и предлага безпроблемен туризъм, убедено твърди вицепремиерът, който обеща и тази година командировани полицаи по морето. \"Какао, Бедруум и т.н. - тихички през нощта. Иначе....\"  Според вицепремиера, освен спокойствието на туристите в най-големия курорт \"Слънчев бряг\" е необходимо да се помисли и за тяхната сигурност, тъй като част от тях посещават плажните дискотеки, които обаче не били толкова сигурни и никой не е правил проверка на самата конструкция, заяви Симеонов. \"За да бъдат издигнати тези заведения, са нарушени куп закони. Очаквам Министерството на регионалното развитие да си влезе във функциите и да приложи закона“, каза вицепремиерът.  Броени часове преди появата му, на официална церемония по откриването на лято 2018 в Созопол, кметът на общината Панайот Рейзи и министърът на туризма Николина Ангелкова се обединиха в несъгласието си с промяната в наредбата за шума \"в последната минута\", съобщи онлайн изданието \"Флагман\". \"Созопол е подготвен за летния сезон, но изчакваме какво ще се случи с наредбата за шума. Изразявам своето несъгласие в последната минута да се сменят правилата. Държа да уточня, че всички които са  в развлекателния бизнес са се подготвили за сезон 2018 по сега действащите правила и в тази посока да се въвеждат нови в този момент е повече от некоректно. Като градоначалник на Созопол представлявам интереса и на бизнеса в града мой дълг е да ги защитя\", е заявил Рейзи", "date": "2018.06.04", "title": "Валери Симеонов \"посяга\" на \"Какао бийч\""}
{"url": "http://clubz.bg/68699-turski_potok_poluchi_ruski_kredit_ot_%E2%82%AC2142_mlrd", "text": "Руският държавен концерн \"Газпром\" е предоставил кредит от 2.142 млрд. евро на компанията оператор на проекта \"Турски поток\" \"Саут стрийм транспорт\" (South Stream Transport), съобщи Reuters. Първоначално газопроводът ще бъде финансиран от \"Газпром\", а впоследствие - чрез емитиране на проектни облигации.    Трайчо Трайков: \"Турски поток\" е политическа хрумка заради Украйна Заемът се отпуска за попълване на оборотните средства и е с лихва от 3.98%, която може да бъде преразгледана по искане на една от страните. Крайният срок за връщането му е 30 декември 2023 г. Борисов: Москва и Анкара са съгласни \"Турски поток\" да стига до нас В края на май \"Газпром\" и правителството на Турция подписаха протокол за сухопътния участък на транзитната линия на газопровода \"Турски поток\" за доставки на руски газ до европейските потребители. Месец преди това бе завършена морската част от тръбопровода. Бойко Борисов моли Москва за газово кранче от Турция В допълнение към протокола \"Газпром\" и турската \"Боташ\" (Botas) сключиха споразумение за основните условия и параметри за строителство на участъка. Подписаните документи позволяват да се премине към практическите стъпки по изпълнението на проекта. Със строителството на сухопътния участък ще се заеме съвместната проектна компания ТюркАкъм газ ташима (TurkAuim Gaz Tasimsa A.S.), която ще бъде създадена на паритетна основа. Преди време председателят на управителния съвет на руския газов холдинг Виталий Маркелов, съобщи, че \"Газпром\" преговаря за маршрута на втората линия на \"Турски поток\" на територията на Турция. Газ има. Пари нЕма. Няма и тромпети за Борисов При телеконференция вицепрезидентът на \"Газпром\" Александър Медведев каза, че в най-скоро време компанията окончателно ще опрели маршрута й, чрез който ще се снабдяват с газ страните от Южна и Югоизточна Европа. По думите му сега се обсъждат два основни варианта в съответствие с процедурите в ЕС и Еврокомисията. Като потенциални пазари той посочи Гърция, Италия, България, Сърбия и Унгария. Украйна раздава $46 милиона за премии за победата над \"Газпром\" Борисов: Москва и Анкара са съгласни \"Турски поток\" да стига до нас Бойко Борисов моли Москва за газово кранче от Турция Газ има. Пари нЕма. Няма и тромпети за Борисов Украйна раздава $46 милиона за премии за победата над \"Газпром\"", "date": "2018.06.04", "title": "\"Турски поток\" получи руски кредит от  €2.142 млрд.  "}
{"url": "http://clubz.bg/68671-cska_sofiq_s_ekzotichen_nov_trenor_i_s_nova_emblema", "text": "ЦСКА-София има нов треньор и той се казва... Нестор Ел Маестро. Това не е грешка, нито е шега. Името на 35-годишния сърбин наистина е такова. Той е роден на 25 март 1983 г. в Белград като Нестор Йевтич. Когато е много малък семейството му емигрира в Англия. През 2000 г. бъдещият треньор си сменя фамилията на Ел Маестро. Има британско гражданство. Специалистът е сред най-обещаващите футболни наставници със сръбски корени, а западната ни съседка има традиции в това отношение. През миналия сезон той направи \"Спартак\" (Търнава) шампион на Словакия още в дебюта си. Преди това е бил помощник в клубове като \"Аустрия\" (Виена), \"Хамбургер\", \"Хановер\" и \"Шалке\". Все още няма официално потвърждение от ЦСКА-София. След като се завъртяха един куп имена от цяла Европа, в събота се смяташе, че \"червените\" ще бъдат оглавени от поляка Мачей Скоржа. Ситуацията обаче предприе обрат. ЦСКА-София започва подготовна за новия сезон след броени дни - на 8 юни. Междувременно без много шум клубът показа и новата си емблема за сезон 2018-2019. Тя прилича на тази, с която \"червените\" празнуваха 70-годишнина. Под житните класове вместо числото 70 пише 2018/19.", "date": "2018.06.04", "title": "ЦСКА-София с екзотичен нов треньор. И с нова емблема"}
{"url": "http://clubz.bg/68685-korbin_shte_vyrne_statuite_ot_partenona_na_gyrciq_ako_stane_premier", "text": "Джеръми Корбин, лидер на британските лейбъристи, се зарече, че ако бъде избран за премиер, ще започне разговори за връщането на така наречените Мрамори на Елгин – скулптурите от Партенона, защото те принадлежат на Гърция. На въпрос относно спорните антики Корбин настоя, че те са били „направени в Гърция и са стоели там хиляди години, преди да бъдат взети”, съобщи гръцкият вестник \"Та Неа“, цитиран от британския „Индипендънт“. Мраморите на Елгин, създадени през V век пр. н. е., са били свалени от Партенона на Акропола в Атина от лорд Елгин, британски посланик в Османската империя в началото на XIX век. От 1816 г. те се съхраняват в Британския музей. Статутът им е обект на дълги и разгорещени дискусии. Гърция от десетилетия призовава да ѝ бъдат върнати, преди време имаше намерение да се обърне към съда  , предлагала е и въпросът да бъде решен в ЮНЕСКО. Лорд Елгин, свалил и изнесъл мраморите с разрешението на тогавашната Османска империя, твърдял, че го е направил, защото се страхувал да не бъдат унищожени или повредени. Опонентите на връщането на антиките смятат, че един такъв ход може да доведе до искания от много други страни да им бъдат върнати артефакти от Британския музей. Подкрепящите гръцката позиция твърдят, че османските власти са били чужда окупационна сила и не са имали право да разрешат изнасянето на скулптурите. Корбин е дългогодишен защитник на правото на Гърция да си върне мраморите, но за първи път, откакто е партиен лидер, заявява намерението си да започне разговори по този въпрос. Официалната позиция на правителството на Обединеното кралство е, че собствеността над скулптурите трябва да бъде решена от попечителите на Британския музей според решение на британския парламент. Говорител на лейбъристката партия заявява, че Джеръми Корбин изразява личното си мнение, но наистина било време да започнат конструктивни разговори по темата.", "date": "2018.06.04", "title": "Корбин ще върне статуите от Партенона на Гърция. Ако стане премиер"}
{"url": "http://clubz.bg/68672-melaniq_otnovo_se_distancira_ot_trymp", "text": "Първата дама на САЩ Мелания Тръмп няма да придружи съпруга си, президента Доналд Тръмп, на срещата на върха на Г-7 през тази седмица в Квебек, в Канада, нито в Сингапур на 12 юни за срещата му със севернокорейския лидер Ким Чен Ун. Това предаде Асошиейтед прес, като се позова на говорителката на госпожа Тръмп - Стефани Гришам. Къде е Мелания? Не са я виждали от 20 дни През миналата година Мелания Тръмп направи \"международен дебют\" на срещата на върха на Г-7 в Италия и след това на форума на Г-20 в Германия. Обикновено съпругите и съпрузите на лидерите имат отделна програма за срещите на върха, отбелязва АП, съобщава БТА. Г-жа Тръмп не придружи съпруга си и за уикенда в Кемп Дейвид, където той отиде с дъщерите си, зет си и с най-големия си син. Тя не се е появявала на публично място, откакто в средата на май бе приета в болница с бъбречен проблем, който според Белия дом е бил доброкачествен. Гришам каза, че първата дама се среща с хора от екипа си и работи по проекти. Предвидено е тя да бъде днес с президента, който ще бъде домакин на прием без присъствие на журналисти. ", "date": "2018.06.04", "title": "Мелания отново се дистанцира от Тръмп "}
{"url": "http://clubz.bg/68678-vulkan_izrigna_v_gvatemala_25_ubiti_300_raneni_snimki", "text": "Най-малко 25 души загинаха и близо 300 са ранени при изригването на вулкана Фуего в Гватемала.  В различна степен са засегнати 1,7 милиона души, предаде Франс прес.     Вулканът, разположен на около 25 километра от столицата Гватемала, вчера изхвърли в небето черен дим и пепел. Река от лава е заляла селото Ел Родео, като е унищожила къщи и е изгорила хората в тях, съобщи Националната агенция за справяне с бедствията. Заради пепелта от вулкана летище \"Аурора\" в столицата е било затворено, а част от жителите ѝ бяха евакуирани. Властите призоваха населението да запази спокойствие, тъй като вулканът изригва няколко пъти в годината.  ", "date": "2018.06.04", "title": "Вулкан изригна в Гватемала. 25 убити, 300 ранени (СНИМКИ)"}
{"url": "http://clubz.bg/68673-karakachanov_da_izlezem_ot_prispivnata_pesen_che_evropa_ni_tretira_kato_ravni", "text": "България трябва да заеме по-твърда позиция пред ЕС за превозвачите, заяви по Нова тв Красимир Каракачанов. Според него голямата опасност за националната сигурност за България не идвала от Русия, а се наричала ислямски радикализъм и тероризъм - \"нещо, което продължава да залива Европа, а ние продължаваме да го подценяваме”. Според него, \"ако ние продължаваме да се държим мило и любезно, и разбиращо, и да ги молим, няма да стане. Световната история не познава случай голяма и силна държава да се е трогнала от воплите и от интересите на по-малка държава, освен ако няма интерес за нещо друго”... „Те си плащат данъците в България и хранят над 100 000 души. Целта е много проста – тези 14 млн. лева да отидат в джобовете на някои други външни компании. Когато тези български компании фалират, тези шофьори ще останат на улицата. Всъщност, няма да останат на улицата. Тези международни компании ще се опитат да ги пренаемат и така още няколко десетки хиляди българи ще се преселят от България в чужбина. А това не е добре за България”, продължи той. Относно връзките на България с Русия Каракачанов коментира: „Аз не съм русофил. Но България има нужда от развиване на отношенията си с Русия, защото ние сме съседи през Черно море. В областта на енергетиката трябва да съживим отношенията си. Аз няма да сваля българската авиация на земята, защото някой решава, че щом е руска, няма да използваме.\"", "date": "2018.06.04", "title": "Каракачанов: Да излезем от приспивната песен, че Европа ни третира като равни"}
{"url": "http://clubz.bg/68674-cvetanov_radev_zavijda_na_borisov", "text": "Не трябва да завиждаме на никого заради неговите успехи. Това обяви по бТВ председателят на парламентарната група на ГЕРБ, като стана ясно, че има предвид завистта на президента Румен Радев към успехите на премиера Бойко Борисов. Румен Радев: Някой тегли каруцата към автокрация „Президентът Радев, чувствайки се изолиран от европейската политика, даже от световната политика, концентрира вниманието си върху това противоречие, за да има челен сблъсък с премиера и с парламента. ГЕРБ винаги е реагирала след изказване на Румен Радев, търсете причината за нарушената комуникация между институциите не в парламента, а в президентството”, каза Цветанов. Според него Радев използвал събития отпреди месеци, за да нагнетява напрежение. „Президентът е в правото си също да намери начин или да покани министър-председателя, или да мине през парламента, за да изпие едно кафе”, посочи Цветанов. В същото време той не спести критиките си към работата на назначеното от Радев служебно правителство, като заяви, че действията на кабинета „Герджиков” по линия на новите изтребители са били непрозрачни. По въпроса със скандалите около изборите в с. Галиче Цветанов използва любопитни аргументи.  БСП даде вота на прокурор, след като Тушинов загуби с 26 гласа. Неговата майка е в същата ловна дружинка на селото, каза още Цветанов по повод снимката на Стоянов с осъдения бивш кмет Ценко Чоков. Снимката не означава нищо, ловната дружинка наброява 90 души, разясни лидерът на ПГ на ГЕРБ и зам.-шеф на партията. БСП: Ценко Чоков е звънял и е управлявал изборите в Галиче от затвора След втория тур на вота в Галиче от БСП обявиха, че бившият кмет на селото Ценко Чоков се е обаждал от затвора и е оказвал влияние върху изборния процес. БСП: Ценко Чоков е звънял и е управлявал изборите в Галиче от затвора", "date": "2018.06.04", "title": "Цветанов: Радев завижда на Борисов"}
{"url": "http://clubz.bg/68683-dyrjavata_bezsilna_da_se_izpravi_sreshtu_norvejkiq_kazus_s_decata", "text": "Българската държава на практика е безсилна да въздейства по различните казуси с отнети от родителите им деца в Норвегия.  Това стана ясно от продължението на дискусията по материала на бТВ, излъчен през миналата седмица, в който се разказваше за редица случаи, при които социалните служби в Норвегия извеждат деца от семействата им. Причината е рестриктивното законодателство в скандинавската страна, което позволява едно семейство да бъде подложено на щателни проверки и децата - изведени от него, ако има съмнения и сигнали, че родителите не полагат достатъчно грижи или пък малтретират наследниците си. Според изброените случаи деца са отнемани заради синини на крака, нормални за прохождащи деца, при разводи, по сигнали на съседи. Твърди се, че под ударите на закона можело да попаднат и родители, чиито деца ходели с изцапани дрехи, или такива, които настояват наследниците им да си пишат домашните и да лягат навреме. Изнесената от бТВ статистика сочи, че на 100 деца едно се отнема. \"Норвегия - страната в морален упадък?\" Родители с български паспорти също са попаднали под ударите на това законодателство, а децата им - отнети, както бТВ разказа. Оказа се обаче, че Министерството на външните работи е безсилно. Днес в студиото на бТВ гости бяха председателят на Държавната агенция за българите в чужбина Петър Харалампиев, Йорданка Бекирска, адвокат по международно право, и Ива Антонова, психолог. По телефона се включи и посланикът ни в Осло Румяна Митрева.  Изказванията на представителите на българските институции до голяма степен преповториха тезата на Георг Георгиев - почти нищо не може да се направи. Дипломат номер едно в Норвегия - Митрева, се информирала предимно от тв предаванията, стана ясно от думите ѝ. Ако се случело от посолството да звъннат на норвежките власти с въпрос по даден казус, оттам се позовавали на конфиденциалността на информацията и не я давали. И призова възмущаващите се от случаите в социалните мрежи да не нагрубяват норвежката държава. Организираните протести също нямало да помогнат. Какво се случва в Норвегия В един от разказаните случаи българските паспорти на отнетите деца - братче и сестриче, са били взети. По думите на Митрева посолството ни никога не е било уведомявано за такива случаи. И допълни, че единственият начин българският консул да получи някакъв достъп до съдебно заседание по дело за отнемане на дете например е да бъде предварително получено разрешение. Харалампиев разказа, че с ръководената от него агенция са се свързали поне 7-8 души от различни краища на Норвегия и не само – от Дания и от Швеция. По думите му обаче повечето нашенци не се обаждат навреме, а голяма част от тях са се отказали от българското си гражданство или децата им са норвежки граждани. В допълнение Норвегия не е част от Европейския съюз. Къде живее щастието? В Норвегия (СНИМКИ) Адвокат Йорданка Бекирска обясни, че \"националното законодателство е водещо и в случая държавата Норвегия може да прецени за всеки един човек на нейната територия какво е най-добре за детето.  \". В момента има пет висящи дела срещу Норвегия и още пет, които не са допуснати. Обикновено завършват в полза на Норвегия, допълни Бекирска. И каза в заключение, че според нея  Бекирска разказа още, че според практиката ѝ случаите на отнемане на деца в скандинавските държави са чести.  И допълни:  \"Аз съм шокирана. Няма как детето да изгради по-добри връзки в една комерсиална среда. Тези приемни родители са платени, те са обучени да са толерантни и са длъжни да са толерантни.  . Отделянето от родителите нанася травма, която се развива в синдром на изоставеното дете после – стават емоционално неспособни хора\", възмути се детската психоложка Антонова. Какво се случва в Норвегия Къде живее щастието? В Норвегия (СНИМКИ)", "date": "2018.06.04", "title": "Държавата безсилна да се изправи срещу \"норвежкия казус\" с децата"}
{"url": "http://clubz.bg/68675-beliqt_dom_gotvi_nakazaniq_za_kompaniite_ot_severen_potok_2", "text": "Администрацията на президента Доналд Тръмп готви санкции срещу компаниите, ангажирани в строителството на газопровода \"Северен поток 2\", съобщи Foreign Policy, позовавайки се на източник, запознат със ситуацията. Полша: \"Северен поток-2\" е хибридно оръжие Държавният департамент не е коментирал информацията. Оттам само са отбелязали, че компаниите трябва сами да оценят евентуалните последици от участието си в проекта за газопровод.  Газ има. Пари нЕма. Няма и тромпети за Борисов Газопроводът \"Северен поток 2\" трябва да свърже Русия и Германия по дъното на Балтийско море и е планиран за пускане в края на 2019 г. Капацитетът му се оценява на 55 млрд. куб. метра газ годишно. Строителството му започна в Германия през май, разрешение за реализацията му вече даде Финландия, такива се очакват и от Русия, Швеция и Дания. Шрьодер видя американска съпротива срещу „Северен поток-2“ Няколко американски администрации последователно се противопоставяха на тръбопровода, лансиран за първи път през 2015 г., опасявайки се, че ще подкопае позициите на Украйна, през която се транзитира близо 40% от руския газ за Европа. Американският Конгрес прие законопроект през миналото лято, който направи възможни американски санкции за фирми, участващи в руски енергийни проекти.   Много държави от Централна и Източна Европа също се противопоставят на проекта, за който се опасяват, че ще увеличи енергийната зависимост на Европа от Москва, като удвои количеството природен газ, който влиза директно от Русия в Германия. Нова студена война ли? Германия одобри \"Северен поток 2\"   Газ има. Пари нЕма. Няма и тромпети за Борисов Шрьодер видя американска съпротива срещу „Северен поток-2“ Нова студена война ли? Германия одобри \"Северен поток 2\"", "date": "2018.06.04", "title": "Белият дом готви наказания за компаниите от \"Северен поток 2\""}
{"url": "http://clubz.bg/68680-strelbata_v_slynchev_brqg_zaradi_lyuboven_triygylnik", "text": "Прокуратурата е повдигнала обвинение за умишлено убийство на 37-годишния мъж, който беше задържан след показния разстрел на бизнесмен в Слънчев бряг, съобщава бТВ. Очаква се да бъде поискана и постоянна мярка задържане под стража. Жертвата е 54-годишният Коста Николов, собственик на игрални зали от дълги години. С опасност за живота е 22-годишната му спътница Симона, която е служителка в едно от казината му в курорта. Тя е дъщеря на полицейски шеф. Хазартен бос застрелян в Слънчев бряг, хванаха извършителя на път за Турция Според разследващите става въпрос за класически любовен триъгълник. \"Категорично установено по делото е, че повод за деянието е необузданата ревност, изпитвана от дееца\", посочи окръжният прокурор на Бургас Георги Чинев. По думите му обвиняемият е признал за престъплението и съдейства на разследващите. Той имал връзка с простреляната Симона от началото на май, като ревността му се породила от действията на нейния началник, който в някои моменти се държал с нея грубо, а в други - галантно, водел я на вечери и т. н. Балистичната експертиза е установила съвпадение между законно притежаваното лично оръжие на арестувания и един от куршумите, поразили жертвите му. Извършителят беше заловен с оръжие и боеприпаси при опит за бягство в Турция – той е с чисто криминално минало. Застрелял жертвата си от упор, след което стрелял по момичето, което се опитало да го спре.", "date": "2018.06.04", "title": "Стрелбата в Слънчев бряг - заради любовен триъгълник"}
{"url": "http://clubz.bg/68669-telegraph_chaka_ni_pylen_nabor_ruski_zaplahi", "text": "Великобритания е изправена пред „пълен набор“ руски заплахи за „години напред“, твърди нов доклад, пише британският вестник The Telegraph, цитиран от \"Фокус\". Употребата от Кремъл на хакери, тролове, платени протестиращи и дезинформация са част от дестабилизационна стратегия, твърди депутатът от Консервативната партия Боб Сийли. Според него Кремъл смята невоенните средства за потенциално по-силни от военните средства. Инструменти като информационна война, културна манипулация и силата на социалните медии се използват, за да се постигнат външнополитически цели без използването на директна сила. Сийли твърди, че руският президент Владимир Путин разглежда западната система, базирана на правото на закона и универсалните човешки права, като „антиетична за Русия“ и желае да представи Русия като жертва на западните съюзници. И обобщава:", "date": "2018.06.04", "title": "The Telegraph: Чака ни \"пълен набор\" руски заплахи"}
{"url": "http://clubz.bg/68668-agitprop_na_merkel_pred_germanskite_nacionali", "text": "Германската канцлерка Ангела Меркел сподели познанията си за Русия с германския национален отбор, преди футболистите да заминат за световното първенство, започващо на 14 юни, предаде ДПА. Агитационната пропаганда Мути, както галено германците наричат канцлерката, проведе в лагера в Италия. Тя надъха отбора, за да защити световната си титла от Бразилия, сподели свидетел на събитието. След вечерята в хотела в италианската провинция Южен Тирол, където е настанен отборът, Меркел, която говори свободно руски, разказа на футболистите за \"страната и хората\", каза мениджърът Оливер Бирхоф. За отбора е важно да бъде информиран за събитията в страната домакин на световното първенство, добави той. Президентът на Германския футболен съюз Райнхард Гринсдел каза, че тричасовото посещение на Меркел е било \"много открито и полезно\".  В последната контрола преди надпреварата в Русия германският национален тим загуби с 1:2 от Австрия. Единствената утеха за привържениците на отбора бе, че след 9-месечно отсъствие на вратата се завърна Мануел Нойер.", "date": "2018.06.04", "title": "Агитпроп на Меркел пред германските национали "}
{"url": "http://clubz.bg/68681-i_putin_se_stqga_za_sreshta_s_kim", "text": "Руският президент Владимир Путин може да се срещне със севернокорейския лидер Ким Чен Ун през септември, предаде Ройтерс, като цитира РИА Новости. Срещата вероятно ще се състои в руското далекоизточно пристанище Владивосток. Обсъждат се и други възможни места, допълват дипломатически източници. Емисари спасяват срещата Ким-Тръмп Асад иска среща с Ким Чен Ун Съобщението идва само седмица преди предстоящата среща между Ким и американския президент Доналд Тръмп. Двамата ще се видят на 12 юни в Сингапур и подготовката е в пълен ход. Вчера пък стана ясно, че и сирийският лидер Башар Асад иска да посети КНДР и да се срещне с Ким. Самият Ким Чен Ун уволни тримата най-висши севернокорейски военни, предаде южнокорейската агенция Йонхап. Свалени са министърът на отбраната Пак Йон Сик, шефът на генщаба на армията Ли Мьон Су и началникът на главното политическо управление Ким Чен Гак. Сменените са известни като твърдолинейни военни, а на тяхно място идват по-умерени, коментират американски дипломатически източници пред Йонхап. В навечерието на срещата си с Тръмп Ким иска да ограничи влиянието на Корейската народна армия (КНА) и тя да има по-лоялно към него ръководство. Асад иска среща с Ким Чен Ун", "date": "2018.06.04", "title": "И Путин се стяга за среща с Ким"}
{"url": "http://clubz.bg/68677-trajcho_trajkov_turski_potok_e_politicheska_hrumka_zaradi_ukrajna", "text": "\"Турски поток\" е политическа хрумка, направена, за да се демонстрира, че може и без Украйна. Това коментира в сутрешния блок на bTV бившият министър на икономиката в първия кабинет \"Борисов\" Трайчо Трайков. В момента той е общински съветник в Столичния общински съвет от несъществуващия вече Реформаторски блок. Борисов: Москва и Анкара са съгласни \"Турски поток\" да стига до нас През миналата седмица стана ясно, че Турция е договорила отстъпка от 10.25% за доставеното ѝ синьо гориво през 2015-2016 г., което означава, че \"Газпром\" трябва да й върне $1 млрд., платени за руски газ. \"Газпром\" подписа с Турция за сухопътната част на \"Турски поток\" Според Трайков не е ясно дали по време на обявените за \"исторически\" посещения на президента Румен Радев и премиера Бойко Борисов в Москва в края на май въобще са били обсъждани важни въпроси като плащането на транзитните такси даже след спирането на трасето през Украйна (по договор задължението на Русия в размер на стотици милиони не би трябвало да отпадне) или за връщането на парите, които с последното решение на ЕК става ясно, че България е надплатила на \"Газпром\". В началото на март т.г. \"Газпром\" внесе искане в Стокхолмския арбитраж за разтрогване на договорите за доставка и транзит на природен газ за Украйна, което означава, че след като арбитражът се произнесе, доставките и транзитът на газ по Трансбалканския газопровод спират. България и Румъния получават и транзитират руски газ за Турция и Гърция именно по тази тръба и от транзитните такси в държавния бюджет влизат постъпления. Газ има. Пари нЕма. Няма и тромпети за Борисов \"Газът, който ще стигне по единствената засега тръба на \"Турски поток\", си е за Турция. Най-добрият начин за Европа е газът да е по съществуващата инфраструктура”, подчерта Трайков, като отбеляза, че \"ако Кремъл много държи да се похарчат десетки милиарди за друго”, то трябва да се направи анализ. Бойко Борисов моли Москва за газово кранче от Турция Трайков посочи, че е имало момент, в който \"Южен поток\" е имало как да бъде изгоден за България, но след това \"разходите ескалираха\", а освен това руският замисъл не е отговарял на правилата на свободния пазар. Газопроводът беше спрян през 2014 г., тъй като не отговаряше на изискванията на Третия енергиен пакет на ЕС. Отпишем ли \"Белене\", отписваме НЕК По темата \"Белене\" Трайков призова след евентуалното падане на мораториума за проекта да се заложи таван на разходите преди вземането на конкретно решение за Втора атомна, защото иначе \"има риск да заминат неколкостотин милиона по консултанти\". Тази седмица парламентът се очаква да вдигне мораториума и да разгледа доклада, внесен от енергийния министър Теменужка Петкова, с който да се даде мандат на правителството да преговаря с евентуални стратегически инвеститори. Властта таи надежда някой да извади 17 милиарда за АЕЦ \"Белене\" Трайков смята, че \"за да не губи този проект, някой трябва да компенсира разликата между цената на производството и пазарната цена”, което означава или инвеститорът да губи много пари в продължение на години, или \"аз, вие и всички българи да им платим масрафа\". Парламентът решава до дни за АЕЦ \"Белене\" Трайков отбеляза, че сега лобито около АЕЦ \"Белене\" говори за спиране на всички други мощности като тецовете на въглища и АЕЦ \"Козлодуй\" само и само да стане проектът оправдан. Вместо АЕЦ \"Белене\" по-добре да отворим Царичинската дупка \"Газпром\" подписа с Турция за сухопътната част на \"Турски поток\" Газ има. Пари нЕма. Няма и тромпети за Борисов Бойко Борисов моли Москва за газово кранче от Турция Отпишем ли \"Белене\", отписваме НЕК Властта таи надежда някой да извади 17 милиарда за АЕЦ \"Белене\" Парламентът решава до дни за АЕЦ \"Белене\" Вместо АЕЦ \"Белене\" по-добре да отворим Царичинската дупка", "date": "2018.06.04", "title": "Трайчо Трайков: \"Турски поток\" е политическа хрумка заради Украйна"}
{"url": "http://clubz.bg/68663-pochina_skulptoryt_aleksandyr_dqkov", "text": "На 86 години си отиде големият скулптор, чешит и бунтар Александър Дяков. За смъртта му съобщи синът му Омуртаг Дяков във Фейсбук, тъжната вест бе потвърдена и от негови близки пред „Площад Славейков“. Александър Дяков е легендарна фигура на българската артистична сцена. Произведенията му са дръзки и провокативни – не само реализираните, а и неосъществените. Две от най-силните му работи – „Дух и материя“ и „Корозия“, от 60-те години – бяха представени преди две години отново – в изложбата „Форми на съпротивата“ в Софийска градска галерия. Творбите са от времето, когато скулпторът е проявявал смелостта да заявява пред висши партийни функционери,   по думите на Михаил Венков, автор на филм за скулптора. Пред Портал „Култура“ Венков цитира Светлин Русев, че на общи събрания на СБХ винаги треперели да не би Сашо Дяков да вземе думата. Роден е в София на 28 май 1932 г. Като тийнейджър започва да тренира бокс в „Славия“, няколко години печели шампионската титла в своята категория. Следва скулптура в Художествената академия при Михаил Кац, завършва през 1958-а. Отличен е на Националната младежка изложба с „Права фигура“   през 1962-а – след време скулптурата става част от колекцията на Музея за социалистическо изкуство, впоследствие е поставена в Квадрат 500. Член е на Съюза на българските художници и на Съюза на филмовите дейци. Бил е художник-постановчик на редица филми – „Хроника на чувствата“, „Веригата“, „Вълчицата“, „Спомен за близначката“, „Хемингуей“, „Бащата на яйцето“… За него Рангел Вълчанов прави филма „Любов и нежност“, по сценарий на Валери Петров. В него скулпторът играе себе си. Много от произведенията му изчезват през годините, сред тях са „Септември“, „Колесницата“, „Минута преди разстрела“. През 2012-а, на ретроспективната изложба за 80-ия му юбилей в галерия „Райко Алексиев“, Дяков показва много от изчезналите си работи на снимки. Неосъществен е проектът му и за църквата „Света Неделя“, посветен на атентата – разбита камбана. За мястото, където днес е паметникът на Света София, Александър Дяков искал да създаде 24-метрова благославяща десница, да бъде като арка над булеварда. Друг от нереализираните му проекти е за „актуализиране“ на Паметника на Съветската армия – с добавянето на Христова ръка над тях. Александър Дяков бе прочут и с номерата, които е погаждал на свои колеги. Веднъж представя италиански тираджия за живописеца Ренато Гутузо пред пловдивската интелигенция. Твърдеше, че чувството за хумор помага, „избива чивия – вместо да наругаеш, разправяш вицове“.  ", "date": "2018.06.04", "title": "Почина скулпторът Александър Дяков"}
{"url": "http://clubz.bg/68660-germanskiqt_prezident_osydi_omalovajavaneto_na_nacizma_kato_kureshka", "text": "Германският президент Франк-Валтер Щайнмайер реагира остро в неделя на коментарите на един от лидерите на крайнодясната \"Алтернатива за Германия\", според когото периодът на нацизма бил само \"курешка\" в хилядолетната успешна история на страната. Крайнодесните в Берлин: Без ислям в Германия (СНИМКИ) Въпреки че Шайнмайер директно не назова Александер Гауланд, той каза, че \"тези, които днес отричат или омаловажават престъпленията на нацизма искат целенасочено да отворят отново стари рани и да насаждат омраза\", съобщава \"Политико\". В събота в реч пред младежка конференция на \"Алтернатива за Германия\" Гауланд призова германците да не обръщат толкова внимание върху периода на управлението на Адолф Хитлер като се обоснова така: \"Хитлер и нацизмът са само курешка в над 1000-годишната история на успехи на Германия\", според цитата на \"Шпигел\". Гауланд каза още, че германците поели своята отговорност за тези 12 години, но добави: \"Ние имаме славна история - и тя, скъпи приятели, продължава по-дълго от тези проклети 12 години\". \"Трябва да се противопоставим заедно на тези, които отричат или омаловажават това изключително пропадане в цивилизацията\", беше отговорът на Щайнмайер, който произнесе реч на церемония за 10-годишнината от откриването на монумент, посветен на преследваните и убити от нацистите хомосексуални. Той поиска прошка за преследванията и затварянето на гейове, което продължило години наред в Германия и след края на нацизма.", "date": "2018.06.04", "title": "Германският президент осъди омаловажаването на нацизма като \"курешка\""}
{"url": "http://clubz.bg/68676-o_kolko_glupava_tyrgovska_vojna_tvyrde_smahnata", "text": "И така, търговската война започна. И колко глупава е тя. Моята редовна коментарна статия утре ще е за здравеопазването, но аз почувствах, че трябва да си кажа мнението за тази идиотщина, при това не само в Туитър. Официалното - и правно - обяснение на митата върху стоманата и алуминия е националната сигурност. Това е очевидно измамна обосновка поради факта, че основните преки жертви са демократични съюзници. Тръмп и компания, както може да се предположи, обаче най-спокойно ни казват лъжи за икономическата политика, тъй като правят това за всичко. Те ще възприемат митата като съвсем честна игра, ако тази политика осигури работни места, с които Тръмп ще може да се похвали. Ще стане ли това? Точно тук обстоятелството, че съм професионален икономист, ми причинява малко затруднения. Верният отговор за влиянието на търговската политика за създаването и закриването на работни места, без значение за колко добра или лоша е смятана тя, всъщност е нула. Търговската война САЩ-Китай приключи преди да е започнала Защо? Управлението за федерален резерв (УФР) на САЩ сега повишава постепенно лихвените проценти, защото приема, че в страната повече или по-малко има пълна заетост. Дори митата да водеха до икономически растеж, тогава УФР просто щеше да увеличава лихвите по-бързо, което на свой ред би изтласквало работни места в други сектори: строителството би пострадало от покачващите се лихвени проценти, доларът би поскъпнал, правейки американската промишленост по-малко конкурентоспособна, и т. н. Така че цялата ми професионална подготовка ме кара да отхвърлям въпроса за работните места като неоснователен. Мисля обаче, че това е случай, при който макроикономиката, макар да мисля, че е права, възпрепятства полезните дебати. Искаме да знаем дали търговската война на Тръмп ще създаде или закрие работни места при константна парична политика, при все че знаем, че тя няма да е постоянна величина. И отговорът, почти със сигурност, е, че търговската война всъщност ще бъде убиец, а не създател, на работни места, по две причини. Първо, Тръмп налага мита на междинни стоки - такива, които се използват за производството на други продукти, някои от които трябва да се конкурират на световните пазари. Най-явно, разходите по производството на автомобилите и други трайни промишлени изделия ще се увеличат, което ще намали техните продажби; и каквото и да бъде повишението на заетостта в производството на метали, то ще бъде неутрализирано от загубите на работни места в секторите надолу по веригата. Финално: САЩ удариха с мита стоманата и алуминия от ЕС Простата сметка показва, че е крайно вероятно дори този пряк ефект да се отрази отрицателно на заетостта. Второ, други страни ще предприемат ответни мерки срещу американския износ, което ще струва работни места във всички сектори - от мотоциклетите до надениците. В някои отношения тази ситуация ми напомня за митата върху стоманата, наложени от президента Джордж Буш-младши. Те се дължаха отчасти на арогантност: администрацията на Буш възприемаше Америка като неоспоримата суперсила в света, каквито и бяхме във военен план; тя обаче не разбра, че ние съвсем не бяхме също толкова доминиращи в икономиката и търговията, и имахме много за губене от един търговски конфликт. Администрацията на Буш набързо получи урок от гневния Европейския съюз и отстъпи. В случая с Тръмп мисля, че е налице различен вид илюзия: той си въобразява, че тъй като ние имаме търговски дефицит с редица страни, нямаме кой знае какво да губим, и останалата част от света ще се подчини скоро на волята му. Той обаче греши, поне по четири причини. Първо, въпреки че изнасяме по-малко, отколкото внасяме, ние все пак имаме голям износ; едни ответни търговски мерки ще навредят на много американски работници (и особено на фермерите), доста от които гласуваха за Тръмп и сега ще се почувстват предадени. Германия предупреди за търговска война, ако САЩ наложи мита за стоманата Второ, съвременната търговия е сложна - страните не просто продават крайни продукти една на друга, а става въпрос за комплексни вериги на стойност, които търговската война на Тръмп ще наруши. Много американци ще се окажат губещи, дори да не са пряко заети в производството на износни стоки. Трето, ако ескалира по-нататък, търговската война ще повиши потребителските цени. В момент, когато Тръмп отчаяно се опитва да убеди обикновените семейства, че са спечелили нещо от неговите данъчни намаления, няма да е необходимо кой знае какво, за да бъдат заличени тези, колкото и малки да са, печалби. Най-накрая - и мисля, че е наистина важно - ние си имаме работа с реални страни, предимно демокрации. Реалните страни имат реална политика; те имат гордост; и избирателите в тях наистина не харесват Тръмп. Това означава, че дори техните лидери да искат да направят отстъпки, избирателите вероятно няма да го позволят. Нека разгледаме случая с Канада - малка, кротка страна, която може да пострада тежко от една търговска война с гигантския си съсед. Възможно е да си помислите, че това ще направи канадците много по-податливи на сплашване от Европейския съюз, който е също толкова икономическа суперсила, колкото и ние. Само че дори правителството на канадския премиер Джъстин Трюдо да бе склонно да отстъпи (досега канадските лидери като министъра на външните работи Кристия Фрийланд звучат по-гневно от когато и да било), те ще се изправят пред мощна ответна реакция на канадските гласоподаватели на всичко, което би изглеждало като капитулация пред подлия кавгаджия отсреща. Така че това е изпадане в един изключително глупав икономически конфликт. При това ситуацията в тази търговска война по всяка вероятност няма да се развие непременно в полза на Тръмп. Финално: САЩ удариха с мита стоманата и алуминия от ЕС Германия предупреди за търговска война, ако САЩ наложи мита за стоманата", "date": "2018.06.04", "title": "О, колко глупава търговска война. Твърде смахната"}
{"url": "http://clubz.bg/68661-toj_se_opitva_da_prilicha_na_orban", "text": "Опозиционната дясна антиимигрантска Словенска демократическа партия на Янез Янша печели парламентарните избори с една четвърт от вота, който се проведе в неделя, съобщи Държавната избирателна комисия. СДП получава 25 процента от гласовете, сочат резултатите от преброяването на почти всички бюлетини. На второ място е левоцентристката \"Листа на Мариян Шарец\" с 12,7% от гласовете (партията на кмета на Крамник, комедианта Мариян Шарец), следвана от Социалдемократите с 10 на сто и Партията на модерния център с 9,7 на сто.  Активността на избирателите е била 52 на сто - приблизително колкото и на предишните избори преди четири години. Тъй като нито една от политическите сили не преодолява 40-процентната бариера, необходима за съставяне на самостоятелно правителство, предстои словенските политици да преговарят за коалиция. Изборите се проведоха една седмица по-рано от предвиденото, след като през март досегашният премиер Миро Церар подаде оставка заради неуспешен референдум за жп проект. Той не просто има биография, която е доста сходна с тази на унгарския премиер Виктор Орбан. Нещо повече - Янша ползва политическо ноу-хау на Орбан и даже получаваше помощ от него по време на кампанията. Словения е верен член на ЕС, но победа на Янша означава още един силен глас в антиимигрантския лагер в съюза. 59-годишният словенски политик водеше кампанията си не просто като съюзник на Орбан, но и като някой, който винаги оцелява. Преди около близо 30 години той е бил арестуван заедно с още трима души за разпространяване на военни тайни - това става по времето, когато Словения все още е част от комунистическа Югославия. Арестите стават катализатор на т.нар. Словенска пролет - протести, които водят до отделянето от федерацията и са ключов момент в разпадането на Югославия. Сега, по време на тази си кампания, Янша не пропусна да се възползва от този момент в биографията си, но адаптирана към новите реалности. Янша има дълга политическа биография в страна с 2-милионно население. Той се готви за трети мандат като премиер, но със сигурност е единственият депутат, който е бил избиран във всеки парламент от 1991 г. насам. В кампанията си той заложи освен на антикомунистическото си минало и на обещанията за бъдеще без имигранти, като в реториката си не пропускаше да спомене как мощни тъмни сили се надигат срещу него - точно в стила на Орбан, който има един арихвраг и неговото име е Джордж Сорос. Подобно на \"Фидес\" и Словенската демократическа партия е член на ЕНП. Каквото и бъдеще да чака Янша, той вече има запазено място в най-новата история на Словения, отчита \"Политико\". Снимка, изложена в Музея за съвременна история, показва ареста на Янша и неговите колеги. Това се случва, след като списанието, в което те работят, публикува статии, критикуващи Югославската национална армия. След като е освободен от затвора, Янша бързо се изкачва по политическата стълба. Става военен министър от 1990 до 1994 г., тук се включва и 10-дневната война, след която Словения получава независимост от Югославия през 1991 г. Става лидер на партията си през 1993 г. - несменяем оттогава. За първи път става премиер през 2004 г. малко след като Словения влиза в ЕС. След като е обвинен, че оказва натиск върху журналисти - точно той, бившият дисидент и репортер, губи следващите избори. Това става, когато по финландската обществена телевизия се излъчват обвинения за подкупи по време на предизборната кампания от 2008 г. Вторият му мандат като премиер трае по-малко от две години, пада от власт през 2013 г. заради корупционен скандал, а Словения на косъм се разминава с фалит заради банкова криза. Той отрича да е виновен, а през 2015 г. Конституционният съд отхвърля предишна присъда по случая. Партията му е била в центъра на скандал за предполагаеми връзки с неонацистката групировка \"Кръв и чест\". По ирония на съдбата журналистката, която разкрива това - Анушка Делич, е обвинена през 2013 г. в разкриването на военни тайни. Обвиненията срещу нея са оттеглени години по-късно. На тези избори Янша, както и други десноцентристки партии водеха кампания срещу миграционната политика на ЕС, според която квотата на мигрантите, които Словения трябва да приеме, е от 567 души. Орбан даже и телесно подкрепи Янша на партиен митинг в средата на май като обяви: \"Целта е да настанят сред нас хора, които не принадлежат на нашата култура и които ще искат да живеят според тяхната религия и обичаи.\" На партийната сбирка в сряда вечерта в Любляна Янша припомни за 500-те хил. мигранти, които преминаха през Словения през 2015 и 2016 г. в посока Западна Европа. \"Няма да допуснем това да се случи отново. Словенците подкрепят солидарността, доказахме го по времето на балканските войни, но знаем къде минава разумната граница между солидарност и безумие\", каза той. Според материали в медиите свързани с Орбан медийни компании са осигурили финансова подкрепа на издания, близки до партията на Янша - от Демократическата партия веднага определиха тези твърдения като \"фалшива новина\". Пред \"Политико\" Али Чердин, редактор на съботната притурка на в. \"Дело\" и автор на книга за Словенската пролет, смята, че при победа на Янша е \"възможно Словения да заприлича на Унгария, въпреки че Демократическата партия не е с огромното мнозинство, което има \"Фидес\". \"Про-ЕС ориентацията на Словения вероятно ще се промени, поне малко. Но Янша е еклектичен политик, който остана много верен на Ангела Меркел и християндемократите\", добавя той. Предстои дълъг и мъчителен период, в който ще се формира правителство, което трябва да е коалиционно. Според анализатори този процес може да се проточи и до септември, защото преди изборите само една партия беше обещала, че е готова да влезе в съюз с формацията на Янша.", "date": "2018.06.04", "title": "Той се опитва да прилича на Орбан"}
{"url": "http://clubz.bg/68670-koj_kazva_che_dps_ne_e_liberalna_partiq_vladimir_kuzov_stana_nein_chlen", "text": "Едно от печално известните имена на прехода и бивш депутат от “Атака” Владимир Кузов започва нова политическа кариера - вече е член на ДПС. От седмица той има партийна книжка от структурата на движението в “Оборище” в София, съобщава \"24 часа\". Кузов обяснява избора си с това, че ДПС е либерална партия. Владимир Кузов ще става магистрат, стажува в съда “Колегите от района така са преценили и щом уставът е спазен, няма пречка”, казва шефът на ДПС за София Нихат Кабил. \"Кузов идва в организацията от около 2 месеца, има интересни идеи за развитието ѝ, ще бъде полезен за партията, а личният живот си е личен\", обяснява пред изданието шефът на район “Оборище” Антон Тепавичаров. По думите му Кузов бил реабилитиран от съда, а и за членство в партията не се искало свидетелство за съдимост. Владимир Кузов стана известен през 2005 г. като депутат на “Атака”. Тогава стана ясно, че срещу него има разследване за склоняване на непълнолетен към блудствени действия. ЦИК отказа регистрация на Светльо Витков и Владимир Кузов Пpeз 2007 г. нa пъpвa инcтaнция Coфийcĸият гpaдcĸи cъд пocтaнoви eфeĸтивнa пpиcъдa oт 3 гoдини зaтвop и oбщecтвeнo пopицaниe (зa пoлoви cнoшeния c нeпълнoлeтнo мoмчe, зaнимaвaлo ce c пpocтитyция, чpeз изпoлзвaнe нa cилa и зaплaxa  – чл. 157, aл.2). Ha cлeдвaщaтa гoдинa aпeлaтивният cъд пoтвъpди нaĸaзaниeтo. Πpeз фeвpyapи 2009 г. oбaчe пocлeднaтa инcтaнция, Bъpxoвният ĸacaциoнeн cъд oтcъди тpи гoдини ycлoвнo c пeтгoдишeн изпитaтeлeн cpoĸ. И oбяcни, чe пpecтъплeниeтo e извъpшeнo oтдaвнa – пpeз лятoтo и eceнтa нa 2001 г., нe e cъc зaвишeнa cтeпeн нa oбщecтвeнa oпacнocт, caмият Kyзoв e c чиcтo cъдeбнo минaлo и нямa дpyги пpoтивooбщecтвeни пpoяви. Зa тoвa нe ce нaлaгa дa влизa в зaтвopa. Кузов: Хората ме искат за президент! Журналист: Сред тях деца има ли? Пред медиите Кузов призна, че е хомосексуалист. Той беше кандидат за президент на последните избори през 2017 г., но ЦИК не го регистрира, тъй като не представи 2500 коректни записа в подписката си.  През 2017 г. бТВ съобщи, че осъденият за педофилия и блудство бивш депутат става стажант в съда. Пред медията той обяснява, че смята да работи като магистрат. И че няма никакви притеснения. Смята, че е бил осъден несправедливо.. А в България почти нямало качествени съдии. „Мен ме интересува целият океан на правото... гражданското е океан, а наказателното е море”, казва той пред бТВ. ЦИК отказа регистрация на Светльо Витков и Владимир Кузов Кузов: Хората ме искат за президент! Журналист: Сред тях деца има ли?", "date": "2018.06.04", "title": "Кой казва, че ДПС не е либерална партия - Владимир Кузов стана неин член"}
{"url": "http://clubz.bg/68684-monsanto_stava_bajer_v_chetvyrtyk", "text": "Германският фармацевтичен и агрохимичен конгломерат \"Байер\" (Bayer) планира да приключи придобиването на американския гигант за семена и хербициди \"Монсанто\" (Monsanto) в четвъртък, предадоха световните агенции, съобщава БТА. След придобиването \"Байер\" ще се откаже от името \"Монсанто\". Придобитите продукти ще запазят фирмената си марка и ще станат част от портфолиото на \"Байер\", се посочва още в съобщението. Сделката е на стойност 63 млрд. долара, включително и дългът. Това е най-голямото чуждестранно придобиване от германска компания. За да получи разрешение от регулаторните органи, \"Байер\" обеща да се раздели с някои свои подразделения, а освен това прие искането на американското правителство да продаде селскостопански активи на стойност 9 милиарда долара. \"Байeр\" ще стане единствен акционер на \"Монсанто\" в четвъртък. Компанията уточни, че според условията на разрешението за придобиване, получено от САЩ, ще може да интегрира \"Монсанто\" веднага щом продаде част от дейността си на германската компания БАСФ (BASF). Съгласно споразумението с европейски и други антимонополни органи компанията ще продаде активи, носещи приходи от 2,2 милиарда евро, на конкурента си БАСФ в сделка за 7,6 милиарда евро. Очаква се това да стане до 2 месеца. Съветът на \"Байер\" одобри вчера продажбата на 74,6 милиона акции, за да събере средства за приключване на сделката, допълва ДПА. Представители на компанията казаха, че се надяват да спечелят 6 милиарда евро (7 милиарда долара) от продажбата. Очаква се цената на акция да бъде 81 евро. Заради голямото международно влияние и концентрацията на пазарна мощ у двете компании сливането бе подложено на строг контрол от регулаторните органи по света. \"Монсанто\" отдавна е критикуван за генетично модифицираната си продукция и за използването на пестицида глифозат.", "date": "2018.06.04", "title": "\"Монсанто\" става \"Байер\" в четвъртък"}
