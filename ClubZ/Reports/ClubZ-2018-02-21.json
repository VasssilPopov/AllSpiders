{"url": "http://clubz.bg/64538-kakvi_sme_nie_bylgarite", "text": "Да погледнем към т. нар. традиционно семейство. У нас 58% от децата се раждат извън брак, което значи, че повече от половината двойки живеят според свободни уговорки. В традиционните общества браковете по принцип се уреждат като сделка между родовете. Но има ли изобщо у нас младежи, които все още искат благословията на родителите преди да се съберат? Преди вече половин век се е състоял демографският преход, който наблюдаваме във всички модернизиращи се общества – там жените раждат по 1,5 деца, такива са горе-долу средните стойности за страните от ЕС. Девствеността си двойките у нас губят, според статистиката, към 16-17- годишна възраст, а това значи, че 10-15 години младежите водят полов живот без да имат семейство - като модерни индивиди. Еманципацията на жената, която почва срамежливо откъм началото 20-и век и бива довършена в комунистическата епоха, променя радикално традиционната ѝ роля. Днес разминаването в заплащането на жени и мъже в България е почти два пъти по-малко, отколкото в развита страна като Германия например. Представата за традиционното семейство е вероятно някаква детска носталгия по времето, когато мама, татко и аз вечеряхме пред телевизора, и често ни спираше тока, така че трябваше да си говорим. Днес семействата все по -хрядко сядат заедно на масата, а когато го правят, единият гледа телевизора, другият се взира в лаптопа, третият си попипва телефона. В добрите семейства комуникацията може да мине през сателита: „Мамо, пратих ти един линк с много смешно видео“. На празници е наистина различно, например решават да си направят един колективен шопинг в мола, макар че в такава ситуация на мъжкия пол често не му достига търпение за празнично колебание пред всяка витрина заедно с женския пол. В някакъв смисъл традицията се завръща през семейния бизнес, който може би се привижда някому като съвременна версия на полумитичната славянска задруга. Ще е интересно дали все пак той се връща към описаното от Иван Хаджийски „блажено време на българския човек с единството на стопанските интереси, с обезпечеността на задругата, със спокойствието, с което всеки гледаше бъдещето, с общата радост от живота, труда, споделяна с близки и открити души и сърца, със своето безгрижно веселие, непомрачено от завист, злорадство, съревнование и грижата за утрешния ден“. Новите десни търсят в идилията на дребния бизнес връзката между капиталистическия индивидуализъм и предполагаемите традиции. И все пак да не забравяме, че става дума за 16% от трудоспособното население, така че нека идиличните обобщения се правят предпазливо. За дълбоката религиозност на българина също чуваме често напоследък. Но защо са празни църквите? Ами защото не е задължително религиозното възпитание в училище, отговарят някои, а традицията и Министерство на образованието май малко си противоречат. Според изследване на \"Галъп интернешънъл\" нивата на религиозност у нас са с петнайсетина процента по-ниски от средните за света. Но самата структура на тази религиозност някак не влиза в каноничните рамки. 58% вярват в бог, но само 29% - че има живот след смъртта. 60% смятат, че човек има душа, но само 23% че тя може да отиде в ада, а 25 % - евентуално в рая. Тези странни разминавания ни дават идея за това, че хората едва ли влагат в религиозните метафори традиционния смисъл. „Има бог“ вероятно значи „има справедливост“, „лошите ще бъдат наказани“; от друга страна „няма живот след смъртта“ може би трябва да разбираме в смисъл „к'вот хапнеш, к'вот сръбнеш - туй то“. Според добронамерени специалисти по религиите, не повече от 5-10% от българите могат да се определят като православни християни – хора, които имат духовен водач, изповядват се, спазват поста (включително сексуалното въздържание), посещават редовно църква и т. н. А останалите, които се записват „православни“ за статистиката? Те разглеждат религията като елемент от модерната националната идентичност (защото нацията се ражда много векове след християнството, нали сме наясно?). Наистина бомбардирани сме от традиции - едни са режисирани от етнографи, други преоткривани по проекти, трети възстановявани от ентусиасти. Играят ни традиционни нестинарски танци, за които бабите ни не са чували, маскират се като сурвакари. Това е чудесно забавление, особено когато го правят талантливи хора. Но нека сме наясно: че специално се занимаваме да пазим и възкресяваме ритуали, че шием бръчници, че дялкаме хурки – това означава, че тези неща са се загубили в модерната ни култура. А впрочем самият музей е модерна институция, защото в старите общества традицията няма защо да се съхранява, понеже е просто начин на живот.  Всяка сутрин по ТВ ни съобщават какви точно суеверия са подходящи за днешния ден. Но не бързайте да заключвате, че сме езически народ, толкова традиционен, че дори не е овладял християнството. Тия суеверия днес са част от постмодерната консуматорска култура. Поръчваме си леене на куршум за страх съвсем както плащаме за перлена вана в спа-център, чукаме на дърво да не се качи дяволът на масата също както блъскаме пералнята, дано тръгне. А традиционната българска кухня измислихме в момента, в който почнаха да идват туристи - древната шопска салата например Балкантурист създаде през 60-те, славно време на форсирана модернизация. Традиционните хора не ядат традиционна храна - те просто готвят както си знаят. А за нас традиционният боб-в-гърне е потребителска опция наред с пицата, сушито, кърито. Е, добре, а защо тогава политици и говорители не спират да ни натякват колко традиционно е модерното ни общество? За новите десни това е начин да оградят идеологическата си идентичност в един свят, където и левите са приели демокрацията и пазара, тъй че различителните линии се замъгляват. За други предполагаемата ни традиционност е оръжие за борба срещу Европа, в частност израз на русофилско инатене срещу глобализацията. Трети я размахват агресивно колчем стане дума за бежанци, равенство на половете или модернизиране на образованието. Има и мрачна (гражданска) употреба в смисъл „абе, диви сме, няма да се оправим и това си е\". Аз пък ще ви кажа, че ние сме едно средно модернизирано общество - строим къщите си с бетон, адаптираме се с лекота към смартфона и никак не се умиляваме, когато видим традиционна конска каруца по улиците на София. Но има нещо друго, което ни се привижда като традиционност: съпротивата срещу реформи, които ни отнемат нещо, което вече сме извоювали. Опитайте да върнете жената в кухнята или да забраните абортите (което май се върти в главите на алтернативно десните) – ще срещнете яростен отпор. Опитайте да отмените такива модерни придобивки като пенсионната система, помощите за безработни, здравната помощ - и гледайте каква традиционалистка съпротива ще се надигне. Защото нашата традиция отдавна не е да сме кукери и лазарици – традицията ни е да сме модерни хора.", "date": "2018.02.21", "title": "Какви сме ние, българите?"}
{"url": "http://clubz.bg/64535-amerikanka_sydi_facebook_twitter_i_google_pomagali_na_terorizma", "text": "Американка заведе дело срещу социалните мрежи Facebook, Twitter и Google+ във федералния съд в САЩ, съобщи в. \"Чикаго Съндей\". Манди Палмучи била във Франция през есента на 2015 г, когато трима терористи от \"Ислямска държава\" нахълтаха в кафене и започнаха да стрелят. Тя и нейните приятели не пострадали, но изпитали сериозен стрес и ужас, докато атаката премине. Дузина други загинаха около тях. Ние, страхът и терористите Според Палмучи трите социални мрежи носят отговорност за тази и други атаки на терористите, тъй като без техните платформи ИД нямало да израсте до тези си размери. Трите компании дори печелили от това, твърди американката, завела дело по американския антитерористичен закон. В Туитър например имало 70 000 акаунта на терористи, постващи по 90 съобщения в минута.  Палмучи не е единствената, съобщавала за употреба на социалните мрежи от терористите. Те активно си комуникират през тях, като много умишлено не споделят радикални материали, за да могат да ползват мрежите за координация необезпокоявани. От Facebook единствени си направиха труда да коментират:", "date": "2018.02.21", "title": "Американка съди Facebook, Twitter и Google - помагали на тероризма"}
{"url": "http://clubz.bg/64526-bukovite_gori_v_centralen_balkan_svetovno_nasledstvo_na_yunesko", "text": "Вековните букови гори на резерватите в Национален парк \"Централен Балкан\" стават част от сериен обект на световното наследство на ЮНЕСКО -   Те заемат площ от 11 000 хектара. Правителството одобри съвместна декларация за обявяването на обекта, който е разположен на територията на Австрия, Албания, Белгия, България, Румъния, Словения, Испания, Италия, Хърватска, Германия, Украйна и Словакия. „Гардиън“: Ски курорт в България ще разруши наследство на ЮНЕСКО, казват от WWF С декларацията участващите държави се ангажират да създадат интегрирана система за управление на серийния обект, която да гарантира неговата защита. Серийният обект беше одобрен от Комитета за световно наследство на ЮНЕСКО на 41-ата му сесия в Краков през юли 2017 г. Той включва 78 компонента, разположени на територията на 12 европейски държави. България участва в номинацията с най-представителните букови гори в деветте резервата, разположени на територията на Национален парк \"Централен Балкан\"  , които вече са в списъка на ЮНЕСКО. Мартеницата – световно културно наследство в ЮНЕСКО Разширеният сериен обект (досега обхващаше само територии в Германия, Украйна и Словакия) представлява изключителен пример за незасегнати, комплексни гори в умерения пояс, които демонстрират разпространението на европейския бук от последната ледникова епоха до днес. Уникално за обекта е и големият брой участващи държави - прецедент в историята на Конвенцията за опазване на световно наследство. Включването на България в него е поредно признание за уникалността на българската природа и традициите в нейното опазване. САЩ напускат ЮНЕСКО Решението за участие на България в серийния обект беше взето след допитване до заинтересованите институции на регионално и местно ниво - съответните областни управители и общини, в чийто териториален обхват попадат въпросните резервати. С обявяването на буковите гори в Национален парк \"Централен Балкан\" за част от обекта на световното наследство не се налагат допълнителни режими и ограничения, тъй като те и сега са в територии с най-строг режим на опазване. Съборът в Копривщица - официално в регистър на ЮНЕСКО България присъства в световното наследство на ЮНЕСКО с още два резервата -   Иначе обектите са общо 10 -  нематериалните са хорът на Бистришките баби, ритуалът \"нестинарство\", традицията на производство на \"Чипровските килими\" и ритуалът \"Сурова/Сурва\". Културното наследство включва Боянската църква, Ивановските скални църкви, Казанлъшката гробница, Мадарският конник, Старият град на Несебър, гробницата в Свещари и Рилският манастир. Мартеницата – световно културно наследство в ЮНЕСКО САЩ напускат ЮНЕСКО Съборът в Копривщица - официално в регистър на ЮНЕСКО", "date": "2018.02.21", "title": "Буковите гори в Централен Балкан - световно наследство на ЮНЕСКО"}
{"url": "http://clubz.bg/64545-71_vi_sme_po_korupciq_pri_vanuatu_i_burkina_faso_doklad", "text": "Индексът за възприятие на корупцията на България през 2017 година е в световната класация на Transparency International за 2017 г. В рамките на класация сред държавите-членки на Европейския съюз страната ни продължава да заема последно място (средната стойност на индекса за ЕС е 65). Сравнението с индексите на страните от Централна и Източна Европа, които се присъединиха към общността през 2004 и 2007 г., също показва значими разлики: България все още не успява да навакса темпа на повишаване, който поддържат по-голяма част от държави в тази група, като например Чехия, Естония, Латвия и Литва. От друга страна позицията на България е съизмерима със средната оценка в глобален мащаб (43) и със средната стойност на индексите на останалите страни от Балканите (42,27), което ни поставя сред Вануато, Буркина Фасо и доста преди Албания, съответно. По-добре от нас са Намибия, Куба, Сенегал, Сао Томе и Принсипи и пр. България е включена за двадесети път в изследването на Transparency International. Въпреки че в сравнение с предходната година индексът бележи повишение от 2 пункта  е необходимо да се вземе предвид, че стойности под 50 пункта са показател на системен проблем с корупцията. Промяната от две точки в резултата на Индекса не е статистически значима, тъй като подобни движения са наблюдавани и преди това, без да пречупват тенденцията на застой, а е и в границата на статистическата грешка. Фаворитът за шеф на антикорупцията иска още служители... минимум 104 Анализът на резултатите от този период дава основание за критична оценка: все още липсва съществен напредък в борбата с корупцията, а на фона на положителното развитие при значима част от останалите държави-членки на ЕС индексът на страната откроява тенденция на сериозно изоставане. Сравнителните резултати от изследването за България подчертават необходимостта от промяна в политиката за противодействие на корупцията, като в тази връзка трябва да бъде проявен ясен ангажимент за ефективно функциониране на институциите, които играят основна роля в тази област, включително и на новия антикорупционен орган, пишат от Transparency International. Дали подобрението от 2 пункта ще се превърне в устойчив тренд, ще зависи от резултатите в две основни направления в краткосрочен план: ефективността на реализация на  в процеса на взаимодействие „администрация-граждани-бизнес“ и  в страната. За да бъде необратим процесът, в дългосрочен план трябва да бъде категорично преодолян проблемът с политическата корупция.", "date": "2018.02.21", "title": "71-ви сме по корупция - при Вануату и Буркина Фасо (ДОКЛАД)"}
{"url": "http://clubz.bg/64539-syyuznici_na_asad_vlqzoha_v_afrin_v_pomosht_na_kyurdite", "text": "Турция предупреди днес, че сирийските проправителствени сили ще бъдат изправени пред сериозни последици за влизането си в района на Африн, предаде Ройтерс. Те влязоха в града, за да помогнат на кюрдските бойци да отблъснат офанзивата на Анкара. Пристигането им увеличи риска от по-голяма ескалация на северния фронт в Сирия, където се сражават правителствената армия, съюзените с нея проирански милиции, кюрдските сили, бунтовниците, турските войски, както и руските и американските сили. Сирийските кюрдски Отряди за народна самозащита (ОНС) съобщиха, че турски самолети са бомбардирали едно от градчетата в Африн днес. Анкара започна атаката си през януари, за да прогони ОНС, които смята за заплаха за своята сигурност по границата и за сходни с действащата на турска територия Кюрдска работническа партия (ПКК). Турция заплаши Сирия Паравоенни формирования, свързани с Башар Асад, пристигнаха в Африн вчера. Турция и подкрепяните от нея сирийски бунтовници се опитаха да ги отблъснат с артилерийски огън. Говорителят на турския президент Реджеп Ердоган заяви днес, че се е оттеглил конвой от 40-50 бойни машини. Представител на ОНС и военен командир на проправителствените сили обаче отхвърлиха заплахата. Командирът, който е от сили, сражаващи се на страната на режима в почти 8-годишния конфликт, заяви пред Ройтерс, че силите в Африн са отговорили на огъня на подкрепяните от Турция бунтовници. Турция предлага на САЩ съвместно разполагане в Сирия Нов сблъсък, в който турската армия би се изправила пряко срещу проправителствените сили, ще оплете още повече мрежата от съюзи и съперничества, която съществува в Северна Сирия. Според Ердоган проправителствените бойци, дошли на помощ на ОНС, са шиитски милиции, действащи независимо, и предупреди, че те ще платят висока цена. Калън допълни, че Анкара не преговаря директно с Дамаск, но посланието й е предадено по непряк път. Пристигналите в Африн сили ще бъдат разположени близо до турската граница, съобщиха от ОНС. В тях има бойци, съюзници на Асад, но не и военнослужещи от сирийската армия. Преди влизането им Ердогган заяви, че си е осигурил подкрепата на руския президент Владимир Путин, за да блокира разполагането на сирийски правителствени сили в Африн. Командирът от проправителствените сили заяви, че Москва се е намесила, за да \"забави влизането\" на сирийската армия и така вместо нея са влезли обединените \"народни сили\". Сирийски кюрдски представители казаха, че Москва се е опитала да спре споразумение между кюрдските сили и правителството в Дамаск за разполагането на правителствени сили в Африн. Според тях Русия искала да гарантира интересите си в Сирия и да запази своето и на Турция преимущество в амбициите си за посредничество в конфликта. Анкара и Москва подкрепяха враждуващи помежду си страни по време на 7-годината война. Русия е най-близкият съюзник на Асад. А Турция е сред главните опори на сражаващите се срещу него бунтовници. Анкара обаче промени политиката си в Сирия, като поиска да възстанови развалените си отношения с Москва и да насочи усилията си към борбата срещу нарастващата кюрдска заплаха в арабската република. През последните месеци Турция подкрепя Русия, чиито атаки помогнаха на правителството на Асад да си възвърне контрола върху повечето големи градове от бунтовниците и милициите. През януари Анкара потърси съгласието на Москва, преди да започне офанзивата си в Африн. Турската офанзива не постигна бързи успехи по границата, но, изглежда, се е засилила напоследък и е напреднала с няколко километра навътре в Сирия. ОНС обаче продължават да контролират по-голямата част от Африн, включително главния град на района. Анкара смята ОНС за сирийски клон на ПКК. Турция предлага на САЩ съвместно разполагане в Сирия", "date": "2018.02.21", "title": "Съюзници на Асад влязоха в Африн в помощ на кюрдите"}
{"url": "http://clubz.bg/64541-rusnacite_sreshtu_chehiq_na_polufinal_v_hokeq", "text": "Канада - Германия и Олимпийски спортисти от Русия (ОСР) - Чехия са полуфиналите в хокея на лед при мъжете на зимните олимпийски игри в Пьончан. Бундестимът поднесе голямата изненада, елиминирайки на четвъртфинал Швеция с 4:3 (2:0, 0:0, 1:3, 1:0) след продължение и \"внезапна смърт\". Кристиан Ерхоф и Марсел Ньобелс изненадаха \"трите корони\" с голове в първата третина. Във втората резултатът не се промени. В третата обаче стана интересно. Антон Ландер върна един гол, ала Доминик Кахун възстанови аванса на германците - 3:1. Щурмът на скандинавците продължи и те стигнаха до изравняване чрез Патрик Херсли и Микаел Викстранд - 3:3. Така се стигна до допълнителна 10-минутна част. След само 90 секунди игра Патрик Раймер донесе триумф на Германия. По същото време спориха олимпийските шампиони от Канада и Финландия - 1:0 (0:0, 0:0, 1:0). Максим Норо реализира единствения гол със страхотен изстрел от средно разстояние в началото на третата третина. До края \"кленовите листа\" удържаха крехката си преднина. Най-неравностоен бе четвъртфиналът между руснаците и Норвегия - 6:1 (3:0, 2:1, 1:0). Сутринта пък Чехия изтръгна 3:2 от САЩ след продължение и дузпи - 1:1, 1:1, 0:0, 0:0, 1:0. Съперниците по веднъж си размениха водачеството в резултата. В допълнителните 10 минути попадение не падна и победителят трябваше да се реши от по 5 дузпи. Вратарят на чехите Павел Француж спаси всички опити на американците, а Петер Кукал вкара единствения гол. Чака ни европейска хокейна класика между руснаците и чехите. Този мач е от 9:40 наше време в петък, а Канада и Германия ще спорят от 14:10 същия ден. Финалът е в неделя, а в ден по-рано - срещата за 3-4 място. Припомняме, че на олимпийските игри не участват звездите от Националната хокейна лига на САЩ и Канада, от което потърпевши са всички големи сили в ледената игри, а най-вече феновете й.", "date": "2018.02.21", "title": "Руснаците срещу Чехия на полуфинал в хокея"}
{"url": "http://clubz.bg/64544-nzok_dylji_271_mln_lv_v_chujbina_600_dushi_s_otkaz_ot_lechenie_za_2_g", "text": "Близо 600 българи за последните две години са подали сигнал за отказ да бъдат лекувани в страни от ЕС или за това, че са получили искане да платят авансово за лечението си, защото родната Национална здравноосигурителна каса (НЗОК) трупа задължения към други държави. Задълженията по тези пера нарастват, стана ясно от думите на проф. Камен Плочев - управител на НЗОК. Професорът бе изслушан от комисията по здравеопазване в Народното събрание на извънредно заседание, поискано от депутатите от опозицията. Скандалът  от последните дни гръмна, след като министърът на здравеопазването Кирил Ананиев поиска оставката на професора. Формалната официална причина - управителят на НЗОК си е позволил да напише писма до всички парламентарни групи, в които иска отпускане на допълнителни пари и настоява за дискусия за актуализация на бюджета на касата за 2018 г. Без да \"уведоми\" министъра или Надзорния съвет на касата - по думите на Ананиев. От ГЕРБ очевидно споделят тези мотиви, ако се съди по това, че и министър Владислав Горанов сподели желанието си за оставка, а председателката на парламентарната комисия д-р Даниела Дариткова днес успя да обвини професора, че не познава нормативната уредба и правомощията си, защото е \"прескочил\" Надзорния съвет.  Изслушването днес започна с изложение на проф. Плочев. Той обясни, че е получено писмо от Германия, към която задълженията на НЗОК са най-големи, в което пише, че срокът от 18 месеца за изплащане на задължения е изтекъл. Проф. Плочев обясни на депутатите, че написаното до тях искане за дискусия за промяна в бюджета на НЗОК е пратено и до Министерството на здравеопазването - тоест няма как там да не се знае за проблема. Освен това темата е повдигана многократно. Заради задълженията през 2016 г. на 334 души е отказано лечение в чужбина, а през 2017 г. – на 332 души, уточни той след депутатски въпрос и добави: Председателката на комисията д-р Дариткова поиска документация за тези случаи. От НЗОК обявиха, че ще й я предоставят. Проф. Плочев даде да се разбере, че откакто оглави касата се е виждал с министър Ананиев точно 4 пъти. Първият бил по повод европредседателство. Вторият - по повод молба \"да не се оказва въздействие върху управителния орган на НЗОК, тоест аз\". Третият е бил по повод казус със сграда, а последният - когато министърът му е показал писмо и телефон и на базата на това му е поискал оставката.  На въпрос от д-р Нигяр Джафер от ДПС дали е получил заплаха да подаде оставка - проф. Плочев отговори с \"да\" и заради това е на лечение на системи в момента - от притеснение, показа и документи за състоянието си. Но не каза кой и от чие име го е заплашил, защото не смята това за редно. А и \"заплашителят\" вероятно е бил накаран, стана ясно от думите на професора. Показа ми лист, телефон и ми поиска оставката. Това са ни срещите. Той даде и разчети, че към момента в бюджета на НЗОК средствата за разплащане с чужбина за лечение са 73 млн. лв. - 70 на сто от задълженията са за болнична помощ.  Д-р Даниела Дариткова от ГЕРБ взе думата, заявявайки, че дебатът в комисията е \"ненужен\". На въпроса й защо темата се повдига сега и проф. Плочев, и депутати от опозицията дадоха примери как това далеч не е така. Дори два пъти бе цитирана д-р Джафер, която при обсъждането на бюджета на НЗОК в пленарната зала е повдигала темата именно за задължения към чужбина, защото проблемът е сериозен. На тези аргументи Дариткова не отговори - само защити тезите си с това, че   Оказа се, че Дариткова се е обидила от името на народните представители, защото в писмо до тях били подчертани законови текстове, което я накарало да допусне, че в НЗОК смятат депутатите за неподготвени. На свой ред тя обвини проф. Плочев в некомпетентност: Проф. Плочев се защити, че няма документ, който да регламентира с кого има право да води кореспонденция и в какъв ред. И отново настоя, че целта му е била да се реши проблемът. От левицата и ДПС пък припомниха, че НЗОК е независима институция по закон, а управителят й се избира от Народното събрание заради промяна в закона, поискана именно от ГЕРБ в първия им мандат. Затова и не виждат логика избраният от парламента управител на касата да няма право да пише писма до представителите в същия този парламент.  Д-р Нигяр Джафер взе думата, за да разграничи спекулациите от фактите. По думите й обективен факт е, че има 270 млн. лв, които НЗОК дължи на чужди заведения, а 134 млн. лв. са просрочените задължения. Тя попита и спекулация ли е твърдението, че чрез лечение в чужбина се източвала родната здравна каса. На последния въпрос проф. Плочев отвърна, че въпросното твърдение се е появило с доклад на настоящия здравен министър Кирил Ананиев от 20 юни 2017-а Георги Свиленски от БСП успя да ядоса Дариткова - изказвайки се като депутат, който не е член на здравната комисия. Той припомни, че при избора на проф. Плочев за управител на НЗОК, предложен от ГЕРБ, той е бил изслушан от същата комисия, а в пленарната зала самата Дариткова го е представила като професионалист - най-подходящ за поста. Затова и управляващите получили подкрепа от опозицията за избора.  Накрая Дариткова даде думата на представителката на Надзорния съвет на НЗОК Жени Начева - зам.-министър на здравеопазването. Тя сама каза, че не е била подготвена да говори, но пък изнесе числа за задълженията на касата, които се разминаха с тези, дадени от Плочев и мнозинството депутати в комисията. Тя се позова на данни от отчета на финансите на касата към 31 януари 2018.  Не стана ясно откъде идва драстичното разминаване. Според депутати и експерти - вероятно става дума за незаприходени счетоводно пари. Другата версия бе, че Начева е взела данни за последния отчетен период, а не за задълженията - просрочени или не, които се трупат в годините.", "date": "2018.02.21", "title": "НЗОК дължи 271 млн. лв. в чужбина, 600 души с отказ от лечение за 2 г."}
{"url": "http://clubz.bg/64521-kabinetyt_vyvejda_priem_vyv_vuz_s_koeficienti", "text": "Правителството прие промени в четири постановления, свързани с финансирането, приема и отпускането на стипендии в държавните висши училища и научните организации. Промените в ПМС 328/2015 г. са свързани с изпълнение на плана по Стратегията за развитие на висшето образование в Република България за периода 2014-2020 г., който предвижда делът от средствата за издръжка на обучението, получавани въз основа на комплексна оценка за качеството на обучението и съответствието му с потребностите на пазара на труда, да нарасне на 50% през 2018 г. и на 60% през 2020 г. Заради това се въвеждат два допълнителни коефициента. Първият е за приоритетни професионални направления с намаляващ прием, като за тях се наблюдава отчетен период от 5 години назад във времето. Вторият коефициент е само за обучения, провеждани по професионални направления в определени области на страната с нисък икономически статус. Това са областите Видин, Враца, Кърджали, Смолян и Ловеч, където има филиали на държавни вузове. Целта от въвеждането на първия допълнителен коефициент е да бъде насърчен приемът по приоритетни професионални направления там, където няма достатъчно интерес от страна на кандидат-студентите. Вторият коефициент се въвежда на териториален принцип, за да бъде подпомогнато обучението в области на страната със слабо икономическо развитие, в които има филиали на университети. В резултат на насърчаващ механизъм беше увеличен приемът във висшите училища по професионално направление (ПН) \"Информатика и компютърни науки\" и ПН \"Комуникационна и компютърна техника\". Достигнатият по-голям брой на приетите студенти по тези професионални направления през двете учебни 2016/2017 и 2017/2018 години дава възможност за устойчиво планиране на по-голям брой на приеманите студенти през следващите учебни години. Затова се предлага да отпаднат допълнителните преференции за тях, предвидени в ПМС 64/2016 за условията и реда за утвърждаване на броя на приеманите за обучение студенти и докторанти в държавните висши училища и за приемане на Списък на приоритетните професионални направления и на Списък на защитените специалности. Предвижда се също максимално допустимият брой на приеманите за обучение студенти и докторанти да се определя за равен на свободния капацитет на съответното професионално направление и да се прилага, освен за ПН \"Математика\", и за \"Педагогика на обучението по…“, \"Религия и теология\", \"Физически науки\", \"Химически науки\", \"Енергетика\", \"Материали и материалознание\" и \"Химически технологии\". С промените се предвижда още да не се предлага за утвърждаване прием за неприоритетни професионални направления, за които максимално допустимият брой на приеманите за обучение студенти и докторанти е под 15. Целта е да се ускори процесът по оптимизиране броя на професионалните направления, по които висшите училища провеждат обучение. Друга промяна е свързана с възможността за утвърждаване на по-голям брой на студенти във висши училища, които обучават по ПН \"Туризъм\" и се намират в административни области, за които добавената стойност по факторни разходи, която се формира от сектор \"Туризъм\", е средно над 4% по данни на НСИ за последните три години. Тази мярка се налага от необходимостта от оперативни ръководни, както и изпълнителски кадри за туристическата индустрия в България. С измененията на ПМС 103/1993 г. за осъществяване на образователна дейност сред българите в чужбина се увеличава от 1000 на 2000 броят на осигурените от българската държава места за обучение на наши сънародници от чужбина в държавните висши училища и научни организации за образователно-квалификационните степени \"бакалавър\" и \"магистър\". За първенците на националните олимпиади по български език и литература и за първенците на випуски на средни и висши училища в райони с компактно население от българска народност в Украйна, Молдова, Сърбия, Румъния и Казахстан местата се увеличават от 15 на 30. За образователната и научна степен \"доктор\" увеличението е от 20 на 40 места, а за следдипломна специализация периодът от 120 месеца се увеличава на 240 месеца. Във връзка с разширяването на мрежата от училища в чужбина с преподаване на български език и литература, история на България, география на България и др., се одобрява увеличаване на броя на преподавателите, изпращани от МОН в тези училища от 30 на 50. Основни предпоставки за приетите промени са, че в страни като Украйна, Молдова, Сърбия, Република Македония, Албания се наблюдава трайна тенденция на увеличаване броя на кандидатите за студенти, докторанти и специализанти и повишен интерес към обучение в български висши училища и научни организации. Предложените промени в ПМС №90/2000 г. за условията и реда за предоставяне на стипендии на студентите, докторантите и специализантите от държавните висши училища и научни организации са в две посоки. Дава се възможност на висшите училища да предоставят допълнителни стипендии на студентите, обучаващи се в специалности от т. нар. приоритетни професионални направления. Другата промяна е свързана с актуализирането на размерите на някои видове стипендии. От 450 лв. на 500 лв. месечно се увеличава стипендията за докторантите - максималната възможна сума на този етап. От 135 лева на 250 лева се увеличава и размерът на стипендиите, предоставяни на студенти-чужденци, приети за обучение в България по Централноевропейската програма за обмен в университетското образование CEEPUS III. Целта е да се постигне донякъде по-справедливо компенсиране на разходите на тези студенти при престоя им у нас, защото българските студенти, обучаващи се в чужди висши училища по тази програма за обмен, получават стипендии в размер приблизително от 200 евро. В изпълнение на националната политика към българите зад граница, увеличение има и при стипендиите, предоставяни на студенти, приети за обучение в Тараклийския държавен университет в Молдова съгласно Споразумението между правителствата на двете държави. ", "date": "2018.02.21", "title": "Кабинетът въвежда прием във ВУЗ с коефициенти"}
{"url": "http://clubz.bg/64530-sled_kosovo_i_polsha_se_sdobi_s_pocheten_konsul_v_nesebyr", "text": "Правителството даде съгласие Полша да открие почетно консулство в Несебър с консулски окръг, обхващащ територията на общините  За почетен консул е предложена Лидия Барбара Пиетшик-Вангелова.Тя има професионален опит в областта на международната търговия. От 2004 г. е ръководител на Полското културно-образователно дружество \"Владислав Варненчик\", отдел - Бургас. Удостоявана е с наградата \"Бене Мерито\" на министъра на външните работи на родината си и със Златен кръст за заслуги от президента на Полша. Откриването на почетното консулство ще допринесе за стимулирането на българо-полските отношения, които през последните години се развиват динамично във всички сфери на обществения живот, смятат от Министерски съвет. Косово с консулство в Несебър През януари правителството вече даде съгласие Косово да открие почетно консулство в България и да назначи хотелиера Пламен Копчев от Несебър за свой почетен консул", "date": "2018.02.21", "title": "След Косово и Полша се сдоби с почетен консул в Несебър"}
{"url": "http://clubz.bg/64543-obshtinska_banka_s_trima_izpylnitelni_direktori", "text": "Общинска банка е с ново ръководство след смяната на собствеността й. ще са изпълнителни директори. Техните имена бяха одобрени от надзора на Общинска банка в края на януари тази година. Чиликов е бил изпълнителен директор на Централна кооперативна банка, след което става регионален мениджър на СИБАНК, която се обединява с ОББ. Джелепов започва в \"Райфайфайзенбанк (България)\", следва СИБАНК, след което работи като регионален мениджър в управление \"Клонова мрежа\" на ОББ. Тримата са и новите членове на Управителния съвет на трезора, четвъртият е , чиято кариера стартира от Първа инвестиционна банка. От предишния мениджмънт на Общинска банка - петчленния УС с председател Сашо Чакалски, остава само Николай Колев. Отпадат Чакалски, Людмила Василева, Лидия Станкова и Иванка Попова.", "date": "2018.02.21", "title": "Общинска банка с трима изпълнителни директори"}
{"url": "http://clubz.bg/64527-djordj_kluni_darqva_500_hilqdi_za_protest_sreshtu_oryjiqta", "text": "Актьорът Джордж Клуни и съпругата му Амал ще дарят 500 000 долара за протеста  ) във Вашингтон, който ще поиска затягане на контрола над продажбата на огнестрелни оръжия в САЩ. Същото ще направят и Опра Уинфри, и режисьорът Стивън Спилбърг. Демонстрацията е реакция на последното масово убийство в американско училище през миналата седмица, което взе 17 жертви. Децата от гимназията \"Марджъри Стоунман\", където се случи трагедията, са съорганизатори на демонстрацията. Джордж и Амал Клуни обявиха, че ще излязат на улицата с учениците. Семейство Клуни често застава зад различни каузи. Джордж и Амал, която е адвокат по човешките права, обявиха, че ще дарят общо 21 милиона за идеи, в които вярват. Със същото дарение - от половин милион долара - ще се включи и семейството на продуцента Джефри Каценберг. Знаменитости като Джъстин Бийбър, Лейди Гага и Шер застанаха с имената си зад протеста. The March for Our Lives е една от няколко демонстрации, организирани в отговор на трагедията във Флорида. Десетки ученици от щата демонстрираха в столицата на щата Талахаси във вторник с искане за забрана на автоматичните оръжия. Членовете на групата \"Пърл Джем\", известни с активната си гражданска позиция, също се включиха в дебатите, като стартираха кампанията #throwthemout. 19-годишен в САЩ не може да си купи алкохол, но автомат - да Вчера американският президент Доналд Тръмп заяви желанието си за налагане на забрана за използване на устройствата, позволяващи полуавтоматични пушки да стрелят по-бързо, съобщиха световните агенции. След като мъж уби 58 души в Лас Вегас през октомври 2017 г., използвайки именно такова устройство, Белият дом, конгресмени от Републиканската партия и дори Националната асоциация на притежателите на огнестрелни оръжия (NRA) изразиха мнение, че трябва да се въведе контрол върху употребата му.", "date": "2018.02.21", "title": "Джордж Клуни дарява $500 хиляди за протест срещу оръжията"}
{"url": "http://clubz.bg/64536-izvinitelna_belejka_za_otsystvie_ot_uchilishte_platena_do_3_lv", "text": "Медицинските бележки, с които учениците извиняват отсъствия, остават извън пакета от дейности, поеман от касата и ще се плащат до 3 лв. Това става ясно от изказване на председателя на Българския лекарски съюз д-р Венцислав Грозев след последното заседание на съюза и касата за националния рамков договор за 2018 г., цитирано от \"Фокус\". Ученическата бележка от личен лекар ще бъде на стойност не повече от 3 лв., каза Грозев и допълни, че, тя няма да влиза в задължителния пакет на общопрактикуващия лекар, тъй като е административна дейност. Първоначално касата предлагаше да поеме таксата за извинителна бележка за отсъствие от училище, тъй като от октомври м. г. личните лекари започнаха масово да вземат пари за издаването на такъв документ. Някои от тях даже вземаха по 5 лв. за бележката, която е нужна, за да се извинят отсъствията в детската градина или училище. Други не таксуваха тази услуга. Като цяло лекарите обаче бяха против, тъй като това ще намали сумата, която получават за направения преглед. Срещу платената сума обаче пациентът трябва да получи касова бележка. Най-голямо е увеличението в педиатрията и за раждания, ревизирани са и всички клинични пътеки, по които работят общинските болници, които наред с АГ и педиатрия включват и пулмология и неврология. Предвидени са и 3 млн. лв. повече за направленията за изследвания и образна диагностика. Увеличен е и броят на мамографиите и цитонамазките. В събота предстои ежегодният национален събор на Български лекарски съюз, на който се взима окончателно решение дали рамковият договор да се подпише или не. Лекарският съюз: Защо още няма преговори за новия рамков договор? За да се икономисат пари от здравето на пациентите? Грозев коментира и темата за ограничението от десет минути преглед при личен лекар.", "date": "2018.02.21", "title": "Извинителна бележка за отсъствие от училище - платена до 3 лв."}
{"url": "http://clubz.bg/64537-izsledvane_94_ot_jenite_v_holivud_sa_prejiveli_seksualen_tormoz", "text": "В Холивуд е много трудно да се намери актриса или служителка, която да не е запозната лично със сексуалния тормоз – 94% от дамите, заети в развлекателната сфера, са потърпевши от различни форми на сексуално насилие по време на работа, сочи изследване, проведено сред 843 жени на различни позиции в индустрията. Според данните тормозът включва закачки, коментари със сексуална насоченост и нежелани докосвания. Най-честите прояви на сексуално посегателство са   На някои от жените са били показвани голи снимки без тяхно съгласие,   като това не е било оповестено предварително. От жените, които са посочили, че са били обект на сексуално насилие, само 28% са забелязали подобрение в работната им среда след разкриване на злоупотребите, повечето сигнали за нарушения са довели само до разговор или предупреждение и нито един от случаите не е стигнал до съдебна зала. Данните сочат още, че развлекателната сфера е . Само една от четири жени се обръща за помощ, след като е станала жертва на насилие, като причините за това са страх от уволнение и притеснение от негативна реакция на близки и колеги.", "date": "2018.02.21", "title": "Изследване: 94% от жените в Холивуд са преживели сексуален тормоз"}
{"url": "http://clubz.bg/64519-stotici_si_vzeha_posledno_sbogom_s_pavel_panov_snimki", "text": "Повече от един час продължи поклонението пред бившия футболист на \"Левски\" и националния отбор Павел Панов, който почина в неделя вечерта. Да изпратят бившия № 10 на Централните софийски гробища се стекоха стотици хора. Сред тях се открояваха знаменитости на българския футбол като Борислав Михайлов, Валентин Михов, Емил Костадинов, Наско Сираков, Божидар Искренов, Петър Хубчев, Николай Илиев, Пламен Николов, Емил Спасов, Даниел Боримиров, Бончо Генчев, Костадин Костадинов... Също така бивши съотборници на Панов - Иван Вуцов, Стефан Павлов, Добромир Жечев, Ангел Станков, Сашо Костов, Меци Веселинов... Дойдоха хора от цяла България и от най-различни клубове и структури на родния футбол и спорт... От САЩ се бяха завърнали дъщерята на Панов - Изабела, и нейният съпруг Андрей Аспарухов   син на Георги Аспарухов-Гунди. На траурната церемония бе прочетено съболезнователно писмо от президента Румен Радев. Говори и изпълнителният директор на \"Левски\" Красимир Иванов. Прощални думи към баща си бе написала дъщерята на починалия внезапно голям футболист, а в последните години от живота си технически директор на БФС. Имаше над десет венеца и много цветя...", "date": "2018.02.21", "title": "Стотици си взеха последно сбогом с Павел Панов (СНИМКИ)"}
{"url": "http://clubz.bg/64531-bylgariq_doprinasq_s_novi_500_000_za_armiqta_na_afganistan", "text": "България ще внесе нови $500 хиляди към фонда за поддържане на Афганистанската национална армия (АНА), следвайки решението си от 2016 г. парите да бъдат изплатени през тази година. На толкова беше определен приносът ни към Доверителния фонд на НАТО за поддържане на АНА за новия тригодишен период - 2018-2020 г. Сумата е аналогична на тази за първия тригодишен период (2015-2017 г.), която България изплати към Доверителния фонд през есента на 2015 г. НАТО изпраща още 3 000 военни в Афганистан Допълнителните разходи в размер на 900 хиляди лева бяха одобрени днес от правителството по бюджета на Министерството на отбраната. Средствата са планирани в централния бюджет за 2018 г. за финансово осигуряване на приноса на България за Доверителния фонд на НАТО за поддържане на Афганистанската национална армия, която към момента наброява около 174 000 души. Талибаните постепенно си връщат Афганистан Целта е да бъдат подкрепени финансово способностите на АНА. В центъра на трайното партньорство между Алианса и Афганистан е поетият от съюзниците дългосрочен политически и практически ангажимент за изграждането и поддържането на надеждни афганистански сили за сигурност, способни да поемат отговорност за сигурността на населението на цялата територия на страната. Има ли сделка: България ще ремонтира руски военни вертолети за Афганистан Българската мисия в Кабул, започнала през 2002 г., ще остане там до 2021 г. България поддържа там над 600 души, чиято издръжка досега коства на българските данъкоплатци близо 500 милиона лева. САЩ имат близо 16 000 военни в Афганистан. Талибаните постепенно си връщат Афганистан Има ли сделка: България ще ремонтира руски военни вертолети за Афганистан", "date": "2018.02.21", "title": "България допринася с нови $500 000 за армията на Афганистан"}
{"url": "http://clubz.bg/64532-zaev_rusiq_prisystva_no_nie_sme_za_chlenstvo_v_es_i_nato", "text": "За Македония няма алтернатива, освен пълноправно членство в Европейския съюз и НАТО, увери министър-председателят на югозападната ни съседка в рамките на срещата си с канцлера на ФРГ Ангела Меркел, съобщава „Фокус“. На журналистическия въпрос за интереса на Китай към Западните Балкани и дали ЕС трябва да инвестира повече пари в региона, за да засили влиянието си, Заев отговори: Според него Западните Балкани вече не са „буре барут\", а мост на приятелство, който се приближава към ЕС. Същевременно Заев не изключи възможността за предизвикане на напрежение от страна на Русия заради плановете на Скопие за евроатлантическа интеграция. На срещата с германския канцлер в Берлин бе обсъдено засилването на икономическото сътрудничество и подписване на споразумение за взаимно признаване на свидетелствата за управление на МПС, подчертават от редакцията, като допълват, че Заев е отправил покана към Меркел за посещение в страната.   Проблемът между Скопие и Атина за името на Македония трябва да бъде решен, но натискът в преговорите не е много полезен, коментира канцлерът на ФРГ Ангела Меркел на пресконференция със Заев в Берлин. Меркел подчерта, че за първи път от много време Македония и Гърция демонстрират интерес за решаване на спора. Тя смята, че това е добра предпоставка за намиране на решение. Германският канцлер обаче изрази мнение, че публичните изявления по темата може да навредят и на двете страни и в тази връзка ги призова за бъдат внимателни.", "date": "2018.02.21", "title": "Заев: Русия присъства, но ние сме за членство в ЕС и НАТО"}
{"url": "http://clubz.bg/64523-kabinetyt_reshi_problema_s_razbit_pyt_prehvyrli_go_na_obshtinata", "text": "Правителството си изми ръцете от ремонта на един от най-разбитите пътища в България -  , като прехвърли част от отсечката на... община Роман. Това е една от важните пътни връзки в Северозападна България.  на община Роман за цялата 2018 г. е 5 233 882, който няма да стигне за нов път. Участъкът от пътя  , който минава през самия град Роман, вече е публична общинска собственост. Досега трасето с дължина около 2.633 км бе част от републиканската пътна мрежа. Властта заличава Северозапада Състоянието на пътя е лошо, тъй като между Мездра и село Долна Кремена минават тежки камиони с камък и жито, а пътят не е предвиден за такива товари. Миналата година от пътната агенция отпуснаха пари за преасфалтиране само на 1500 кв. м от шосето. От фирмата-изпълнител на обекта признаха, че ремонтът е козметичен, съобщи тогава БНТ. Дянков: Като изчезнат хората от Северозапада, и да строиш магистрали, няма значение Според прессъобщението прехвърлянето на участъка от 2.6 км от републиканския път III-103 Мездра-Златна Панега за публична общинска собственост е по причина, че \"трасето преминава по уличната мрежа на гр. Роман и изцяло през урбанизирана територия\". Общинският съвет в Роман е подкрепил прехвърлянето на пътя като общинска грижа. Мнозинство в общинския съвет има ГЕРБ с петима съветници. 76,5% от безработните в Северозапада не си намират работа повече от година Дянков: Като изчезнат хората от Северозапада, и да строиш магистрали, няма значение 76,5% от безработните в Северозапада не си намират работа повече от година", "date": "2018.02.21", "title": "Кабинетът реши проблема с разбит път - прехвърли го на общината"}
{"url": "http://clubz.bg/64534-pyrviqt_start_na_rado_qnkov_na_igrite_e_otlojen_za_sybota", "text": "Квалификациите в паралелния гигантски слалом с участието на Радослав Янков в сноуборда на зимните олимпийски игри бяха преместени за събота, 24 февруари. Причината са лошите метеорологични условия за четвъртък, когато по програма трябваше да са пресявките. България ще бъде представена в дисциплината и от Теодора Пенчева при жените. Квалификационните спускания ще започнат в 2:00 часа в събота сутринта наше време при жените и в 2:30 часа при мъжете. Веднага след това започват елиминационните спускания, а осминафиналните серии са от 6:30 сутринта българско време. Финалите в двете дисциплини ще започнат точно час по-късно. С участието на Янков са свързани последните ни надежди за добро представяне на зимните игри. Александра Жекова се нареди шеста в своята дисциплина -  , и вече се завърна в България. Сани Жекова шеста в сноуборда в Пьончан По-рано днес Йордан Чучуганов и Веселин Цинзов не успяха да се класират за финала в отборния спринт на ски бягането. Българският тандем завърши на 12-о място във втория полуфинал. По-късно титлата грабнаха норвежците Мартин Сундби и Йоханес Клаебо. На второ място са руснаците, а трети - французите.", "date": "2018.02.21", "title": "Първият старт на Радо Янков на игрите е отложен за събота"}
{"url": "http://clubz.bg/64533-a_ekzorsist", "text": "Оня ден Детето се връща от детската и се оплаква, че искала да си играе с чуковете и отвертките на момчетата, а те не ѝ давали. Госпожата обяснила, че момичетата си играят с кукленската къща, момчетата с работилницата. Много правилно. Браво. От старата школа е, жена на място. Детето реве. А мен нещо ме човърка, не мигвам - защо това Дете, принцеската на мама, куклата ненагледна и т.н., ще иска въобще да пипа чукове. Гладя розовата рокличка, съчетана с жилетка в бледолила, огледалцето, червилцето, розовата чантичка - всичко е в тон, а от дясното ми око се отронва сълза.  Да не би нещо джендърско да се е вселило в Детето? Да Му лея куршум? Или да Го заведа на молитва в неделя? Или и двете за по-сигурно? Сбъркала съм нещо, ама какво. Преглеждам гардероба на Детето - много дънки, много суичъри. На кого са притрябвали? Било ѝ по-удобно с панталон? Започвам чистка. Следваща точка - детските книги, подаръци по разни поводи. Някои хора не вземат да купят една кукла Барби, едно парфюмче, ми си хвърлят парите за книги... Погледът ми попада на приказки с автор някой си Оскар Уайлд. Този не беше ли онзи, дето... даже не ми е приятно да го изрека. Проверявам в гугъл. Страшни работи пише. Славеи, великани, звездни принцове, тъпотии... Мятам книгата в торбата за изхвърляне. Принцовете със съмнителна сексуална ориентация не свършват. Следващото, което виждам, е заглавие \"Малкият принц\". Само като погледнеш как изглежда т. нар. малък принц и всичко е ясно. Много нещо изнежен, рус, че къдрици, направо на трети пол отиват работите. На боклука. Детска класика ми било? Сериозно? Това момиче ли е като момиче - нито обувките му обувки и по мяра, някакви грозни чорапи, една свястна рокля няма, косата ненаправена, въргаля се в мръсотия, говори глупости, има мнение по всички въпроси и вдига... коне. А бащата - негърски крал?!? Кой ще го вземе за жена? С една дума мъжкарана повлекана. И на феминистка намирисва. От това до операция на пола има само крачка. Даже половин. Треперя вече. Но съм силна и продължавам напред. Няма да се предаваме, защото джендърът го виждам, че дебне отвсякъде, прикрива се. Страшно е хитър. Размахва среден пръст, подиграва се. После други му излизат виновни. А \"Карлсон, който живее на покрива\"? Някакво \"мъничко човече\" с перка на гърба? Ненормална работа. Може ли \"чичко\" да живее на покрива? Педофил, който налита на момченца, мен ако питате. И да не е педофил, колко да е мъж. Я се вгледайте, не ви ли прилича на Елтън Джон? Пък всички го знаем Елтън Джон какъв е. Хубаво пее, ама да не ти е в къщата, нали? Отварям напосоки друга книга и чета, вече съм пред припадък: Поглеждам какво е това неприятно нещо - Алиса. Представям си как Детето се връща от детска и ме пита: Коя съм аз, тогава? Ще ѝ кажа: Не те знам коя си, но вече нямаш майка.  Въздухът започва да не ми стига. Продължавам да чета: \"Коя съм тогава? Кажете ми най-напред това и ако ми харесва да бъда тоя човек, ще се върна. Ако ли не, ще остана тук долу, докато стана някой друг\". Какви противни книги са ни подарявали и да не ги погледна? Захвърлям тази малка извратена (малка като години, иначе много извратена) Алиса.   1. Трябва да има камери в детската. И излъчване онлайн. Да следя какво си говорят и как се държи Детето. И дали го възпитават правилно. И да не им четат гнусни детски книжки. От сега почвам подписка за недопускането на всички тия \"класики\". Всичко ще прегледам внимателно. Или най-добре въобще да не им четат. От четене някой да е прокопсал? 2. Да има родителски комитет, който да одобрява всяка книжка и всяко филмче. И помагалата също трябва да се огледат. Да няма едно панталонче, което после става рокличка... както в учебника за първи клас. После твърдят, че не било това истина, ама не е чиста тая работа... Иначе свободията ще е пълна. И ще изчезнем като нация. И като православни. Кой ще ражда, кой? Спирам засега с плана дотук, защото е време да взема Детето от детската. Вървим после по улицата към къщи, вижда то плакат на \"Лили, рибката\", лепва се за него и ми вика: \"Я, какво е шарено, може ли да ходим да го гледаме това филмче?\"  Боже, изгоря Детото. Защо ли го имунизирах навремето? Защо не послушах д-р Папазова и всичките мами, които ми казваха да не вярвам на Педито? Увредило се от ваксините. Дали да не започна с уринотерапия или вече е късно? Пийвам сега една чашка прясноизточена - много изостря ума. И после ще мисля пак... А екзорсист?", "date": "2018.02.21", "title": "А екзорсист?"}
{"url": "http://clubz.bg/64522-samsung_predstavi_novo_ssd_s_obem_30_terabajta", "text": "Samsung представи най-големия досега солид стейт диск (SSD) - с памет 30,72 терабайта, съобщи Verge. Те са побрани в корпус с диагонал 2,5 инча и без движещи части. Новият диск PM1643 е базиран на 32 NAND флаш пакета с размер един терабайт. В това място може да се поберат 5700 видеа на високо качество. Скоростта на четене пък може да достигне до 2100 мегабайта в секунда, около три пъти по-бързо от обичайните твърди дискове (HDD). Така южнокорейската фирма би собствения си рекорд от 2016 г., когато представи 16-терабайтово SSD. Откриха милиони дискети с най-тъпата видеоигра (видео) Разбира се подобен диск не е за обикновени потребители, а за корпорации, окито се нуждаят от много памет в малко място и на бърз диск. След като рекордният модел започне да се продава, Samsung ще предложат и варианти с обем 16,3, 7, 6, 4 и 2 терабайта, както и 960- и 800-гигабайтови. Те едва ли ще са много достъпни, но вероятно ще доведат до спад на цените при сегашните популярни модели.", "date": "2018.02.21", "title": "Samsung представи ново SSD - с обем 30 терабайта"}
{"url": "http://clubz.bg/64524-moskva_sasht_mogat_da_otvlekat_obvineni_rusnaci", "text": "Външното министерство в Москва посъветва   към пътувания в страни, които имат споразумение за екстрадиция със САЩ, предаде Нюз.Ру. Сред тези държави е и България. Става дума за 13 души, обвинени в намеса в президентските избори в САЩ през 2016 г. Сред тях е и Евгений Пригожин - личният готвач на президента Владимир Путин. И \"готвачът на Путин\" обвинен в намеса в изборите на САЩ От МВнР в Москва предупредиха, че дори дадена страна да няма споразумение със САЩ, не са редки случаите на отвличането на руснаци от тяхна територия от американските спецслужби. Той допълни, че в сайта на Държавния департамент има списък на страните, с които САЩ са сключили споразумение за екстрадиране. Но допълни, че и това не е гаранция за сигурността на руските граждани в която и да било друга страна. Русия не изключва ответни мерки на \"Списъка Мълър\", каза още Рябков. България и САЩ имат договор за екстрадиция, който е в сила от 21 май 2009 г.", "date": "2018.02.21", "title": "Москва: САЩ могат да отвлекат обвинени руснаци"}
{"url": "http://clubz.bg/64528-mediite_da_kazvat_i_za_evrofinansirane_sem_da_gleda_i_sajtove", "text": "От внасянето на предложенията на депутата от ДПС Делян Пеевски за изменения в медийния закон изминаха две седмици, а от партиите в парламента продължават срамежливо да мълчат ще го подкрепят или не. Това обаче не пречи на отделни народни избраници да \"надграждат\" предложените текстове, така сякаш групите им са готови да гласуват \"за\". Както е известно, на 2 февруари издателят на вестниците \"Телеграф\", \"Монитор\" и \"Политика\", в съавторство с колегите си Велислава Кръстева, Хамид Хамид и Йордан Цонев, внесе изменения в Закона за задължителното депозиране на печатни и други издания с основния мотив изсветляване на собствеността не само на печатните, а и на електронните медии, в т.ч. сайтовете. Първият допълнителен текст предвижда нов регламент за разпространителите и продавачите на печатни издания. Те трябва да заявят  както и броя обекти за продажба на печатни издания на дребно, които той използва за търговската си дейност. Когато се установи, че \"лице използва в търговската си дейност 1/3 от всички декларирани обекти за продажба на дребно на печатни издания\", ще се  уведомява Комисията за защита на конкуренцията. Самият Пеевски отрича да има общо с разпространителския бизнес у нас. Въпросната информация е предвидено да се публикува в сайта на Министерството на културата. По действащия в момента закон там се води регистър само за действителната собственост на периодичните печатни издания. Втората промяна на Пеевски и компания в закона засяга деклариране на собствеността на  което получават в предходната календарна година, размера, основанието, на което е получено и данни за лицето, което го е предоставило. Под \"финансиране\" е уточнено, че става въпрос за \"всяко безвъзмездно получаване на парични средства и имущество и/или всяко друго получаване на парични средства, независимо от използваната правна форма, извън приходите от обичайната дейност на доставчика на медийни услуги, както и всички получени заеми, извън банковите кредити\". Освен вестници, списания, телевизии и радиа, новите правила ще важат и за онлайн медиите. Очакваше се, че измененията в закона ще влязат още тази седмица за разглеждане на първо четене в ресорната парламентарна комисия по култура и медии, но в седмичната програма на парламента това не бе предвидено. Именно затова и парламентарните групи продължват да настояват, че не са обсъждали дали ще подкрепят законодателната инициатива на депутатите от ДПС. Неофициално обаче народните представители от БСП, членове на медийната комисия, заявяват, че  В противен случай щели да участват в изпирането на имиджа на Делян Пеевски, който неформално, без да го има в регистрите, се свързва със собствеността на редица медии у нас, както и с монопол в разпространителския бизнес. Въпреки това депутати от левицата дават предложения, с които се допълват тези на Движението. Като например всяка медия да декларира и  Както е известно, по всеки един проект, реализиран с евросредства, има заделена сума за медийно популяризиране. Всяка година се разпределят около 10 милиона лева по това \"перо\", като реално държавата се явява един от най-големите рекламодатели в медиите. Което пък поставя под въпрос обективността на медиите, които получават европари и респективно се надяват на още \"поръчки\". Тази информация и сега се обявява веднъж в годината, но депутати от БСП смятат, че тя трябва да е систематизирана и да се обновява регулярно, като се подава от получателите на средствата. От левицата също така смятат да предложат и в обсега на обявеното финансиране да влизат  изключени в момента от проекта \"Пеевски\". Липсата на задължение да се обявяват и кредитите веднага стана повод за коментари, препращащи към фалиралата КТБ - известен медиен финансов поддръжник. Затова и от ДПС обявиха, че са отворени към всякакви предложения. Член на медийната комисия от ГЕРБ пък смята да предложи   не само за радиата и телевизиите. Според него самият СЕМ желае да поеме тази работа, защото на практика няма кой да регулира съдържанието най-вече в сайтовете. Той поставя и въпроса със  , която иначе е регулирана от друг знаков закон на депутата Пеевски - \"законът за офшорките\", приет в миналия парламент. Но тектът се счита за практически мъртъв. Иначе забранява най-общо казано офшорки да държат повече от 10 на сто от собствеността на медиа. От ДПС очакват измененията в закона да се разгледат до 10-ина дни. Чака се и становище на правната дирекция на Народното събрание по депозираното от Пеевски питане дали е в конфликт на интереси като издател, предлагащ едновременно изменения в медиен закон. ", "date": "2018.02.21", "title": "Медиите да казват и за еврофинансиране, СЕМ да гледа и сайтове"}
{"url": "http://clubz.bg/64520-nfsb_iska_vasil_levski_da_byde_kanoniziran_za_svetec", "text": "Ръководството на НФСБ се обърна с призив до Светия синод на Българската Православна църква \"с гореща молба спешно да бъде разгледан въпросът за канонизация като светец на йеродякон Игнатий, познат със светското си има Васил Иванов Кунчев и тачен... като Апостола на свободата Васил Левски\". От НФСБ изтъкват, че Левски вече е възприет в народната памет като светец. Патриотите изтъкват, че той не е напуснал манастира, \"за да се отдаде на светски удоволствия\", а напротив - аскетичния си живот е доказал връзката си с православната вяра. Преди дни лидерът на \"Атака\" Волен Сидеров се обяви за парламентарна комисия, която да разследва процеса срещу Васил Левски и да докаже, че той е бил неправомерно осъден на смърт дори според тогавашното турско законодателство. Сидеров ще разследва Османската империя за обесването на Левски Ето пълния текст на обръщението на НФСБ:", "date": "2018.02.21", "title": "НФСБ иска Васил Левски да бъде канонизиран за светец"}
{"url": "http://clubz.bg/64525-kabinetyt_otpusna_151_miliona_leva_za_centyra_na_sofiq", "text": "Правителството отпусна 151 милиона лева безвъзмездно финансиране за реконструкция на централната градска част, съобщи в началото на правителственото заседание кметът на София Йорданка Фандъкова. Проектите са четири - по два за градската среда и за градски транспорт. Общата им стойност е 173,5 млн. лева, като безвъзмездното финансиране е за 151 млн. лева, а Столична община съфинансира с 22.5 млн. лева. Столична община пуска паркинг, започнат преди 11 години София ще получи средства за цялостна реконструкция на зона 2 -  и съседни улици, както и  , и за цялостна реконструкция на зона 4 - около храм-паметника  и    Вторият етап от проекта за интегриран градски транспорт в столицата включва цялостно обновяване на трасето на трамвай №5, без частта около Руски паметник, реконструирана наскоро. Ще бъде изцяло  Тя отбеляза други два проекта за социална интеграция, които са за 2.5 милиона лева. Ще бъдат създадени 7 нови социални услуги, предимно за деца, лишени от родителска грижа и с различни проблеми. Фандъкова коментира като \"несъстоятелни\" упреците за работа на тъмно по проекта за площадката за изгаряне на отпадъци в ТЕЦ-София. По думите ѝ този проект се дава като екологичен. \"Не бива да се спекулира с тази тема. Проектът е на фаза приключване на подготовката и внасяне в оперативната програма. Нуждаем се от съфинансиране. Общата стойност е около 220 млн. лева. Този проект е може би най-публичният. Несъстоятелни са упреците за работа на тъмно. Проверява се от всички управляващи органи. В момента се обжалва ОВОС и съдът също ще се произнесе. Работим последователно и отговорно, за да надградим. Изчисленията са, че ще се намали замърсяването на въздуха от сега съществуващите инсталации на площадката на ТЕЦ-София“, обясни кметът на София. Фандъкова добави, че пък от друга страна ще спаднат разходите на \"Топлофикация\" във връзка с намаляване ползването на природен газ. Столична община не иска 215-метров небостъргач до \"Парадайз център\" Междувременно вчера на дискусия в парламента депутатите Александър Ненков (ГЕРБ) и Искрен Веселинов (Обединени патриоти) предложиха зони за високо строителство в София да има след промяна на Общия устройствен план, а не след промени в Закона за устройството и застрояването на Столичната община. В приетите на първо четене текстове се предлагаше зони за високо строителство без ограничения да има в \"Младост\" и в \"Люлин\" - след 7-ми километър до р. Искър по протежението на Цариградско шосе и в западно направление по бул. \"Царица Йоана\" срещу Околовръстния път. Сред внесените предложения е намаляване на максимално допустимата височина на сградите в столицата. Първоначално се предвиждаше в центъра на София да има ограничение от 50 м, в южните квартали 75 м, във всички останали части на града - 125 м, а в кварталите от Подвитошката яка - за територията, ограничена от Софийски околовръстен път, южна строителна граница на София и бул. \"Цар Борис III\" - 15 м. Сега обаче депутатите предлагат височина от 75 м на всички сгради извън центъра на София. ГЕРБ въвежда 3 зони за небостъргачи в София Столична община не иска 215-метров небостъргач до \"Парадайз център\" ГЕРБ въвежда 3 зони за небостъргачи в София", "date": "2018.02.21", "title": "Кабинетът отпусна 151 милиона лева за центъра на София"}
{"url": "http://clubz.bg/64517-kabinetyt_zabyrzva_proekti_sys_syrbiq", "text": "България и Сърбия ще развиват проекти, свързани с жп транспорта и развитието на пристанищната инфраструктура по Дунав с цел претоварване на втечнен природен газ. Това става ясно от приетите днес решения на Министерския съвет. Еврокомисията вижда Сърбия и Черна гора в ЕС през 2025 г.   Правителството упълномощи министъра на транспорта, информационните технологии и съобщенията да подпише   Със споразумението се задълбочава сътрудничеството при изграждането на железопътната инфраструктура по коридор № 10. Коридор № 10 свързва Залцбург в Австрия с гръцкото пристанище Солун, минавайки през Словения, Хърватия, Сърбия и Македония. В Сърбия проектът включва изграждане на две отклонения - на юг до границата с Македония и на изток до границата с България. Левът и леята вече се обменят при сарафите в Сърбия Двете страни ще проучат възможността за съвместен подход към европейските фондове или други международни институции за финансиране на проектите по коридор 10. Споразумението регламентира и въвеждането на по-ефективен граничен контрол, който ще улесни преминаването на товарните влакове. Подписването на меморандума беше договорено на среща между министър Ивайло Московски и вицепремиера и министър на строителството, транспорта и инфраструктурата на Сърбия Зорана Михайлович в края на януари тази година. Министър обеща през 2020 г. бърз път до Сърбия  България и Сърбия ще си сътрудничат и в развитието на пристанищната инфраструктура по река Дунав. Меморандумът, който ще бъде подписан, ще спомогне за съхранението и преноса на втечнен природен газ между двете страни. С подписването на документа се цели да бъде установено институционално сътрудничество, за да се определи рентабилността на изпълнението на бъдещи инфраструктурни проекти за изграждане на пристанищни съоръжения, необходими за претоварване на втечнен природен газ по река Дунав, в контекста на обявеното изграждане на газопреносна връзка между България и Сърбия, съобщават от МС. Междусистемната газова връзка България-Сърбия e обявена от Европейската комисия за проект от общ интерес на ЕС. Стойността й е близо 47 милиона евро и първоначално се очаква газопроводът да осигури възможност за доставка на 1.8 млрд. м. /годишно газ. В България   Капацитетът му е 500 тона LNG, еквивалентни на 745 000 куб.м синьо гориво. Терминалът има възможност да получава и изпраща газ по река Дунав, да приема и изпраща газ с автотранспорт за дистрибуция, както и да зарежда камиони за използване на LNG като моторно гориво. Изискванията на програмата \"Син коридор\" на ЕС са на основните пътни коридори да има станции за зареждане с газ - на всеки 100 км със CNG (компресиран природен газ) и на всеки 400 км с LNG. \"Булмаркет ДМ\" продава пропан-бутан за 144 млн. лв. годишно За изграждането на терминала \"Булмаркет ДМ\" получи 20 млн. евро финансиране от Световната банка и Европейската банка за възстановяване и развитие. Той е част от проекта \"LNG Мастерплан Рейн - Майн - Дунав\" по програма TЕN-T на ЕС. Целта е използването на втечен природен газ като гориво за всички моторни плавателни съдове по реките Рейн, Майн и Дунав. Стойността на целия проект е към 1 млрд. евро, а русенската компания е единственият български участник в него. Терминалът превръща \"Булмаркет ДМ\" в първия у нас комплексен доставчик на пазара на различните типове газ - LPG, CNG и LNG. Русия може да включи Сърбия към \"Турски поток\" Правителството одобри проекта на споразумение между ИА \"Морска администрация\" и Румънската морска администрация за условията и реда за извършване на  на река Дунав. Документът е с технически характер и има за цел да уреди условията и реда за извършване на допълнителни проверки на плавателните съдове в изпълнение на изискване на Директива 2006/87/ЕО. Основните договорености са свързани с взаимно признаване на контролните проверки на чуждестранни за двете страни плавателни съдове в общия участък на Дунав, въвеждане на единни критерии за подбор на плавателни средства за проверка, изграждане, въвеждане в експлоатация и последващо надграждане на единна електронна информационна система и база данни за подбор на плавателни средства за проверка и др. Правителството одобри и промени в  . С тях се създават специфични правила за организация на работното време и почивките на екипажите, плаващи под българско знаме по вътрешните водни пътища, като по този начин се изпълняват изискванията на Директива 2014/112/ЕС за прилагане на Европейското споразумение относно определени аспекти на организацията на работното време в сектора на вътрешния воден транспорт. С промените в Наредбата са разписват и мерките за прилагане на национално ниво на промени в Кодекса към Морската трудова конвенция от 2006 г. Те са свързани с изискването за наличие и функциониране на бързи и ефективни системи за финансово обезпечаване на членовете на екипажа в случаите на изоставяне от корабособственика или на трайно намалена работоспособност или смърт, настъпили поради общо заболяване, трудова злополука или професионална болест. Левът и леята вече се обменят при сарафите в Сърбия Министър обеща през 2020 г. бърз път до Сърбия  \"Булмаркет ДМ\" продава пропан-бутан за 144 млн. лв. годишно Русия може да включи Сърбия към \"Турски поток\"", "date": "2018.02.21", "title": "Кабинетът забързва проекти със Сърбия"}
{"url": "http://clubz.bg/64509-ska_keler_shte_prodyljavam_da_se_borq_sreshtu_tesnogrydieto%C2%A0i_agresiqta", "text": "   Не, българското правителство не ми е поднасяло извинения. Много българи обаче ми се извиниха лично. Те самите са потресени от езика и съдържанието на изказването на вицепремиера. Благодарна съм на българите, които ме подкрепят и които се обърнаха лично към мен. Да намажем ските на \"зелената джихадистка\" Ска Келер Агресивният тон на Валери Симеонов, който е недостоен за един вицепремиер, показва много ясно колко са опънати нервите. А това, че само часове след декларацията българското правителство публикува своя позиция, показва, че премиерът следи зорко реакциите при подобни атаки. Той знае, че особено по време на своето европредседателство българското правителство е под силно наблюдение. Аз лично се концентрирам най-вече над това да подкрепям гражданите при техните протести в защита на правовата държава. ЕК по темата \"Келер-Симеонов\": Правителството се разграничи, случаят е приключен Тези изказвания много ме изненадаха. Той обижда и българските природозащитници, и българите, които застават срещу комерсиалната експлоатация на Национален парк \"Пирин“, след като вижда някаква връзка между тях и тероризма. Вместо да отправя абсурдни упреци, по-добре да се насочи към съдържателна дискусия. Не, не съм.  Ще продължавам да се боря срещу подобно тесногръдие и агресия.  Във всеки случай българското правителство беше доста притеснено от изказванията на вицепремиера. В противен случай нямаше и да се дистанцира от тях. Българският премиер знае много добре, че неговият вице отиде твърде далеч, както и че много хора наблюдават внимателно стъпките, които София предприема по време на европредседателството. Иска ми се кабинетът да оттегли плановете си за доизграждане на ски инфрструктурата в Национален парк \"Пирин“. Иска ми се да чуе притесненията на гражданите, свързани с изграждането на отсечка от магистрала в Кресненското дефиле, и да ги вземе предвид. Иска ми се България да спазва собствените си закони и правните стандарти на ЕС, както и да положи повече усилия в борбата срещу корупцията.  Бих им казала, че всички българи са също и европейци и имат същите права, както и всички останали в целия ЕС. И, повярвайте ми, аз отправям критики и към германското правителство.  За мен е важно в ЕС да няма двойни стандарти. Всички трябва да имат правото да изказват свободно мнението си, да критикуват правителството и да разкриват онова, което не върви както трябва. Това важи както за България, така и за Германия и за всички други страни членки на ЕС.   ЕК по темата \"Келер-Симеонов\": Правителството се разграничи, случаят е приключен", "date": "2018.02.21", "title": "Ска Келер: Ще продължавам да се боря срещу тесногръдието и агресията"}
{"url": "http://clubz.bg/64513-trite_problema_koito_sblyskaha_prezident_premier_i_korpulentniq", "text": "От публичното замеряне с имена, намеци и недомлъвки между премиер, президент и корпулентен издател за неинформираната публика не стана съвсем ясно къде е проблемът, но едно е очевидно - проблем има. Дори няколко. Иначе как да си обясним необичайната приказливост на успешния - и все още млад - човек на 37 години, който досега даваше публично изявление средно веднъж годишно? Пеевски: Борисов и Радев да се разбират като генерали, да не ме замесват От изнервените подмятания, след премахване на личните нападки и атаки, преднамереното изпускане на реплики, покани за успокояване и намеци “знам какво направи през последните няколко мандата” стават ясни три проблемни области, за които очевидно става дума: , които са хранилката на политическата класа и свързаните с нея олигарси, кандидат-олигарси и местни олигархоподобни феодали с функция на политически брокери на едро (в мирно време) и на дребно (в режим на избори). След десет години в ЕС и още поне толкова в предприсъединителен режим умението за законно усвояване на поръчки и насочване на парите към верните фирми вече е доведено до съвършенство. Резултатите са налице - законите са привидно спазени, но количеството невидими пари, изливани в губещи медии, в нови политически проекти и в иначе документално-скромни предизборни кампании, съвсем видимо расте. Кой да ги разследва - ДАНС, прокуратура, нов антикорупционен орган, избран от същите хора? Отговорът е повече от ясен. Всички знаят за него. Е, и?  и връзки изведнъж стават свръхчувствителна тема, след като решението по \"Закона Магнитски” в Щатите идва след броени месеци и все още е неизвестно какво ще гласи то по отношение на Цацаров, Пеевски и свързаните с тях (помним - “ти си го избра”) политици по върховете. Изведнъж реториката от краткия мандат на Орешарски за важността на “Южен поток” и лобирането за неговите подизпълнители стана срамна тема, совалките около договорите за нови ядрени мощности и атаките срещу бизнесмени от сектора с много нули са удобно забравени, а срещите с руски външнотърговски банки и бизнесмени за финансиране на приватизационни и постприватизационни сделки са изтрити, сякаш никога не са се случвали. , известен от първия си мандат с това, че през два месеца първо искаше да вдига, а после да сваля ставката на ДДС, е някакъв имагинерен, но явно ключово важен и много, много скъп политически актив, затова и се споменава директно толкова пъти. Политическите брокери с дълъг опит и стаж в други сложни конфигурации добре знаят как от този имагинерен актив да се премине в реално политическо влияние, оттам в общи действия, взаимни услуги, прокарване на закони, създаване на разпределителни управляващи коалиции, съглашения за контрол над публичен ресурс, издигане и избиране на зависими кандидати в иначе независими системи и политически действия без някакво идейно обяснение, но с ясен и конкретен бенефициент. Алфа мъжкари? ВЕрно ли? В цялата тази описана конфигурация всичко изглежда логично за познатите ни от Алеко насам местни политически нрави, но липсва нещо много важно - законите и принципите, заложени в тях. Има само много нерви, огромно его и все по-фасадни институции, политици и медии. Решение или поне успокоение на тази ситуация обаче ще има съвсем скоро на същия принцип - договорено някъде на спокойствие, в луксозен хотел или в ловна резиденция, за да са доволни всички. Тука е така, както се казва накратко. А този вече класически израз дори много удобно се събира само в един смс - като за заети хора, вече малко поуморени от тежестта на властта, но без полезен ход извън нея. ...     Всички знаят за него. Е, и? Алфа мъжкари? ВЕрно ли?", "date": "2018.02.21", "title": "Трите проблема, които сблъскаха президент, премиер и Корпулентния"}
{"url": "http://clubz.bg/64514-syvetnik_na_radev_oglavqva_nso", "text": "Министерският съвет даде съгласието си генерал-майор Данчо Дяков да бъде назначен на длъжността началник на Националната служба за охрана. Към момента той е съветник на Върховния главнокомандващ на въоръжените сили по военната сигурност. Във връзка с подаден от генерал-майор Дяков рапорт и за да бъде изпълнена законовата процедура, правителството предлага на президента на Република България да го освободи от заеманата в момента длъжност и от военна служба.  Генерал-майор Дяков е роден на 9 февруари1965 г. в с. Скобелево, област Хасково. Първото си офицерско звание получава след завършването на Военния факултет на ВИФ през 1987 г. Службата му в Българската армия започва като щабен офицер в 49-и мотострелкови полк в гр. Симеоновград. \n\tПрез 1992 г. преминава на служба в новосъздадената Военна полиция, където служи до есента на 2013 г. В този период преминава през редица длъжности и през 2009 г. е назначен като директор на служба \"Военна полиция\". На 24.10.2011 г. е произведен в звание \"бригаден генерал\". \n\tПрез 1993 г. завършва курс във Френската жандармерия и специализиран курс за офицери от Военна полиция във ВП училище на Армията на САЩ (1997 г.). Дипломант е на Висшата школа на Френската жандармерия (2001 г.). През 2008 г. завършва стратегически курс за ръководни кадри в Европейския център за изследвания в областта на сигурността \"Джордж Маршал\", ФРГ, а през 2016 г. завършва военната академия \"Георги Стойков Раковски\" с втора магистърска степен \"Национална сигурност и отбрана\". \n\tОт ноември 2013 г. до август 2016 г. заема длъжността помощник-началник щаб по гражданско-военното сътрудничество и партньорството в Съвместното командване на Силите на НАТО в Брунсум, Холандия. Генерал-майор Дяков владее английски и френски и ползва руски език. В речта си за първата година на \"Дондуков\" 2 президентът Румен Радев отбеляза, че предишният държавен глава е позволил да се изземат правомощия от президентската институция. По темата за НСО Радев каза:", "date": "2018.02.21", "title": "Съветник на Радев оглавява НСО"}
{"url": "http://clubz.bg/64508-i_ne_davame_jablqnov_otiva_v_konstitucionniq_syd", "text": "След казуса с   Конституционният съд (КС) ще трябва да се занимае с още един, свързан с депутати - в случая със свалянето на Валери Жаблянов (БСП) от зам.-председателското място в парламента.  Подобно на ГЕРБ, които отказаха да се разделят с Делян Добрев с превърналата се в емблематична реплика на шефката на Народното събрание (НС) Цвета Караянчева \"Не даваме Делян\", от левицата също отказват да се разделят с поста на Жаблянов и пращат гласуването днес на НС на Конституционния съд. Анонси от левицата направиха и за сезиране на Европейския съд по правата на човека (ЕСПЧ) в Страсбург. Парламентът свали Валери Жаблянов от поста зам.-председател От БСП подлагат на съмнение правната стойност на мотивите, с които управляващите поискаха и взеха оставката на Жаблянов. Вносителите на искането - ГЕРБ и \"Обединени патриоти\" - посочиха като мотив  . От БСП ще атакуват пред КС именно тези основания. Ще се позовават и на текстове от Конституцията, според които  , за каквито се представят действията на Жаблянов. Както и че \"народните представители не носят наказателна отговорност за изказаните от тях мнения и за гласуванията си в НС\", което касае \"наказателната\" отговорност. Още при дебатите в зала депутатът от ДПС Йордан Цонев, стар парламентарист, посочи, че народните предствители се ползват с функционален имунитет и аргументите на управляващите за исканата оставка издишат правно. Според правилника за дейността на Народното събрание, който има силата на закон, председателят и заместник-председателите могат да бъдат предсрочно освободени: Към проекторешението за исканата оставка от ГЕРБ и Обединени патриоти бяха приложили   за това, че обособени в три точки: Първо, на 18 януари, в декларация от парламентарната трибуна, твърдейки, че се изказва в лично качество, Жаблянов говори срещу Договора за добросъседство с Македония, което от ГЕРБ и ОП определят като  . Жаблянов квалифицира договора като , посочват от управляващите партии. С това си определение Жаблянов , се казва в заключение по тази точка. БСП предпочете да задържи \"горещия картоф\" Жаблянов На второ място, припомня се поведението на Жаблянов от 1 февруари, когато Жаблянов \"саботира\" едноминутното мълчание, посветено на паметта на жертвите на комунистическия режим и Възродителния процес. ГЕРБ иска оставката на Жаблянов заради гафа с Народния съд Третият мотив е декларацията на БСП, посветена на \"Луковмарш\", изчетена от парламентарната трибуна от Жаблянов, сам неин автор, в която прозвуча и изречението, че Народният съд е бил  Въпреки всички вътрешнопартийни интриги, които в БСП си спретнаха миналата седмица покрай поисканата оставка, левицата няма да издига нова номинация за зам.-председателското място. Иначе депутати от опозиционното на лидерката Корнелия Нинова крило, смятаха, че за поста се готви колегата им Жельо Бойчев. Но още преди дни стана ясно, че Бойчев няма да влиза в ръководството на НС.  БСП предпочете да задържи \"горещия картоф\" Жаблянов ГЕРБ иска оставката на Жаблянов заради гафа с Народния съд", "date": "2018.02.21", "title": "И \"Не даваме Жаблянов\" отива в Конституционния съд"}
{"url": "http://clubz.bg/64511-dyrjavata_otnema_2_kila_zlato_zaradi_razvalqne_na_proklqtiq", "text": "Семейство от Долни Дъбник, подсъдимо за \"пране на пари\", а в действителност мамело с \"разваляне на магии\", ще олекне с близо два килограма злато. Причината е, че Върховният касационен съд (ВКС) не допусна обжалване и постанови отнемане в полза на държавата на имущество за 256 843 лева. Основна част от него са златни предмети с тегло близо два килограма - 18 пендари, 37 монети, 12 гривни, 2 синджира, 6 пръстена, два чифта обеци и две висулки, оценени на 247 369 лева. Те се съхраняват в банков сейф на Окръжна прокуратура-Плевен.  \n\tДелото е водено по реда на отменения Закон за отнемане в полза на държавата на незаконно придобито имущество срещу семейство Маринови от Долни Дъбник - Иван и съпругата му Иванка, както и синовете им Горан Станев и Станьо Маринов. Съпрузите са обвинени за пране на пари, а Иванка - за измама в особено големи размери.  \n\tПрез миналата година КОНПИ спечели и делото срещу Горан Станев, от когото беше отнето имущество на стойност 140 725 лв. Все още не е приключило делото срещу Станьо Маринов - от него се иска имущество за 2 847 297 лв. \n\tСемейството беше задържано през януари 2014 г. при спецакция на МВР, ДАНС и Окръжната прокуратура в Плевен. Според обвинението в периода 2009-2013 г. те са получавали парични средства, придобити от Иванка Маринова чрез измама на жени от Палестина, Македония и други държави. Маринова е пътувала до различни страни и убеждавала жертвите си, че ще ги освободи от \"проклятия\", които те и техните близки имали, за което са й превеждали значителни суми по банков път. С парите семейството купувало златото, конфискувано от КОНПИ. Преди две години и Районна прокуратура-Казанлък внесе в съда обвинителен акт срещу 45-годишната Надежда В. и 43-годишния Мехмед М. за заблудата, че развалят т.нар. магия срещу парична облага.", "date": "2018.02.21", "title": "Държавата отнема 2 кила злато заради \"разваляне на проклятия\""}
{"url": "http://clubz.bg/64518-otkazaha_pochetno_grajdanstvo_na_orhan_pamuk_v_bosna_i_hercegovina", "text": "Сараево отказа да направи писателя Орхан Памук почетен гражданин на страната си, а предполагаемата причина за това е евентуален натиск от Турция, съобщава „Гардиън“. Нобеловият лауреат беше номиниран за високата чест от местен издател и книжарницата Buybook. В момента Памук пише филмов сценарий за войната в Босна. Орхан Памук: Убиха Истанбул, който обичах Писателят е явен противник на турския президент Реджеп Тайип Ердоган и мнозина намират в този факт причината на автора да бъде отказано почетнотото гражданство в Босна и Херцеговина. Комисията, която гласува присъждането на званието „почетен гражданин“ за Сараево, се състои от седем души. Според директора на книжарницата, номинирала Памук – Дамир Узунович, първоначалният вот е бил единодушен и всичките седем души в журито са одобрили номинацията. При повторно гласуване обаче противниците на идеята превъзхождат с 4 на 3. Гласувалите срещу Памук мотивират вота си с твърдението, че  Орхан Памук гневен: Турция върви към терор Управляващата партия пък смята, че ако Памук бъде почетен с гражданство, страната ще си навлече гнева на Турция. В родината си писателят е спорна фигура и има присъда за  . Според АФП, която първа съобщи новината, председателят на управляващата партия в Босна Бакир Изетбегович е приближено до Ердоган лице. Опозиционната Социалдемократическа партия очаквано осъди внезапната смяна в решението: Социалдемократическата партия очаква решение на проблема от градския съвет в най-скоро време, но Гарабия твърди, че се страхува,  Орхан Памук гневен: Турция върви към терор", "date": "2018.02.21", "title": "Отказаха почетно гражданство на Орхан Памук в Босна и Херцеговина"}
{"url": "http://clubz.bg/64512-dps_prezidentyt_ima_pravo_na_veto_no", "text": "Президентът Румен Радев има право да наложи вето, но има неразбиране и на промените в Закона за банковата несъстоятелност, и на Закона за нормативните актове. Това заяви юристът от ДПС Хамид Хамид -  един от вносителите на промените в закона, станал популярен като \"закона на Делян Пеевски за КТБ\". Самият Пеевски е съвносител, третият в компанията е Йордан Цонев. Румен Радев наложи вето на \"Закона Пеевски\" за КТБ Хамид мотивира несъгласието си с държавния глава, позовавайки се само на членове и алинеи.  Юристът от ДПС е категоричен, че от \"Дондуков\" 2 не са разбрали и параграф 5 от промените в Закона за банковата несъстоятелност. Чл. 14 от Закона за нормативните актове, на който се позовава Хамид, гласи: Юристът завърши с това, че според него върнатият от президента закон дава възможност да \"не се разграбват вторично\" активи от КТБ преди съдебни решения. За разлика от случаите на политически критики към \"закона Пеевски за КТБ\", когато от ДПС реагират с реплики, че който е против този закон, съучаства в \"неразкриването на истината\" за фалита на банката на Цветан Василев, този път Хамид и колегите му се въздържаха от повече коментари. Тъкмо обратната бе реакцията от ГЕРБ - ако ДПС се мотивираха юридически защо не споделят ветото на президента, то Делян Добрев от управляващата партия съзря връзка между депутатката от БСП Елена Йончева, президента и връщането на закона. По същество Добрев каза само: Промените в Закона за банковата несъстоятелност на Пеевски и компания бяха приети с мнозинството на ГЕРБ и вносителите от ДПС. Мотивите на БСП да не подкрепят проекта бяха подобни на тези на държавния глава във ветото - най-вече заради текстовете с действие със задна дата и заради записването на името на КТБ в закон. Със законопроекта се въвежда ограничение на правомощията на синдика, според което временният синдик и синдикът нямат право - до датата на откриване на процедурата по осребряване имуществото на банката, да заличават учредени от длъжници обезпечения. Изключение са случаите, при които вземането на банката е погасено изцяло чрез парично плащане. Създаде се нов текст по отношение на недействителност на сделки, извършени от трети лица. Според новите разпоредби недействителна по отношение на банката и на кредиторите на несъстоятелността е всяка сделка, при която вземане с произход от банката е прехвърлено на трето лице, независимо от броя на прехвърлянията, ако в резултат на тази сделка в патримониума на лицето, разпоредило се с вземането, не е постъпило в разумен срок имущество - парични средства или актив, различен от вземане за цена по сделка, съразмерно на прехвърленото вземане. Парламентът обяви за нищожни цесии и прихващания, свързани с КТБ Целта е да бъдат отменени фиктивните прихващания и цесии, извършени в първите месеци след затварянето на Корпоративна търговска банка (КТБ) през юни 2014 г., обясниха от вносителите. Синдикът, временният синдик или фондът могат да предявяват искове пред съда по несъстоятелността за обявяване на недействителността на сделка или на поредица от сделки в 5-годишен срок от откриването на производството по несъстоятелност за банката.   Парламентът обяви за нищожни цесии и прихващания, свързани с КТБ", "date": "2018.02.21", "title": "ДПС: Президентът има право на вето, но..."}
{"url": "http://clubz.bg/64515-7_g_zatvor_zaplashvat_ocelelite_ruski_naemnici_v_siriq", "text": "В момента наемничеството в Русия е забранено от закона и се смята за криминално престъпление. Участието в бойни действия на територията на чужда държава се наказва в лишаване от свобода от 3 до 7 г. Повод за припомнянето са твърденията за гибелта на неуточнен засега брой наемници от руската  на Вагнер на 7 февруари при американски въздушен удар край град Дейр аз Зур в Сирия. Според различни съобщения броят им варира от няколко десетки през 200, чак до 600. Операция \"Утилизация\" (версия) Пращат руски наемници на смърт, за да не им плащат Чак две седмици по-късно от външното минисерство в Москва признаха, че при тази атака има убити руски граждани, без да учотнят броя им, но не и военнослужещи. Няколко дни от дипломатическото ведомство съобщаваха, че \"може да става дума за гибелта на петима души, вероятно граждани на Русия\". Членът от НК за наемничеството може да бъде приложен по закон към всички бойци от ЧВК, които са ранени край Дейр аз Зур и в момента се лекуват в болници в родината си. Според вчерашното съобщение на руското МВнР става дума за няколко десетки пострадали. Същевременно руски депутати отново  . Такива законопроекти на няколко пъти са внасяни в Думата от 2014 г. насам, но винаги са били отхвърляни. Москва: САЩ могат да отвлекат обвинени руснаци от чужбина Съветват хората от \"Списъка Мълър\" да не ходят у нас Външните министерства на Беларус и Казахстан проверяват дали сред загиналите в Дейр аз Зур има граждани на тези две страни, предаде НюзРу, като цитира дипломатическите ведомства в Минск и Астана. Причина за проверката е вчерашното изявление на руското МВнР. Според него \"има загинали граждани на Русия и страни от ОНД\". Беларус и Казахстан са част от Общността на независимите държави, състояща се от няколко бивши съветски републики. Засега няма потвърждение за наличието на граждани на тези държави сред жертвите или ранените. Пращат руски наемници на смърт, за да не им плащат", "date": "2018.02.21", "title": "7 г. затвор заплашват оцелелите руски наемници в Сирия"}
{"url": "http://clubz.bg/64516-islandiq_shte_zabranqva_myjkoto_obrqzvane", "text": "Проектозакон, който предвижда забраната на мъжкото обрязване по немедицински причини на бебета и деца в Исландия, предизвика бурни отрицателни реакции от засегнатите религиозни общности, съобщава Си Ен Ен. Според нея детето трябва да е достатъчно голямо, за да даде своето \"информирано съгласие\". Тя смята, че забраната ще защити правата на децата, като добавя, че няма да се върви срещу религиозните права на техните родители. Европейският еврейски конгрес осъди проекта с думите, че забраната ще гарантира, че няма да има еврейска общност в страната. Ако забраната бъде въведена, тя ще е \"нарушение на правото на религиозна свобода\" и според имам Ахмед Съдик от Ислямския културен център на Исландия. Според неговите оценки в страната има поне 2500 мюсюлмани. Всеки трети мъж по света е обрязан основно по религиозни и културни причини. Според доклад от 2012 г. на Американската педиатрична академия здравните ползи от обрязването са повече от рисковете при извършването на операцията, но не чак толкова големи, че да се препоръча процедурата да стане рутинна. Там се отбелязва, че процедурата крие рискове като кървене и ако не е извършена от медицинско лице - от инфекции. През 2012 г. съдия в Кьолн се произнесе, че   и нищо не може да каже по въпроса. Решението беше по случай на 4-годишно момче, което след обрязване е получило усложнения. Според съдията правото на детето е по-силно от желанието на родителите му да извършат ритуала по религиозни причини. В Исландия женското обрязване е забранено от 2005 г.", "date": "2018.02.21", "title": "Исландия ще забранява мъжкото обрязване"}
{"url": "http://clubz.bg/64503-v_tazi_zala_vyzduhyt_shte_byde_chist_kogato_v_neq_nqma_puknat_komunist", "text": "С тези думи започна изказването си Валери Жаблянов по време на дебатите за неговото отстраняване от поста му зам.-шеф на парламента. \"Другарки и другари\" бе официалното обръщение по време на тоталитарния режим преди 1989 г. В момента то се използва само на партийните форуми на БСП. Парламентът свали Валери Жаблянов от поста зам.-председател Малко след това Спас Гърневски (ГЕРБ) заяви: В крайна сметка Жаблянов бе свален от поста със 110 гласа \"за\", 71 \"против\" и без въздържали се. Свалянето на Жаблянов подкрепиха ГЕРБ, \"Обединени патриоти\" и Воля. Изказването на Жаблянов бе дълго и напоително.  Според него мотивите за оставката му са \"произвол\" и \"слабоумие\". Жаблянов каза, че е искал да се почитат всички жертви на политическото насилие в България, а не само тези на комунизма. Според него с подобни мотиви дори Народният съд не е работил. А присъдите на Народния съд са произнесени срещу \"фашистките палачи на България\". В изказването си Жаблянов изброи много аргументи за правилността на Народния съд, включително цитирайки статия в \"Таймс\". Той все пак каза, че във всяко правосъдие има грешки, които граничат с престъпления. И призна, че има и незаслужено осъдени от Народния съд. Жаблянов каза, че наистина Народният съд е избил елита на нацията. Според него обаче в основата на тези оценки трябва да стои хладната дистанция на времето. Веднага след това той бе наречен от Владимир Тошев  . И поясни, че ако това е псувня, то той се извинява. В началото на дебатите Филип Попов (БСП) поиска точката за освобождаването на Жаблянов да бъде отхвърлена. Той се мотивира с това, че Жаблянов не е превишавал правата си и не може да бъде освободен само заради своето мнение. Предложението на Попов бе отхвърлено. Данаил Кирилов (ГЕРБ) мотивира искането за освобождаването на Жаблянов. Той посочи, че става дума за системно превишаване на права и посочи три нарушения - изказването на Жаблянов, че договорът за приятелство с Македония е \"търгашество\"; опитът на Жаблянов да попречи отдаването на почит към жертвите от комунистическия режим; твърдението на Жаблянов, че Народният съд е бил необходимо и неизбежно военновременно правосъдие. Според Кирилов с това изявление се засягат ценностите и оценката на демократичното общество за Народния съд и това дискредитира българския парламент и засяга неговия авторитет. Йордан Цонев (ДПС) каза, че партията няма да вземе участие в дебатите. Той обясни, че няма правни аргументи за исканата оставка. Цонев каза, че Жаблянов има функционален имунитет. Според него искането на Жаблянов да се почетат и жертвите на фашизма заедно с тези на комунизма е негово право и не е нарушаване на правилника. Според него ГЕРБ проявява двоен стандарт по отношение на Възродителния процес. Той припомни, че шефът на комисията по вероизповеданията Красимир Велчев (ГЕРБ) е поставил под съмнение нарушаването на човешки права по време на този процес. Цонев каза, че и жертвите на Народния съд, и жертвите на Възродителния процес са жертви на престъпление. Той припомни, че ДПС са искали оставката на Велчев, но ГЕРБ не са проявили същия морал. Цонев изтъкна, че общински съветници от ГЕРБ в София са защитавали \"Луковмарш\". След изказването на Цонев от ДПС напуснаха залата. Лидерът на БСП Корнелия Нинова заяви, че българската политическа класа е незряла да оцени обективно и мъдро историята си. И отново каза, че всеки български гражданин има право на свобода на мнението. Според нея искането за освобождаване на Жаблянов е незаконно. Тя се опита да сравни договора с Македония с Истанбулската конвенция. Според нея от ГЕРБ искат оставката на Жаблянов, защото бягат от реалните проблеми на действителността, за които нямат решения. Тя каза, че това е и отмъщение за оставката на шефа на парламента Димитър Главчев, за която той бе изнуден от БСП. Нинова се закани, ако оставката на Жаблянов бъде гласувана, да се обърне към Конституционния съд и Съда по правата на човека в Страсбург. И допълни, че ако Жаблянов бъде свален то БСП няма да предложи друг кандидат. След изказването на Нинова депутатите от БСП напуснаха залата, като стана ясно, че ще се върнат за гласуването. Полупразната зала не попречи на Спас Гърневски (ГЕРБ) да говори от трибуната. И дори изтъкна, че празната зала ще го разбере по-добре от депутатите на БСП. Той попита защо дори при управленията на БСП \"Луковмарш\" не е бил забранен, защото режимът за подобни шествия е уведомителен, а не разрешителен. Зам.-шефът на ГЕРБ Цветан Цветанов призова БСП да излъчат нов кандидат за зам.-шеф на парламента. И помоли той да не е депутата Иво Христов, който преди време заяви, че 80% от българския народ са дебили.", "date": "2018.02.21", "title": "\"В тази зала въздухът ще бъде чист, когато в нея няма пукнат комунист\""}
{"url": "http://clubz.bg/64501-trymp_edna_jena_si_vyrna_zaema_s_kleveti_sreshtu_men", "text": "Президентът на САЩ Доналд Тръмп отхвърли твърденията за непристойно поведение, отправени от жена, която твърди, че той я целунал насила, когато е работила на рецепцията в Тръмп тауър в Ню Йорк преди около 12 години, предадоха световните агенции. Рейчъл Крокс спомена за посегателството за първи път по време на кандидатпрезидентската кампания в САЩ през 2016 година. Тя е една от десетината жени, обвинили досега Тръмп в непристойно поведение. През 2017 г. тя разказа в телевизионна програма, че е била шокирана от случилото се. Край! Порнозвездата разказва за срещата си с Тръмп Сега в. \"Вашингтон пост\" отново съобщи за твърденията на Крокс на първа страница и това породи отговор в туитър от страна на президента. И добави в друг туит: Последва още: Тръмп изневерявал на Мелания с плеймейтка И заключи: Тръмп изневерявал на Мелания с плеймейтка", "date": "2018.02.21", "title": "Тръмп: Една жена си върна заема с клевети срещу мен"}
{"url": "http://clubz.bg/64506-vsichko_za_putin_vsichko_za_pobedata", "text": "Московските градски власти решиха да превърнат в празник предстоящите избори за президент на Русия. За 18 март те ще украсят столичните изборни секции с балони и плакати, пише \"Ведомости\". \n\tИзточник, близък до Кремъл, разказа през декември пред журналисти, че Москва е разпоредила в секциите да бъде създадено празнично настроение, което да повиши активността на електората. Превръщането на изборния ден в празник е практика от съветско време, коментираха политолози. Според \"Ведомости\", цитиран от Би Би Си, този път московската градска управа ще плати за празника почти 50 милиона рубли (880 хиляди долара). В секциите ще бъдат инсталирани и специални щандове, край които желаещите да си правят снимки. Мръсните предизборни трикове на Путин Политическият технолог Аббас Галямов няма спомен московските секции да са били украсявани някога с балони: \"Но и задачата за вдигане на активността не е била поставяна никога в този вид, сега това доминира в кампанията, активността трябва да е висока и я натискат.\" Позитивните емоции привличат вниманието и мерките \"ще повишат лоялното гласуване\", казва той. Опозиционният електорат едва ли ще бъде впечатлен, но повечето хора в Русия не си падат много по идеологии и ще се колебаят до последно: Новинарският сайт Закс.ру разказва за подготвяните празнични събори в една от общините на Санкт Петербург, където на 18 март ще има \"фестивал на руските народни традиции\", ще се раздават безплатни сладкиши и други печива, а професионални музиканти и артисти \"ще създават добро настроение\" под лозунга \"Честит празник!\". \"Какъв празник ще се чества тогава освен президентските избори и поредната годишнина от присъединяването на Крим към Русия - не се знае\", заключава изданието. Централният печат помества оповестения вчера списък на спонсорите, финансирали опозиционната кандидатка за президент Ксения Собчак. Според експерти на \"Ведомости\" обаче имената не дават представа кои елити в Русия я подкрепят. Списъкът не включва едри олигарси, при това не са посочени всички спонсори - по-скоро онези, които не зависят много от държавата и затова не се страхуват, коментира анализаторът Евгений Минченко. \n\tНай-вероятно няма да научим кои са най-щедрите спонсори на Собчак, добавя той. \"Комерсант\" предполага, че Ксения Собчак се готви за съвсем други избори, не само за президентските. Обявявайки спонсорския списък, дъщерята на бившия ленинградски кмет Анатолий Собчак поискала например оставката на губернатора на Санкт Петербург Георгий Полтавченко, тъй като градът имал нужда от \"млад и просветен\" градоначалник. Запитана себе си ли има предвид, отвърнала, че било \"преждевременно да се говори за това\". Ксения Собчак не изключи освен това, че ще се кандидатира за президент в изборите през 2024 г. А по-рано бе заявила, че заедно с опозиционната партия \"Гражданска инициатива\", издигнала кандидатурата й, смята да участва в изборите за Държавната дума през 2021 г. Собчак разказа, че смята след изборите да създаде \"широко обществено движение, за чиято форма е още рано да се говори\", допълва \"Комерсант\".", "date": "2018.02.21", "title": "Всичко за Путин, всичко за победата"}
{"url": "http://clubz.bg/64447-chatyt_e_na_100_000_godini_samo_sa_mu_vikali_inache", "text": "Седите си на по бира и човекът срещу вас си отваря телефона, нацъква нещо набързо, бие \"ентър\"  , ухилва се и пак си говорите. След 20 секунди пак. След още 30 - отново. Дразни ли ви? Мен отдавна не. Да, принципно не е много възпитано някой да се закове в чат програмата на телефона си, докато уж участва в разговор, но… всъщност и аз го правя. Понякога. Добре де, често. Всички го правим. Всички. Понякога. Или често. Чатът е измислен някъде около 100 000 години преди Христа, но тогава са му викали със старомодното име  Месинджъри не е имало, та нещата е трябвало да стават лице в лице.  После обаче хората откриват шарени и трошливи камъчета и някъде преди 30 000 години се развива първата стъпка към месинджърите - пещерните графити. Скоро след това се появяват петроглифите, а съвсем, съвсем наскоро - преди около 6000 години - се появява и първата писменост. Вече сме готови за месинджърите! Античните Никлас Ценщрьом и Янус Фрийс обаче не бързат и чак към 550 г преди Христа патентоват първата чат програма. Викат й поща. Чувал съм, че някои хора я ползват за чат и до днес. Но от моя опит в интернет съдя, че основната употреба е за пращане на наркотици и секс играчки… Работите затихват до 1792 г., когато е разработен първият телеграф -  40-тина години по-късно Морз измислил и как да се чати само с тези двата бутона… Нещата после станали бързо - през 1876 година идва телефонът и хората пак са принудени да си ползват гласните струни, а през 1983-та най-после налицe е интернет. Апропо, първата чат програма за компютри е по-стара от мрежата - Talkomatic през 1973-та. От нея именно е онова странното в старите хакерски филми, където, Нататък вече и аз имам спомени - IRC, онова древното грозно нещо ICQ… чат стаи, лични чатове, никнеймове, канални драми, спорове, въобще златната ера на интернет комуникацията - когато там имаше основно тийнейджъри и тук-там някой заблуден уж възрастен. Дори си помня още пълния ICQ номер. Без майтап - 297 151 166. А иначе знаете ли колко телефона помня? Два. После започнахме пак да си говорим, дори да се гледаме онлайн. Появиха се форуми, чатове, миничатове, браузър чатове, чатове за смартфони, чатботове, когато в целия интернет не се намира жив човек, с когото да си говориш, и всякакви други  Междувременно всяка година стотици неолудити истеризират как новата комуникация е по-лоша, по-неистинска, как ни зомбира и ни превръща в прикачени към устройствата ни с някаква неразрушима дигитална пъпна връв. Няма драма, каза Зукърбърг, и направи чат и за най-голямото ИТ зомбиране на света - социалните мрежи. И сега си чатим колкото си искаме с всякакви джаджи през всякакви апове. Според разни учени глави скоро технологията ще стане по-невидима и чат комуникацията по-директна - дали ще имаме прозорец в горната част на окото или нещо подобно, още не е ясно. Идеята е друга - че комуникацията с десетки хора ще продължава, но без досадното зяпане надолу в екрана. Така ще можем да продължим да общуваме със света около нас и с малко практика да не ни личи, че чатим с двама американци, испанец и украинец в Discord, докато си пишем с руснак в Telegram, уговаряме пиене с трима приятели във FB и същевременно убедително се правим, че слушаме шефа си. Сиреч - всички ще са доволни. Скоро обаче ще видим и виртуалната чат реалност да става нещо масово. Ще спрем ли да се виждаме с хора тогава? Не, разбира се. Казвали ли сте си наздраве по скайп видеоразговор? Доста глупаво е усещането да се чукнеш с ръба на лаптопа.  Специалистите всъщност смятат, че просто ще започнем да ценим повече реалните контакти. Както е и сега. Замислете се кога ви е било по-хубаво - с приятели на живо последния път, или когато си чатихте? Цял живот слушам как чат комуникацията е по-ограничена. И тя е. Но идеята й не е да замества тази лице в лице, а да я допълва. И тъй като тази комуникация е много по-улеснена, всъщност ни остава много повече време за общуване. ----- Борислав Кръстев иска да направи технологиите разбираеми", "date": "2018.02.21", "title": "Чатът е на 100 000 години, само са му викали иначе"}
{"url": "http://clubz.bg/64505-rumen_radev_naloji_veto_na_zakona_peevski_za_ktb", "text": "Държавният глава Румен Радев наложи днес поредното си вето - този път върху измененията в Закона за банковата несъстоятелност, чийто съавтор бе депутатът от ДПС Делян Пеевски. Измененията придобиха гражданственост като \"Закона Пеевски за КТБ\" и \"Закон срещу вторичното ограбване на КТБ\". Както Клуб Z писа, още с приемането на текстовете с подкрепата на ГЕРБ Радев е изпратил закона на юристите на \"Дондуков\" 2 с искане за становище и налагане на вето. За такова призоваха и от \"Да, България\". Основният мотив: обратното действие на закона, залегнало в новите текстове. Ветото идва и малко след като Радев отправи в публичното пространство въпроси към премиера Бойко Борисов има ли връзки и бизнес интереси с Делян Пеевски. Радев обмислял поредното вето - върху закона \"Пеевски за КТБ\" Държавният глава Румен Радев връща за ново обсъждане § 5, § 6 и § 7 от Преходните и заключителните разпоредби на Закона за изменение и допълнение на Закона за банковата несъстоятелност, приет на 9 февруари 2018 г., съобщиха от президентството. Парламентът обяви за нищожни цесии и прихващания, свързани с КТБ Уважаеми народни представители, Споделям обявената цел на промените, направени със Закона за изменение и допълнение на Закона за банковата несъстоятелност – да се подобри нормативната уредба в производствата по несъстоятелност на банки и да се улеснят  фактическите и правни възможности на синдиците за попълване на масата на несъстоятелността. Подкрепям усилията на Народното събрание за по-голяма ефективност при защитата на публичния интерес в производството по банкова несъстоятелност, но тя следва да бъде постигната с конституционно съобразни средства. В тази връзка имам възражения по някои от Преходните и заключителните разпоредби на приетия закон. Без съмнение, конституционното правомощие на Народното събрание да приема закони, включва и правото му да преуреди вече настъпили правни последици от юридически факти, възникнали преди приемането на съответния закон. Тази дейност на Народното събрание обаче следва да бъде упражнявана в рамките, очертани от конституционния принцип за правовата държава. Като концепция този принцип изисква последователно законодателно регулиране на обществените отношения, поддаващи се на трайна уредба (Решение № 3 от 2008 г. по к. д. № 3 от 2008 г.). Свързани с правовата държава са и принципите за правната сигурност, предвидимост и стабилност, принципът за забрана на обратното действие на правните норми, както и принципът за закрила на законно придобити права (Решение № 4 от 11.03.2014 г. по к. д. № 12/2013 г.; Решение № 10 от 29.09.2016 г. по к. д. № 3/2016 г.; Решение № 12 от 11.11.2010 г. по к. д. № 15/2010 г.; Решение № 7 от 29.09.2009 г. по к. д. № 11/2009 г.; Решение № 7 от 19.06.2012 г. по к. д. № 2/2012 г.). \"Да, България\" зове за вето на закона \"Пеевски\" за КТБ Всеки закон включва правила за поведение, които за да могат да бъдат спазвани от адресатите, следва да действат занапред - т.е. само за факти и обстоятелства, които възникват след влизането на закона в сила. Преобладаващата част от Преходните и заключителните разпоредби на Закона за изменение и допълнение на Закона за банковата несъстоятелност (ЗИД ЗБН) обаче имат същинско обратно действие. Те се прилагат спрямо факти, които са настъпили преди влизането на ЗИД ЗБН в сила и по отношение на които са се породили правни последици, като ги преурежда така, че да настъпят нови правни последици. С § 5, ал. 1 се  обявяват за нищожни заличаванията на учредени от длъжници или трети лица обезпечения в полза на Корпоративна търговска банка (КТБ), извършени от квесторите, временните и постоянните синдици на тази банка. Това обхваща периода от поставянето на банката под специален надзор (20.06.2014 г.)  до започването на осребряване на имуществото. Така на нищожността, като най-тежка юридическа санкция за действителността на заличаванията, се придава обратно действие. Съгласно § 5, ал. 3 пак за минал период от време се обезсилват сроковете, изтекли по отношение на всички учредени в полза на КТБ обезпечения. По силата на § 6 се въвежда относителна недействителност на сделки, имащи за предмет прехвърляне на дялове или акции, извършени от длъжници на КТБ след поставянето на банката под специален надзор. Тъй като КТБ е поставена под такъв надзор на 20.06.2014 г., това правило също е с обратно действие. С § 7 цитираните разпоредби се прилагат също с обратна сила и за откритите до влизането на този закон в сила производства по несъстоятелност. По този начин нищожността и относителната недействителност се прилагат спрямо заличавания, както и спрямо прехвърляния на дялове и на акции, които са съобразени с действащото към момента на извършването им законодателство. Така с приетия закон се засягат придобити вече права или погасени задължения. ГЕРБ, ДПС и \"Воля\" прокараха пътя на закона \"Пеевски\" за КТБ Безспорно законодателят преценява как да уреди и преуреди обществените отношения, но в случая са нарушени границите, очертани от принципа за правната сигурност, изискващ стабилност на правните действия/сделки и предвидимост на правните последици от различните юридически факти. Да се предвижда недействителност, а още повече нищожност, когато при извършването на действията/сключването на сделките на правните субекти не са били известни предпоставките за обявяването им за нищожни или за недействителни, не е в съответствие с принципа за правовата държава. Убеден съм, че обществото има нужда да знае конкретните измерения на последиците от приетия закон. Когато решава да приложи такава крайна мярка, Народното събрание би следвало открито да дебатира колко са обезпеченията, които ще бъдат нищожни, колко са прехвърлянията на акции и дялове, които ще бъдат относително недействителни, приблизително каква ще е стойността, с която ще бъде увеличена масата на несъстоятелността на КТБ след прилагането на закона. Само по този начин защитата на обществения интерес, изтъквана като основна цел на ЗИД ЗБН, ще придобие конкретни измерения. Необходимо е да се има предвид, че закрилата срещу обратното действие на правните норми е също така елемент на фундаменталния принцип, изведен от Съда на Европейския съюз - принципа за правна сигурност (дело 122/78, Töpfer v. the Commission (1978) ECR 1019; виж и дело 74/74, CNTA v. the Commission (1975) ECR 533). Той е елемент на правото на Европейския съюз и България като държава членка е длъжна да го съблюдава при приемането на вътрешното си законодателство.   Уважаеми народни представители, Въз основа на изложените мотиви упражнявам правото си по чл. 101, ал. 1 от Конституцията на Република България да върна за ново обсъждане § 5, § 6 и § 7 от Преходните и заключителните разпоредби на Закона за изменение и допълнение на Закона за банковата несъстоятелност, приет на 9 февруари 2018 г. Парламентът обяви за нищожни цесии и прихващания, свързани с КТБ \"Да, България\" зове за вето на закона \"Пеевски\" за КТБ ГЕРБ, ДПС и \"Воля\" прокараха пътя на закона \"Пеевски\" за КТБ", "date": "2018.02.21", "title": "Румен Радев наложи вето на \"Закона Пеевски\" за КТБ"}
{"url": "http://clubz.bg/64502-moskov_da_bylgariq_e_novata_liberalna_levica", "text": "Това заяви бившият здравен министър от Реформаторския блок и бивш зам.-председател на ДСБ Петър Москов. Според Москов поставянето на целта за незабавни предсрочни парламентарни избори било \"провокация срещу смисъла и здравия разум\". Неговите аргументи са, че или ще се повтори сегашната конфигурация, или ще се повтори пак тя, но доминирана от БСП. Политикът не е съгласен, че \"добрите хора трябвало да признаят провала на Реформаторския блок\", и даде пример, че преди 15 г. така искали \"едни други добри хора\" да признаят провала на ОДС. \"Десницата трябва да се преформирматира и това не става с лепене на парчета от Реформаторския блок\", каза министърът от кабинета \"Борисов-2\". Той допусна, че   но за да се конструира нещо ново вдясно и \" Според него десницата ще се върне, но не чрез предсрочни парламентарни избори. Той критикува и усещането за реалност на партията на Иванов: Петър Москов: Аз няма да участвам в обединение „Няма ляво, няма дясно“ По повод скандалите в здравната каса той не пропусна пак да нападне Христо Иванов, че повечето български граждани останали с впечатлението, че разликите между ГЕРБ и РБ в предния парламент са били колко прокурори ще има в прокурорската колегия на ВСС, а те били \"в различната представа за подредба на държавата – държавата трябва да се върне регулаторно в здравеопазването, образованието, сигурността\". Москов защити министър Кирил Ананиев в конфликта с шефа на НЗОК проф. Камен Плочев: Той попита водещия Антон Хекимян може ли да изреди трима от управата на здравната каса - но каза, че сигурно знае състава на целия Министерски съвет. Бившият министър не смята, че има реална опасност да спрат да приемат българи в чужбина заради задълженията към чужди застрахователи и клиники. Той изреди и трите причини, поради които са натрупани задълженията:  . Като обаче трансплантациите са дейност, заплащана от МЗ, следователно остават двете дейности. Там пък държавата   и вече има най-модерната апаратура за лъчетерапия и радиохирургия. Според Москов това може да струва до 10 пъти повече.", "date": "2018.02.21", "title": "Москов: \"Да, България\" е новата либерална левица"}
{"url": "http://clubz.bg/64507-venecuela_poluchila_735_miliona_za_rajdaneto_na_el_petro", "text": "Венецуелският президент Николас Мадуро съобщи, че Венецуела е получила  (Еl Petro), без да предостави доказателства за твърденията си. Венецуела, която е в икономическа криза, стана първата страна в света, пуснала собствена версия на биткойна. Венецуела пусна криптовалута. За всяко El Petro - барел нефт Виртуалната валута петро е подкрепена от венецуелските петролни резерви, които са най-големите в света, но страната затъва още по-дълбоко в икономическата криза, белязана от изключително висока инфлация и недостиг на храна, като венецуелците се редят с часове на опашки за най-обикновени продукти. Мадуро се надява, че петро ще позволи на страната членка на ОПЕК да заобиколи американските санкции, след като местната валута боливар поевтиня до рекордно ниски равнища на фона на хиперинфлацията и колапса на социалистическата икономика, допълва Ройтерс. Икономиката на Венецуела - много по-нещастна от българската Наложените от Вашингтон миналата година санкции не разрешават на американски банки и инвеститори да придобиват новоемитиран венецуелски дълг и на практика страната няма възможност да се финансира от външните пазари, за да вкарва валута или да рефинансира съществуващия си дълг. Специалисти по технологията блокчейн предупредиха, че е малко вероятно петро да привлече значителни инвестиции. Опозиционни лидери казаха, че продажбата представлява незаконно емитиране на дълг, заобикалящо парламента, контролиран от опозицията. Американското министерство на финансите предупреди, че с купуването на петро може да се нарушават санкциите, наложени през м.г. \"Във Венецуела вече не издават и паспорти - нямало хартия\" Мадуро не даде подробности за първоначалните инвеститори и не представи доказателства за предоставените от него данни. Той добави, че услугите в туризма, някои продажби на горива и някои петролни трансакции може да се осъществяват в петро. Президентът поиска от държавната петролна компания (\"Петролеос де Венесуела\" - PDVSA) и нефтохимическата компания \"Пекивен\" (Pequiven) да продават част от продукцията си срещу петро, съобщи радио \"Унион\", цитирано от ТАСС. Мадуро допълни, че е одобрил предложението на националната асоциация на авиолиниите да бъде разрешено да се плаща в петро за всичките й услуги, включително за покупката на гориво.  Всяка единица от виртуалната валута ще се оценява и подкрепя от барел венецуелски суров петрол, бе казал по-рано Мадуро. Освен това и със злато и диаманти от находища. \n\tСъветници на правителството бяха препоръчали 38.4 процента от петро да бъдат продадени на частен търг с отстъпка 60 процента. Икономиката на Венецуела - много по-нещастна от българската \"Във Венецуела вече не издават и паспорти - нямало хартия\"", "date": "2018.02.21", "title": "Венецуела получила $735 милиона за раждането на El Petro"}
{"url": "http://clubz.bg/64498-barselona_vze_avans_sled_pyrvata_bitka_s_chelsi", "text": "\"Челси\" и \"Барселона\" направиха 1:1 в първи осминафинал от Шампионската лига в Лондон.  Доста интрига остана за реванша на \"Камп Ноу\", но предимството е на страната на каталунците заради равенството и гола на чужд терен. \"Сините\" направиха силен мач, особено тактически, и със сигурност съжаляват, че изпуснаха победа с 1:0, при която ситуацията за реванша щеше да е коренно различна. Домакините имаха лек превес преди почивката. В 33-тата минута Уилиан удари греда с удар от 25 метра. Бразилецът повтори \"упражнението\" в 41-вата, когато топката отново срещна рамката след негов шут. В края на полувремето пропуск направи и Еден Азар. В 62-рата Уилиан от третия опит откри резултата - 1:0 с прецизен удар от дъгата на наказателното поле. В следващите минути \"Барселона\" сви обръч в половината на \"Челси\". И не чака дълго, преди да изравни, макар че попадението дойде от груба грешка в защитата на лондончани. Андрес Иниеста пресече пас по широчина, напредна и поднесе топката на Лео Меси, който реализира първия си гол във вратата на \"Челси\". Учудващо, предвид факта, че съперниците често се срещат в Шампионската лига. Краят на мача дойде при този резултат. Реваншът обещава да е интересен - това зависи най-вече от \"Челси\", който трябва да намери начин да опази мрежата си и същевременно да смущава защитата на \"Барселона\". В другия двубой тази вечер \"Байерн\" (Мюнхен) разгроми у дома \"Бешикташ\" - 5:0. По два пъти реализираха Томас Мюлер и Роберт Левандовски, а веднъж точен бе Кингсли Коман. Четири от головете паднаха след почивката. Гостите останаха с 10 души още в 16-ата минута заради директен червен картон за нарушение на Домагой Вида, който спря с нарушение откъсващия се Роберт Левандовски. В сряда са последните първи два осминафинала: \"Шахтьор\" (Донецк) - \"Рома\" и \"Севиля\" - \"Манчестър Юнайтед\".", "date": "2018.02.21", "title": "\"Барселона\" взе аванс след първата битка с \"Челси\""}
{"url": "http://clubz.bg/64497-operaciq_utilizaciq_versiq", "text": "Руските власти може съвсем съзнателно да са изпратили  на заколение в Дейр аз Зур и неслучайно не направиха нищо, за да ги спасят, когато американците предупредиха за предстоящата атака. Ако се съди по последното изявление на германския външен министър, става реално изпращането на умиротворители от ООН в Донбас в замяна на отмяна на санкциите срещу Русия. А къде тогава ще запратят така наречените  ? Те вече вкусиха кръв и свикнаха да убиват. Трябва да бъдат ранени и занимавани с нещо. Но в подготвяния от преговарящите мир за тях няма бъдеще. Умишлено ли пожертваха “Вагнеровците“? Пращат руски наемници на смърт, за да не им плащат Изглежда Кремъл намери изход. \"Опълченците\" започнаха да ги утилизират в Сирия. Като в инсталация за изгаряне на отпадъци ги хвърлят в пламъците на сирийската война. Мнозина от донбаските бунтовници периодично ходят да воюват в Сирия под марката на ЧВК на Вагнер. Там плащат повече, както призна комисарят им Прилепин . А сега бойците започнаха бързо да ги утилизират, т.е. просто да ги карат като свине на заколение (по израза на вдовицата на един от загиналите), с примитивно въоръжение под американските картечници и оръдия. Евтино и сърдито - с чужди ръце махат опасния баласт. Като изпраща донбаските (и не само) бунтовници на смърт, руското ръководство, изглежда, разсъждава примерно така: , няма да ни се мотаят в краката и да врънкат, докато решаваме въпросите с възрастните чичковци от НАТО.     Пращат руски наемници на смърт, за да не им плащат", "date": "2018.02.21", "title": "Операция \"Утилизация\" (версия)"}
{"url": "http://clubz.bg/64499-desetki_varnenci_pochetoha_pametta_na_plamen_goranov", "text": "Десетки варненци се събраха снощи пред сградата на общината, за да почетат паметта на . Преди 5 години на този ден той се самозапали в знак на протест срещу управлението на града, а няколко дни по-късно почина. Пламен Горанов се превърна в символ на многохилядните протести от 2013 година. Три дни след смъртта му беше обявен национален траур, а тогавашният кмет Кирил Йорданов, управлявал Варна 14 години, подаде оставка, припомни бТВ. Снощното събиране на хората беше и своеобразен протест с искане общината да разреши поставянето на паметна плоча.", "date": "2018.02.21", "title": "Десетки варненци почетоха паметта на Пламен Горанов"}
{"url": "http://clubz.bg/64496-parlamentyt_svali_valeri_jablqnov_ot_posta_zam_predsedatel", "text": "Парламентът освободи Валери Жаблянов (БСП) като зам.-председател. 110 депутати бяха \"за\", 71 \"против\", а въздържали се нямаше. \"В тази зала въздухът ще бъде чист, когато в нея няма пукнат комунист\" ГЕРБ и \"Обединени патриоти\" внесоха необходимия брой подписи, за да поискат оставката на заместник-председателя на Народното събрание от БСП Валери Жаблянов. Жаблянов стана печално известен, след като написа декларация, оправдаваща делата на Народния съд. Стана ясно, че той е автор на спорното изречение, което бе свалено впоследствие, но твърде късно, за да се размине скандалът. ГЕРБ иска оставката на Жаблянов заради гафа с Народния съд Към проекторешението са приложени и  , обособени в три точки. Изброяват се всички парламентарни грехове на Жаблянов: Първо, на 18 януари, в декларация от парламентарната трибуна, твърдейки, че се изказва в лично качество, Жаблянов говори срещу Договора за добросъседство с Македония, което от ГЕРБ и ОП определят като  . Жаблянов квалифицира договора като , посочват от управляващите партии. С това си определение Жаблянов , се казва в заключение по тази точка. На второ място, депутатите, които искат оставката на зам.-председателя на НС, припомнят поведението му от 1 февруари, когато Жаблянов \"саботира\" едноминутното мълчание, посветено на паметта на жертвите на комунистическия режим и Възродителния процес. БСП: назад към БКП Третият мотив е декларацията на БСП, посветена на \"Луковмарш\", изчетена от парламентарната трибуна от Жаблянов, сам неин автор, в която прозвуча и изречението, че Народният съд е бил  В заключение се казва: Според правилника за дейността на Народното събрание, който има силата на закон, председателят и заместник-председателите могат да бъдат предсрочно освободени: В случая ГЕРБ и \"патриотите\" се позовават на точка втора и ще трябва да обосноват и по време на дебатите, че Жаблянов системно превишава правата си или не изпълнява задълженията си. Предложението се поставя на гласуване на първото заседание след деня на постъпването му, в случая - тази сряда, като се дава право на лицето да бъде изслушано. Предложението е прието, ако за него са гласували повече от половината от присъстващите народни представители. ГЕРБ иска оставката на Жаблянов заради гафа с Народния съд БСП: назад към БКП", "date": "2018.02.21", "title": "Парламентът свали Валери Жаблянов от поста зам.-председател"}
{"url": "http://clubz.bg/64504-kralicata_za_pyrvi_pyt_na_modno_revyu_snimki", "text": "Кралица Елизабет Втора за пръв път присъства на Лондонската седмица на модата, за да връчи награда, която е своеобразно признание за британския моден дизайн, предаде Асошиейтед прес. 91-годишният монарх връчи първата награда \"Елизабет Втора\" за британски дизайн на родения в Лондон дизайнер Ричард Куин. Кралицата седна на първия ред сред присъстващите, близо до главната редакторка на сп. \"Вог\" Ана Уинтур. Елизабет Втора носеше рокля от туид, проектирана от Анджела Кели, и сако с украса от кристали \"Сваровски\". Кралицата връчи наградата в последния ден от Лондонската седмица на модата. Дизайнерът Ролан Муре, който е приятел на годеницата на принц Хари Меган Маркъл, представи ден по-рано колекцията си за сезон есен/зима 2018-2019 г. на Седмицата на модата в Лондон, предаде БТА. Ако има човек, който може да накара тъмни флорални платове и плътно кадифе да изглеждат женствено и привлекателно, то това е Ролан Муре. Ревюто на французина,   беше в лондонския Национален театър. Дизайнерът превърна онова, което можеха да бъдат платове от тапицерията на старомоден диван, в сложни дълги пелерини и якета. Тоалетите му бяха вдъхновени от 70-те години на миналия век, като сред тях имаше блейзъри, дневни рокли и плетени пуловери в есенни цветове. Моделите дефилираха с палта във винено и светлорозово, костюми с широки панталони, пухкави вълнени пелерини. В същия ден беше и ревюто на Алис Темпърли, чиито тоалети често носи херцогинята на Кеймбридж Катрин. Колекцията на британската дизайнерка беше вдъхновена от първите жени пилоти и създаваше романтично винтидж усещане.", "date": "2018.02.21", "title": "Кралицата за първи път на модно ревю (СНИМКИ)"}
{"url": "http://clubz.bg/64500-italianska_titla_v_jenskoto_spuskane_lindzi_von_ostana_samo_s_bronz", "text": "Италианката София Годжа стана олимпийска шампионка в ски спускането при жените на игрите в Пьончан. Това е първо злато за Ботуша в дисциплината на най-големия спортен форум. Втора, само на 9 стотни, финишира Ригнхилд Мовинкел (Норвегия), която прибави още едно отличие след среброто и в гигантския слалом. Голямата фаворитка Линдзи Вон (САЩ) даде трето време - на 47 стотни зад Годжа. Така Вон не успя да сбъдне мечтата си и да дублира титлата в дисциплината, взета за първи път във Ванкувър през 2010 г. Но все пак на своите 33 г. е най-възрастната медалистка в алпийските ски на зимни олимпийски игри. Тина Вайратер (Лихтенщайн) е четвърта на секунда и три стотни. Кандидатки за подиума като Лара Гут (Швейцария) и Щефани Вение (Австрия) не завършиха. Линзди Вон отдаде дължимото на Годжа, като заяви, че италианката просто е направила по-добро спускане - почти без грешки. Американката заяви, че все пак е доволна от медала си, тъй като се е трудила много за него. Ветеранката добави, че е доволна от карането си. Вон има последен шанс за титла в алпийската комбинация в четвъртък. Онзи ден тя каза пред медиите, че на 99,9 процента това са последните й олимпийски игри. София Годжа е водачка за Световната купа в дисциплината спускане този сезон и в Южна Корея просто потвърди отличната си форма.", "date": "2018.02.21", "title": "Италианска титла в женското спускане, Линдзи Вон остана само с бронз"}
{"url": "http://clubz.bg/64488-robot_made_turkey_tancuva_i_servira_chaj", "text": "Робот, произведен във фабрика за хуманоидни роботи в анадолската провинция Коня, забавлява с уменията си да танцува, съобщава hurriyetdailynews.com.  Произведен е в завод на компанията Akin Soft - AKINROBOTICS. Във видеото роботът танцува на турска народна песен, наречена \"Ерик Дали\" и особено популярна на сватбени церемонии през последните месеци. Видеото е особено популярно и споделяно в социалните мрежи. От компанията обясняват, че роботът може да прави и чай, и барбекю.  ", "date": "2018.02.21", "title": "Робот \"Мade in Turkey\" танцува и сервира чай"}
