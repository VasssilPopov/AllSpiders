{"url": "http://clubz.bg/59532-znakovi_bsp_vojdove_slushat_chuchuligite_pod_lika_na_alosha", "text": "Двама от силно разпознаваемите от настоящето на БСП - зам.-шефът на парламента Валери Жаблянов и лидерът на столичните социалисти Калоян Паргов, бяха свидни гости на фестивала \"Сребърни чучулиги\". Фести­ва­лите на пат­ри­о­тич­ната и анти­фашистка песен „Среб­ърни чучу­лиги” и на фрон­то­вата песен „Альоша” (както е пълното име) по традиция се радват на скромна популярност. Жаблянов обаче дръпна кратко слово за лошия съвременен свят, където потискат малцинствата - цигани, пенсионери и комунисти. Събитието по традиция се провежда в централата на ул. \"Позитано\" 20. А гостите са основно от посолствата на Русия, Куба, Молдова и др. Ето още кадри от фоторепортера на Клуб Z Веселин Боришев.  ", "date": "2017.10.14", "title": "Знакови БСП вождове слушат чучулигите под лика на Альоша"}
{"url": "http://clubz.bg/59533-vunderkind_i_populist_pravqt_sledvashtoto_pravitelstvo_na_avstriq", "text": "Австрия  ще гласува в парламентарни избори в неделя, които се очаква да наклонят страната надясно и да вкарат в правителството крайнодясната Първа в анкетите е  на външния министър Себастиан Курц (31 г.), следвана от Партията на свободата на Хайнц-Кристиан Щрахе (48 г.), който от лидер на антисистемна формация може да се превърне в част от политическия истаблишмънт на страната.   на канцлера Кристиан Керн (51 г.) са трети и най-вероятно ще преминат в опозиция. Момчето-чудо на австрийската политика Сондажите дават на Народната партия 33-34 на сто от гласовете, на Партията на свободата - 25-27 на сто и 22-23 на сто на социалдемократите. Последните сега управляват в коалиция с Народната партия, която беше разклатена от вътрешни борби, кулминирали в    Най-вероятно Курц ще бъде следващият канцлер на страната и неговата партия ще управлява в коалиция с хората на Щрахе. Наблюдателите обаче се съмняват, че лидерът на популистите ще стане външнен министър - пост, който по традиция се пада на младшия коалиционен партньор. Народната партия вече даде да се разбере, че е готова за коалиция с Партията на свободата, но това не се очаква да предизвика остра европейска реакция както преди 17 години, когато предшественикът на Щрахе - харизматичният Йорг Хайдер, изведе партията си на първо място в изборите. Той се отказа от канцлерския пост, за да не постави страната си в изолация, с каквато я заплашиха останалите в ЕС. Оттогава досега обаче крайнодесните, националистически и антиимигрантски партии си извоюваха по-широка територия в Европа и присъствието им дори в правителства  . Курц е вундеркиндът на австрийската политическа сцена Той се появи на нея през 2010 г., едва на 24 години, като студент по право, и партията му го номинира за държавен секретар по интеграцията само година по-късно. През 2013 г. беше вече външен министър и - според \"Политико\" - \"най-добрата, ако не единствената надежда на консерваторите да оцелеят\". Младежът ги изведе от трето на първо място в рейтингите. Докато Народната партия събираше под 20 на сто от предпочитанията, Курц имаше най-високия личен рейтинг на одобрение в страната.  Той спечели овации у дома и в Европа с твърдата си политика срещу миграцията по време на кризата през 2015 г. Курц постигна споразумение с южните съседи на страната си да бъде затворен т.нар. \"Балкански маршрут\".  В същата политическа тоналност той продължи с призивите си ЕС да прекрати окончателно преговорите на Турция за членство. Щрахе, по професия зъботехник, също изведе партията си от развалините, когато Хайдер я напусна, за да основе своя нова формация през 2005 г. Както повечето популисти в Европа, той се саморекламира като  Той използва и разочарованието и гнева на избирателите около скандала за предизборните тактики на консерваторите и социалдемократите. Въпреки второто място на партията му обаче, Щрахе има нисък личен рейтинг на доверие като политик, който би могъл да води страната. Той компенсира това с ораторски изпълнения на бирени фестивали и  .", "date": "2017.10.14", "title": "Вундеркинд и популист правят следващото правителство на Австрия"}
{"url": "http://clubz.bg/59538-neprietata_ostavka_na_delqn_dobrev_otiva_v_konstitucionniq_syd", "text": "Депутатите от БСП ще сезират Конституциония съд за решението на Народното събрание да отхвърли оставката на депутата от ГЕРБ Делян Добрев. Това обяви лидерката на левицата Корнелия Нинова в доклад пред . Решението социалистите да се обърнат към КС идва 10 дни след неприетата оставка. За целта са нужни поне 48 депутатски подписа, а БСП има 80 души. Делян Добрев остана депутат въпреки волята му За конституционна жалба заговориха първо от извънпарламентарната формация ДБГ, но те нямат друг механизъм, освен да се обърнат с молба към някоя от институциите, която има право да сезират съда - главния прокурор, председателите на ВАС и ВКС, президента. Омбудсманът има такива правомощия само при казуси, засягащи правата на гражданите. Нинова попита и какви ще са последиците за парламентаризма и доверието в институциите, щом Добрев продължава да гласува закони, ако КС се произнесе, че неприемането на оставката нарушава основния закон.  Тя дълго мотивира защо една от темите, които според нея и партийното ръководство трябва да се обсъждат на евентуално заседание на конгреса на левицата ,трябва да е антикорупцията. И обясни наличието на корупция с цитати от книгата за \"шайката\" ГЕРБ на вече бившия народен представител от ГЕРБ Антон Тодоров, заявявайки, че  А и от ГЕРБ не смятали това за престъпление, защото в техния законопроект се предлага такива случаи да се наказват само с глоба. Очаква се жалбата до Конституционния съд за оставката на Добрев да бъде внесена идната седмица. По закон решенията на КС нямат обратна сила - тоест дори и оставането на депутата от ГЕРБ в Народното събрание да се окаже противоконституционно, това не прави незаконни гласуванията и действия му в периода след неприемане на оставката му.    ", "date": "2017.10.14", "title": "Неприетата оставка на Делян Добрев отива в Конституционния съд"}
{"url": "http://clubz.bg/59539-pavlova_nqma_da_e_lesno_v_rajona_na_ndk_letishte_sofiq_%E2%80%9Eboqna%E2%80%9D_i_hotel_%E2%80%9Emarinela%E2%80%9D", "text": "„Работим с пълната мобилизация не просто да бъдем поредният председателстващ Съвета на ЕС, а да привнесем различното, новото на една страна, присъединила се към съюза преди 10 години”, заяви пред Нова тв Лиляна Павлова, министър за българското председателство на Съвета на ЕС. Във връзка със забавянето на ремонта на НДК, тя коментира, че  . Боил Банов за НДК: Парите не ми стигат, за да го направя както иска ЕК На въпрос дали ще успеем да отговорим на изискванията за сигурност, тя коментира, че това е сложна тема и никой не е застрахован. Тя допълни, че придвижването в София няма да бъде лесно, особено в района на НДК, Летище София, резиденция „Бояна” и хотел „Маринела”. Това ще са четирите горещи точки, които ще подлежат на мерки за сигурност, охрана и специфично регулиране на движението. В тази връзка Павлова призова столичани към търпение в месеците от януари до юни.", "date": "2017.10.14", "title": "Павлова: Няма да е лесно в района на НДК, Летище София, „Бояна” и хотел „Маринела”"}
{"url": "http://clubz.bg/59540-s_5450_glasa_plenumyt_na_bsp_aha_da_blamira_korneliq_ninova", "text": "Първо реално бламиране на лидерката на БСП Корнелия Нинова и ръководството от Националния съвет на партията се размина буквално на 4 гласа на днешното заседание. Социалисти в залата оспориха смисъла, срока на свикване и проекта за дневен ред за заседание на Конгреса на БСП, поискано от \"Позитано\" 20. Предложение на члена на пленума и бивш депутат Димитър Дъбов насрочването на заседанието на най-висшия партиен орган за 28 октомври изобщо да отпадне от обсъжданията днес не се прие буквално на косъм - 50 души гласуваха \"за\" идеята му срещу 54, подкрепили ръководството. В крайна сметка след близо три часа решението е заседание на конгреса на 28 октомври да има, съобщиха от пресцентъра на партията. То ще е с дневния ред, обявен от Нинова - БСП - алтернатива за България, Председателството на Съвета на ЕС - възможност за страната ни и Бюджет 2018 - икономика, доходи, справедливост. Източници на Клуб Z потвърдиха, че и това решение е минало трудно - с едва 6 гласа превес на позицията на партийното ръководство, споредела от членовете на Националния съвет. Самото гласуване на дневния ред в началото на Националния съвет днес продължи повече от 40 минути, дори със съмнения, че преброителите при гласуването не си вършат добре работата. Първоначално председателстващ бе Апостол Димитров, но щом се видя, че той не успява да овладее залата, Нинова лично се зае с воденето на дискусията. Преди това обаче първо Георги Божинов от БСП попита  - само след 2 седмици, при това с дневен ред за изработване на \"алтернативен бюджет\" и занимания с антикорупционното законодателство, но не и с анализ на състоянието на партията. Той обяви, че от 66 частични местни избори, проведени в последните месеци, БСП има 3-4 спечелени и 1 балотаж. На всички останали места резултатите на левицата по думите му са \"катастрофа\". Той настоя днес или най-късно на нов, специален пленум или на конгрес .  Божинов заяви, че в рамките на 2 седмици не вижда как ще бъде изработен \"алтернативен бюджет\" на този, който властта ще внесе за 2018 г. И настоя по-късно пред журналисти, че ако ръководството на БСП не се справи с тази задача, лидерката Нинова \"трябва да си ходи\".  Нинова отговори на въпросите му след изказването му в залата с това, че решение за специален пленум за организационни вътрешнопартийни въпроси и анализ на частичните избори вече е приет в плана за работа на Националния съвет на предишно заседание. А решение за писане на алтернативен бюджет било взето и вече било проведено заседание на ръководството с председателите на съветите и комисиите в БСП по секторни политики. Имало и регионални срещи и изработването на документа тече от месец в партията. Дъбов обаче и след изказването й поиска да разбере какво налага за свикване на конгреса, припомняйки че няма спомен до момента някога да е правено подобно нещо. \"Освен ако не се налага да се реши някой кадрови въпрос, например избор на председател\", както уточни.  Дъбов нарече проекта за дневен ред на въпросния конгрес:  \"безумни неща\". Работата по въпросния \"алтернативен бюджет\" би била \"да вдигаме шум, който ще се забрави и ще замине\". Според него, ако е необходимо да се свика конгрес, той трябва да се занимава с това, че \"бяхме размазани\" на частичните избори и с кондицията на БСП.  Явор Куюмджиев пък оспори версията на председателката, че съветите в БСП са решавали да се пише \"алтернативен бюджет\", защото бюджетите не са работа на опозицията. Идеята била да се предложат конкретни политики в разходната част на финансовата рамка за догодина и да се предложат на обществото  Заради неразбориите в залата и проблеми при гласуванията и броенето на гласовете на около 40-ата минута Нинова лично иззе воденето на заседанието. Залата се поуспокои, а Нинова прочете доклада си за актуалната политическа обстановка и мотивира защо трите най-важни теми в държавата са антикорупционното законодателство и действия, приемането на бюджет за 2018 г. и предстоящото Председателство на Съвета на ЕС от България, което започва на 1 януари.  Неприетата оставка на Делян Добрев отива в Конституционния съд Взе се и решение пленумът на БСП   начело на Партията на европейските социалисти. Ако все пак има заседание на конгреса на 28 октомври, то Нинова предлага номинацията да бъде верифицирана и от най-висшия и авторитетен партиен форум. Станишев благодари на съпартийците си във фейсбук: \n\t Друга тема в заседанието на пленума е медийната политика на БСП, състоянието на партийния вестник \"Дума\" и други медийни проекти на левицата.  За напрежението в залата допринесе е теснотата й, тъй като салонът на \"Позитано\" 20 бе \"зает\" от фестивал на патриотичната антифашиска песен \"Чучулиги\" и фестивала \"Альоша\". Знакови БСП вождове слушат чучулигите под лика на Альоша   Знакови БСП вождове слушат чучулигите под лика на Альоша", "date": "2017.10.14", "title": "С 54:50 гласа - пленумът на БСП аха да бламира Корнелия Нинова"}
{"url": "http://clubz.bg/59519-tesla_izteglq_11_000_koli_zaradi_zadnite_si_sedalki", "text": "Американският електромобилен гигант \"Тесла\" изтегля от пазара 11 000 спортни високопроходими автомобила Model X SUV заради възможни проблеми при сгъваемите задни седалки, които са били открити при вътрешна проверка за надеждност, предава „Франс прес“.  Те са произведени между октомври 2016 г. и август 2017 г., а от компанията са потвърдили за дефект само за около 3% от случаите. Tesla не смогва със сглобяването на Model 3 Вероятната причина е, че някои кабели в седалката са неправилно затегнати, което пречи лявата седалка да бъде заключена в изправено положение.  Ако тя не бъде фиксирана правилно, може да се наклони напред при катастрофа. Автомобилопроизводителят твърди, че  , причинени от проблема. Компанията на Илон Мъск е започнала да информира клиентите за изтеглянето вчера. Собствениците могат да закарат автомобила си в търговско представителство за ремонт или да се свържат с мобилен сервиз на компанията. От своя страна Норвегия готви мощна „теслá“ за компанията, като планира да въведе до 10 000 долара допълнителни данъци за модела.  Електромобилната Tesla вeчe cтpyвa пoвeчe и oт ВМW Скандинавската страна е световен лидер по брой на електромобили по брой на населението. Тя изпреварва в това отношение три пъти Холандия, като само през септември над 60% от продадените нови коли в страната са били хибриди.  Правителството в Осло обаче предлага да се въведе нов данък, който да обложи по-мощните електромобили като Tesla Model X, които са с тегло над 2 тона и рушат пътната настилка.  Според анализатори властите имат поне още два мотива. Единият е да стимулират потреблението на по-ефективни електрически коли, защото машини като \"Тесла\", макар и да не отделят вредни емисии при движението си, консумират много повече енергия от други модели, пише „Файненшъл таймс“.  Втората причина е, че инвазията на електромобилите започва да се отразява плачевно на градския транспорт. В момента собствениците им имат право да се движат в бус лентите и шофьорите на автобуси твърдят, че вече им е невъзможно да спазват разписанията си.  \"Тесла\" обещава 500 000 електрически коли през 2018 г. Норвегия постигна завидния си напредък в областта на електрическото задвижване благодарение на два основни фактора - ниската спрямо жизнения стандарт цена на електричеството и щедрите държавни субсидии, които включват Сборувани, тези остъпки могат да намалят цената на най-скъпите модели на \"Тесла\" с около 48 000 евро.  Противници на сегашния вариант подчертават, че от щедростта на държавата се ползват предимно богати семейства от крайните квартали, за които \"Тесла\" e обикновено втори или дори трети автомобил. Според генералния секретар на Норвежката асоциация на електромобилите Кристина Бю пазарът на електрически автомобили е още твърде крехък и подобна мярка би заложила на карта оцеляването му.  \n\t  Електромобилната Tesla вeчe cтpyвa пoвeчe и oт ВМW \"Тесла\" обещава 500 000 електрически коли през 2018 г.", "date": "2017.10.14", "title": "\"Тесла\" изтегля 11 000 коли заради задните си седалки"}
{"url": "http://clubz.bg/59534-desnite_zaedno_ne_e_vyprosyt_da_razpredelqme_edni_45", "text": "Това каза днес лидерът на \"Да, България\" Христо Иванов, който за пръв път даде съвместно тв интервю с Атанас Атанасов - председател на ДСБ. Според него \"не е въпросът да разпределяме тези 4,5 %\" - толкова, колкото им дават социологическите агенции, ако се е явят заедно на избори. \"Разчитаме на огромното мълчаливо множество\", заяви Иванов. Той каза, че важно е да бъде привлечен \"нов вот\" - нещо, което \"Да, България\" все пак е направила на последните избори. \"За мен никога не е имало никакво съмнение, че ние трябва да сме заедно\", каза Иванов. „По-важното в общата ни история е, че през 2015 г. ние заедно излязохме в опозиция. Имахме силата да напуснем доброволно властта, защото г-н Иванов днес можеше да е министър, а аз да съм шеф на онази важна комисия на парламента  “, смята Атанас Атанасов. Според Атанасов ги отличава от всички останали това, че са напуснали властта. Той каза, че \"на Борисов и неговата компания\" им е било важно те да са извън НС, когато ще се избира новият Висш съдебен съвет, който пък ще избира новия главен прокурор. Иванов уточни, че неслучайноо говорят за 5 партии, а не само за техните две формации. Бившият минисътр обаче каза, че все още разговарят за общи политики и общи действия, а не за листи за изборите. Явяването на избори било само инструмент за постигането на целите. \"Не искаме да вадим кухнята на балкона, както е традиционно\", обяви Иванов. Той нарече лицемерна опозиция ДПС - които имат поне един техен министър в кабинета и БСП, които вдигали врява, но се сключли сделка за членовете на новия ВСС. Главната цел била да остане Борисов да управлява еднолично държавата и да разпределя еднолично общите ни пари. \"Корнелия Нинова говори за паралелна държава. Държавата не е паралелна - перпендикулярна е! Перпендикулярна е, защото тя спира развитието на икономиката. Ние наблюдавахме последните месеци как тя - . Преразпеделя собственост, преразпределя активи, преразпределя договори! Това е абсолютно недопустимо и трябва да спре\", допълни го Иванов. Иванов пък каза с тъжна усмивка, че т. нар. Реформаторски блок не е бил реформаторски, а е бил Околоборисов блок.", "date": "2017.10.14", "title": "Десните заедно: Не е въпросът да разпределяме едни 4,5 %"}
{"url": "http://clubz.bg/59535-pojarnikari_kloshari_protestyt_v_snimki", "text": "Огнеборци от няколко града отново излязоха пред сградата на МВР в София. Те донесоха \"униформени дрехи\" и прокъсани обувки, които по-скоро подхождат на бездомници от кофите. Огънят в пожарната се подклажда от няколко неща. Първо - огнеборците недоволстват срещу неадекватната, според тях, политика, която води до закриване на районни пожарни служби. На територията на страната имаме 211 такива, а по проект 12 от тях ще бъдат закрити. Сред тях и тези в курортите Боровец и Пампорово. Така на практика две от трите големи зимни дестинации остават без спешни екипи. Огнеборци: Пампорово и Боровец без пожарни е нелепо дезертьорство! Пред Нова тв от монтанската пожарна по-рано днес казаха, че е недопустимо да се закриват служби като една от нарочените -  Това ще направи времето за пристигане до евентуално горяща къща например - повече от един час.  Всички пожарникари искат и по-високи заплати, по-добри условия на труд и по-голямо увеличение в бюджета на МВР за следващата година Днес вътрешният министър Валентин Радев излезе при протестиращие и разговаря с тях. Той изслуша всичко набелязано - от проблемите със старите униформи и заплатите, през закриването на регионални служби до нередностите в документацията. Не мина и без минута мълчание в памет на загиналите.", "date": "2017.10.14", "title": "Пожарникари = клошари (ПРОТЕСТЪТ В СНИМКИ)"}
{"url": "http://clubz.bg/59546-nedemokratichnite_strani_ot_es_trqbva_da_napusnat_%E2%80%9Eevropejskiq_klub%E2%80%9C", "text": "Речта на френския президент Еманюел Макрон за бъдещето на Европа, която бе произнесена на 26 септември, акцентира върху важните аспекти на течащата в момента дискусия. Той сложи край на мълчанието на своя предшественик и се опита даде нов тласък на работата с помощта на пискливо обръщение, което, въпреки това, заслужава да бъде внимателно анализирано. Не всички предложения на Макрон са в правилната посока, но той е прав, призовавайки всички да участват в конструктивна дискусия, а не да критикуват Брюксел във всеки удобен момент. Европа е много важен въпрос за европейските десни и центристи. Ние знаем, че държавите могат да бъдат силни само, ако и Европа е силна. Днес целта на европейското сътрудничество се състои в укрепването на нашите държави и нашия континент. На това предизвикателство Европейската народна партия възнамерява да представи амбициозен и реалистичен отговор. Ние се нуждаем от силна Европа, а не от свръхдържава. Нашата цел са силни национални държави в рамките на един подобрен съюз. Европа, която защитава хората и идентичността, а също така помага да се създава богатство. Време е да отхвърлим лъжливите представи за това, че „добрите европейци“ се нуждаят винаги от повече Европа винаги и навсякъде. Това е лъжа. Ние обичаме Европа и затова желаем да започнем истинска дискусия за отговорността, която трябва да лежи върху нея и националните държави. В перспектива едно споразумение за субсидиарността може да хвърли светлина върху пълномощията на страните. Това, освен всичко, означава, че Европейският съюз трябва да бъде в състояние самостоятелно да изпълнява задачите, за които е отговорен. Макар сътрудничеството между Франция и Германия да е много важно, то въобще не затъмнява всичко останало. Истинското сърце на Европа не бие в Париж и Берлин, а в Европарламента. Затова смятам, че е напълно необходимо да насочим развитието на Европа по посока на пълноценна парламентарна демокрация. Държавните и правителствените глави, а също така председателят Жан-Клод Юнкер трябва без отлагане да предадат на ЕП неофициалното право за законодателна инициатива и в бъдеще да го превърнат в официално. Въпросът е в това, че днес Европейската комисия игнорира исканията на парламента, например, това, което засяга влизането на Турция в ЕС. И това може да бъде определено като истински демократичен скандал. ЕС трябва да стане по-жизнеспособна демокрация. Впрочем, струва ми се, че президентът Макрон греши, когато предлага да се създадат нови органи. Те само ще направят още по-тежка машината на европейската бюрокрация. Както и да е, френският президент е прав, че поставя въпроса за демокрацията в центъра. В тази най-важна сфера добавената стойност на Европа е безспорна. Ние се нуждаем от осезателен напредък, за да гарантираме нашата сигурност и да излезем извън пределите на символичните действия, до които в момента се ограничава всичко. В Европа след Брекзит Франция ще играе ролята на лидер в отбранителната сфера, по-конкретно при създаването на европейските военни възможности. Предложението на президента Макрон да сподели част от френския суверенитет е много важен жест. Така френската армия може да се превърне в ядро на бъдещите европейски отбранителни структури. Нуждаем се и от осезателни резултати и в сферата на охраната на границите и борбата с тероризма. Европейските граждани разчитат на нас и искат да бъдат сигурни в това, че се вземат всички необходими мерки за осигуряването на безопасността им. Освен задължителната обмяна на данни между националните власти и съставянето на общ списък с потенциално опасни личности в ЕС, трябва да се осигури и истинска защита на нашите външни граници с 10 000 граничари, ако това е необходимо. В тази област Европа трябва бързо да постигне резултати. Няма да сме като левите, които безкрайно отхвърлят загрижеността на гражданите относно миграцията и европейската идентичност. Това би било страшна грешка. За нас е очевидно, че  Решението, кой има право да влезе в Европа и кой не, трябва да се взема на външните граници на ЕС. Формирането на ясно очертани групи от бежанци трябва да се превърне в норма. Безработицата остава една от главните тревоги на гражданите и тук Европа трябва да работи единно. Нуждаем се от повече инвестиции. Добро решение може да бъде създаването на специален бюджет в рамките на европейския. Бъдещето на нашата валута и нашето процъфтяване в много по-голяма степен зависи не от по-големите ресурси, а от реформите и спазването на ангажиментите. Гръцката криза ни позволи да направим един много важен извод: за укрепването на еврото на първо място е необходим закон за неплатежоспособността на страните-членки. Ние все още сме против Пакта за стабилност и създаването на „съюз за превеждане на средства“, в рамките на който държавите с по-силна икономика ще трябва да плащат чуждите сметки. Трябва да налагаме нашите ценности и начин на живот извън пределите на ЕС, а също така и вътре в него. Европа на първо място е общност на ценностите. Всяка страна трябва да признае принципа на правовата държава като основополагащо условие за своята принадлежност към Евросъюза. За практическата реализация на този подход, ние трябва да помислим за система от санкции по отношение на държавите, които редовно и систематично нарушават основополагащите принципи. Искам да заявя открито: недемократичните страни нямат място в ЕС, те трябва да напуснат „европейския клуб“. За това са ни необходими ясни правила. Същото трябва да засяга и получаването на гражданство. В бъдеще гражданите на страните-членки на ЕС трябва да стават хора, които абсолютно убедено уважават нашите ценности. Ще можем да изведем нашия континент в по-добро бъдеще само в случай, че самите ние напълно уважаваме нашите европейски ценности.", "date": "2017.10.14", "title": "Недемократичните страни от ЕС трябва да напуснат „европейския клуб“"}
{"url": "http://clubz.bg/59544-zemetresenie_lyushna_severna_gyrciq", "text": "Земетресение с магнитуд 4,5 по скалата на Рихтер е регистрирано в Северна Гърция в 11:55 ч днес, показва справка на интернет-страницата на Европейския средиземноморски сеизмологичен център, цитирана от \"Фокус\". Земетресението е регистрирано на 10 км северозападно от Лерин в Гърция, на 21 км. от Битоля и на 129 км. от Скопие. Дълбочината му е била 10 км.", "date": "2017.10.14", "title": "Земетресение люшна Северна Гърция"}
{"url": "http://clubz.bg/59524-fatalnite_filmovi_franchajz_fetishi", "text": "Изправена пред тези предизвикателства, киноиндустрията мутира в едно масивно пространство за създаване и разпространяване на франчайзи – множество различни студийни структури от свързани помежду си филми, които разчитат на по-силна разпознаваемост и повторяемост. Едни и същи теми, сюжети, визуални решения, персонажи, завръзки, развръзки и маркетингови кампании. Филмите все повече и все по-често стават копия един на друг. Разраства се индустриалният фетиш за продуцирането и промотирането на обединени и сплотени филмови вселени, които се конкурират, но не предлагат нищо ново и смазват всичко различно, което не може да се превърне в лукративен и сакрален франчайз. Да направим една обиколка из съвременния мейнстрийм филмов пейзаж. Какви заглавия доминират разпространението, рекламния дял, боксофиса? Почти всички важни филми не са самостоятелни, автономни произведения, а представляват само части от все по-големи поредици. Тези поредици поглъщат всичко наоколо и смучат целия креативен кислород в Холивуд, а оттам орязват рязко избора на публиката в глобализираните киносалони. Най-успешните продукции през последните няколко години се числят към няколко франчайза: супергеройските филми на „Марвел“, супергеройските филми на ДиСи, новите епизоди и свързаните с тях допълнителни заглавия към подновената сага „Междузвездни войни“, автомобилната сапунка „Бързи и яростни“, ‚Х-мен“, „Стар Трек“, ‚Карибски пирати“, „Джурасик свят“, свързаните филми за чудовища на „Леджендъри“, а отскоро и свързаните филми за чудовища на „Юнивърсъл“, „Планетата на маймуните“, както и няколко анимационни франчайза като „Колите“ и „Аз, проклетникът“. Всяко голямо филмово студио желае да има поне един успешен и продължителен франчайз в портфолиото си. Колкото са повече, толкова по-добре. Никой вече не мисли за самостоятелни автономни филми, които не са част от по-голяма търговска стратегия. Всичко трябва да има потенциал за продължения под някаква форма – било то директни или като нови заглавия за някои от поддържащите персонажи. „Марвел“ и ДиСи имат намерение да наситят пазара още повече с продукти от богатите си комиксови портфолиа. Преди вълната от комиксови екранизации да потопи всичко живо, беше нормално на година да излиза по един голям такъв филм. Днес се забелязва шесткратно увеличение и на всеки два месеца в кината акостира по нещо от франчайзите на „Марвел“, ДиСи или друга компания с права върху някакви комиксови спергерои. „Междузвездни войни“ също не се задоволи да пуска по един нов епизод на две години. От „Дисни“ решиха да правят странични, но прикрепени към митологията заглавия. Такъв беше огромният хит Rogue One, такива ще са самостоятелните филми за Хан Соло и други образи от основната поредица. Това е манията за създаване на „споделена филмова вселена“. Един общ пейзаж на свързани филми, в които най-важно е количеството информация, а не качеството на киното. Холивуд прави нещо като повторение на модела на комиксите и телевизионните сериали, но с грандиозния мащаб на големите киносъбития, където всяка отделна част от франчайза и споделената вселена струва между 100 и 200 милиона долара за изработване и още толкова за рекламиране. Вкусът на масовата публика също е очевидно ориентиран към поглъщането на максимално количество информация, а не към филтрирането на качествени културни продукти. Публиката се интересува дали еди-кой (си) техен любим персонаж ще си има самостоятелен филм, дали този филм ще съдържа определени елементи от комикса, играта или фентъзи книгата, по която е направен. Феновете се замерят с тривиални детайли, спорят за количествените измерения на отделните франчайзи. Отмира разговорът за идеи. През 1972 година „Кръстникът“ става най-гледаният и печеливш филм за времето си. Това е колосално качествена близо тричасова драма за пораснали с много диалози, психологическа дълбочина и бавно загръщане на историята. Днес е буквално невъзможно толкова сериозен и солиден филм да постигне такъв масивен финансов успех. Културният климат е екстремно изменен, и то към много по-лошо. Днес колективното зрителско въображение не би се вълнувало от Шекспировите измерения на трагедията на Майкъл Корлеоне, а по-скоро се интересува от това дали Човека Паяк ще се появи в новия филм за Железния човек като гостуващ супергерой и колко планети ще има в новия „Аватар“. Положението със сигурност е зле, но на хоризонта се задават очертанията на надеждата за промяна. В индустрията все повече се говори за очевидното пренасищане с поредици и свързани, обединени от фетиша към информация, филми и за така нареченото франчайз изморяване. През 2017-а станахме свидетели на множество провали на продължаващи и потенциални поредици. Високобюджетните предложения „Мумията“ с Том Круз и „Трансформърс 5“ на Майкъл Бей откровено разочароваха финансово. Това вдъхнови написването на няколко анализа за предстоящия залез на франчайз модела. Скорошните провали сякаш възвестиха колективна въздишка на отегчение в средите на потребителите на масови филмови продукти. От друга страна, някои анализатори припомнят, че най-гледаните филми все още са предимно комиксови екранизации или продължения и това, че някои от тях се провалят, няма как да сгромоляса целия модел. Или поне не скоро. На едно място предвиждаха, че специално манията по супергеройски филми ще започне да линее след първото десетилетие от нейното започване, както се е случвало с определени жанрови трендове през годините. Официално сегашната епоха на комиксова обсесия стартира през 2008-а с „Железния човек“. Оттогава само филмите на „Марвел“ са донесли на 12 милиарда долара от продажба на билети, да не говорим за мърчандайзинга. Но скоро действително може да се усети чувствително охладняване на зрителската маса към продължаващите предложения от разширяващите се споделени филмови вселени. Засега обаче фактите са на страната на решението на Холивуд да продължава да инвестира в поредици и да се опитва да екранизира всякакви вече съществуващи – в литературата, в компютърните игри или в други медиуми – идеи, които да могат да дадат начало на нови и нови сериализирани филми. Тази експанзия ще продължи поне до края на десетилетието. Календарът на филмовата индустрия е изпъстрен с обявени франчайз заглавия. От всевъзможните супергерои през нови епизоди и свързани филми от „Междузвездни войни“ до поредните „Бързи и яростни“. В дебелата сянка на обединените корпоративно-филмови вселени остават наистина интересните самостоятелни предложения. Те от своя страна стават все по-малко. Продуценти, сценаристи, режисьори, актьори – критична част от хората в този бизнес вече са се ориентирали към модела и желаят имената им да бъдат прикрепени към някакъв успешен франчайз. Това означава няколко години на сигурни високи доходи и медийно внимание. Пространството за не-франчайз филми се смалява като потъващ остров, заобиколен от прииждащи океански води. Това нямаше да е чак толкова голям проблем, ако доминиращите поредици съдържаха интересно и вълнуващо кино. Те обаче са банални и изморителни. Нещо като културния еквивалент на джънк храната, но с огромни средства, инвестирани в тях. Киното не може да бъде просперираща форма на художествено изразяване, ако се сгъсти до редица конкуриращи се филмови поредици. Ценителите може да се надяват, че франчайз умората действително ще настъпи в пълна степен и индустрията ще ограничи производството на свързани филми за сметка на автономни и оригинални заглавия. Провалът на поредиците ще бъде успех за киното.", "date": "2017.10.14", "title": "Фаталните филмови франчайз фетиши"}
{"url": "http://clubz.bg/59545-joze_mourino_vze_svoeto_v_golqmoto_derbi_na_angliq", "text": "\"Ливърпул\" и \"Манчестър Юнайтед\" направиха 0:0 в най-големия мач на английския футбол. Двубоят между най-успелите отбори в родината на футбола бе под №199 и е най-интересният в осмия кръг на Висшата лига. На стадион \"Анфийлд\", на който ден по-рано с церемония бе именувана трибуна на легендата на \"червените\" Кени Далглиш, Жозе Моуриньо \"паркира автобуса\" пред вратата на \"Юнайтед\". И постигна своето - не загуби. Гостите имаха повече проблеми преди мача - трайно контузен е Пол Погба, а извън строя заради травми са още Маруан Фелайни, Ерик Баи, а също така Маркъс Рашфорд, който остана извън титулярния състав. Не по-малка обаче бе загубата на Юрген Клоп - той не можеше да използва основния си нападател Садио Мане, лекуващ травма. \"Ливърпул\" тръгна в атака още от първата минута, но срещаше трудности с добре групирания в тила си съперник. Най-добрата възможност за домакините преди почивката бе в 35-ата минута, когато Матип отправи удар отблизо, а Давид де Хеа изби с крак. При добавката Мохамед Салах стреля покрай вратата, а може би трябваше да остави топката на Фелипе Коутиньо, който бе в по-добра позиция. В 44-ата \"Юнайтед\" изтърва единствената си добра възможост за целия мач. Ромелу Лукаку и Антони Марсиал комбинираха добре и белгиецът изскочи на чиста позиция, но шута му бе париран от Миноле. Малко след това Лукаку ритна падналия Ловрен, но съдията Мартин Аткинсън го пожали. След срещата Клоп заяви, че таранът е трябвало да бъде изгонен. \"Ливърпул\" създаде добри ситуации и през втората част, но Роберто Фирмино на два пъти и веднъж Емре Джан (най-чистата възможност) не сполучиха. Така резултатът остана 0:0.", "date": "2017.10.14", "title": "Жозе Моуриньо взе своето в голямото дерби на Англия"}
{"url": "http://clubz.bg/59541-ruski_rejisor_se_razkaq_za_propaganda", "text": "Руският режисьор Юри Биков, заснел сериала „Спящите“ – посветен на конфронтацията между руските и американски специални служби, заяви, че смята да напусне киното, съобщава Би Би Си. Според режисьора след извършеното той „ “.   Режисьорът обещава да завърши работата си над вече започнатия филм „Завод“, но уточнява, че той вероятно ще му е последният. И поднася извинения на почитателите на предишните си филми. Сериалът „Спящите“, заснет по сценарий на Сергей Минаев, разказва за конфронтацията между руските и американски спецслужби. В него фигурират агенти на ФСБ и ЦРУ, опозиционен журналист, борец с корупцията, американски специалист по „ “ и предател в руското Министерство на външните работи. Сериалът върви по Първи канал. Веднага след излизането на първия епизод на „Спящите“ зрители в социалните мрежи започнаха да критикуват сериала и да обвиняват авторите му в пропаганда. Недоумението им бе предизвикано най-вече от факта, че режисьор на „Спящите“ е Юри Биков – автор на остро социални филми като „Глупак“ и „Майор“, изобличаващи корупцията и чиновническия произвол в Русия. В същото време Биков неведнъж е изказвал мнение, че срещу Русия се води геополитическа борба и се е определял като „ “. В интервю за тв канала „Дождь“, излъчено на 10 октомври, режисьорът обяснява, че се е заел с работата над „Спящите“, защото „ “. Едновременно с това Биков не отрича, че в сериала е „ “. В разговор в радио BFM от 12 октомври Биков признава, че вълната от критики, изсипала се върху него, го безпокои.", "date": "2017.10.14", "title": "Руски режисьор се разкая за пропаганда"}
{"url": "http://clubz.bg/59514-8750_dushi_armiqta_na_facebook_za_borba_s_opasnoto_sydyrjanie", "text": "Последната година Facebook имаше една основна грижа – да търси по целия свят и да наема нови модератори на съдържание. Това се наложи след обвиненията, че само алгоритмите не могат да се справят с тази задача. С наемането на последната вълна модератори компанията ще има около 8750 души, които ще занимават единствено с модерация – това е два пъти повече от общия брой на всички служители на Twitter. Да, платформата за кратки постове има само 328 милиона потребители, докато тази на Марк Зукърбърг се използва от над 2 милиарда души. Проблемите обаче са едни и същи и за двете фирми. Twitter също се сблъсква с проблемите, които създават развилнелите се автоматизирани ботове и също е обект на разследване в САЩ заради намесата на Русия в изборите за президент през 2016 г. През месец май Facebook си навлече гнева на потребителите, защото излъчи на живо актове на насилие. Тогава основателят на компанията Марк Зукърбърг обяви, че ще наеме нови 3 хиляди модератори, които да следят   По това време във Facebook 4500 души вече се занимаваха с модериране на качваното от потребителите съдържание. След началото на разследването за купената от Русия реклама във Facebook, компанията обяви още 1000 нови назначения, които да следят специално какво се рекламира. Отделно още 250 души работят само по случая с намесата на изборите. През юли Twitter обяви, че е работодател на 3200 души. За разлика от Facebook обаче компанията никога не е давала информация колко от тези служители са ангажирани специално с безопасността онлайн. Но и Twitter има отдел, който преглежда съдържанието. Отделът с модератори на Facebook е огромен – дори и да добавите 2600-те служители на Snapchat към тези на Twitter, отново армията от модератори на Зукърбърг е по-многочислена. Facebook е изградила вътрешни инструменти, които позволяват на служителите на обработват огромно количество съдържание. В началото компанията бе наела екип само между 15 и 18 души, който трябваше да модерира съдържанието, появяващо се като най-популярно. Този екип обаче бе уволнен след обвиненията, че отстранява консервативни коментари. След това алгоритмите останаха сами на бойното поле, но се провалиха в това да дават предимство на новините, вместо това помагаха на съдържание, което не отговаря на правилата на мрежата  Това не означава, че повечето хора ще елиминират всички проблеми на Facebook. Все пак мрежата попадна в последния скандал, след като вече имаше 4500 модератори.", "date": "2017.10.14", "title": " 8750 души: армията на Facebook за борба с опасното съдържание"}
{"url": "http://clubz.bg/59542-nadal_premina_i_prez_chilich_i_e_na_final_sreshtu_federer", "text": "Рафаел Надал - Роджър Федерер е големия финал на Мастърс турнира в Шанхай, Китай. Испанският левичар се класира прекия сблъсък за титлата, след като се наложи със 7:5, 7:6 (3) над Марин Чилич. В оспорван двубой, продължил малко повече от 2 часа, петият в света хърватин опита всичко по силите си, за да спре Краля на клея, но в крайна сметка класата на Надал за пореден път се оказа решаваща, предаде БГНЕС. Отново голям мач и пак загуба за Григор от Надал Вчера номер 1 в света и първата ни ракета Григор Димитров изиграха също изключителен драматичен двубой, но отново Рафа бе този, който вдигна победоносно ръце след победа с 2:1 сета. След равностойно начало на двубоя Матадора успя да реализира решаващ пробив в 11-ия гейм, след като Чилич инкасира спад в играта си. Впоследствие носителят на 16 титли от Големия шлем не допусна изненади и логично затвори сета след 7:5 в своя полза. Втората част отново започна отлично за испанеца, който успя да пробие подаването на своя съперник още в третия гейм, за да поведе с 2:1. В последвалия гейм Надал затвърди преимуществото си и преднината му набъбна до 3:1. В шестия гейм обаче световният номер 5 завиши значително оборотите в своята игра, което доведе и до връщане на брейка и изравняване на резултата за 3:3. Това бе и първи пробив изобщо в подаването на левичаря от Майорка от началото на надпреварата. При резултат 4:4 Рафа направи нов пробив, с който изглеждаше, че точката на спора в срещата е сложена. Хърватинът обаче бе на друго мнение и съумя да остане в срещата, връщайки брейка за 5:5. В крайна сметка се стигна до тайбрек, в който Матадора демонстрира класата си в ключовите моменти и закономерно спечели със 7:3 точки. Малко по-късно Роджър Федерер (Швейцария) преодоля Хуан Мартин дел Потро (Аржентина) с 3:6, 6:3, 6:3. Това ще е четвъртият мач между Маестрото и Рафа тази година. Федерер спечели и трите срещи.", "date": "2017.10.14", "title": "Надал премина и през Чилич и е на финал срещу Федерер"}
{"url": "http://clubz.bg/59547-izchezna_13_godishniqt_manuel_ot_sofiq", "text": "Полицията издирва Мануел Николаев, съобщава МВР. Столичното Пето РУ издирва Мануел Пенков Николаев (13 г.) от София. Момчето е напуснало дома си на 13 октомври около 17.30 часа с велосипед и оттогава е в неизвестност. Умоляват се всички, които имат информация за 13-годишния да се обадят на тел.112 или в най-близкото районно управление.", "date": "2017.10.14", "title": "Изчезна 13-годишният Мануел от София"}
{"url": "http://clubz.bg/59526-da_spasim_qdrenite_sporazumeniq", "text": "През декември се навършват 30 години от подписването на съветско-американския Договор за ликвидиране на ракетите със среден обсег. Той постави началото на процеса на радикално съкращаване на ядрените арсенали, който продължи с подписването през 1991 и 2010 г. на договори за съкращаване на стратегическите оръжия и оперативно-тактическите ядрени оръжия. За мащабите на започналия през 1987 г. процес говори фактът, че когато Русия и САЩ през 2015 г. се отчитаха пред Конференцията по изпълнението на договора за неразпространение, 80 на сто от натрупаното в годините на Студената война ядрено оръжие бе бракувано и унищожено. Още един важен факт е това, че въпреки сериозното влошаване на двустранните отношения напоследък страните изпълняват условията на договорите за стратегическите оръжия. ТРЪМП Договорът за ликвидиране на ракетите със среден обсег днес е застрашен. Той стана най-слабото звено в системата за ограничаване и ликвидиране на оръжията за масово унищожаване. И от двете страни звучат призиви за анулиране на това споразумение. Какво всъщност се случва, къде е проблемът и какво да правим? И двете страни повдигат въпроса за спазването на договора и се обвиняват взаимно в нарушаване и неизпълнение на ключовите му точки. Погледнато отстрани и без пълния обем на информацията, тези обвинения са трудни за оценка. Но е ясно едно - в този проблем има както политически, така и технически аспект. И само политическите ръководители могат да предприемат стъпки за неговото разрешаване. Затова се обръщам към президентите на Русия и САЩ. Тръмп искал 10-кратно увеличаване на ядрения арсенал на САЩ (ВИДЕО) Отношенията между двете страни се намират в остра криза. От нея трябва да се търси изход. За това има едно изпитано средство - диалогът, основаващ се на взаимно уважение. Да пробиеш пречките от двете страни няма да бъде лесно. Но воденето на диалог преди 30 години също не бе леко. Този диалог си имаше своите критици и хулители, опитващи се да го сринат. В крайна сметка решаваща стана политическата воля на ръководителите на двете държави. Същото е необходимо и днес. Именно това гражданите на нашите страни и хората от цял свят очакват от президентите на Русия и САЩ. Призовавам Русия и САЩ да подготвят и проведат в пълен формат руско-американска среща на високо равнище по целия комплекс от въпроси. Ненормално е, когато президентите на водещите ядрени държави се срещат само на международни мероприятия. Надявам се, че процесът на подготовката за съответната среща вече е в ход. Смърт за милиони хора дреме в ядрените арсенали на Русия и САЩ Мисля, че в центъра на вниманието на такава среща трябва да бъдат проблемите с ликвидирането на ядрените оръжия и укрепването на стратегическата стабилност. Та ако системата за ограничаване на ядрените оръжия рухне (а именно до това може да доведе крах на Договора за ликвидиране на ракетите със среден обсег), преките и косвените последици ще бъдат катастрофални. Колкото по-близо до границите се разполага това ядрено оръжие, толкова по-опасно става то. Остава по-малко време за вземане на решения и се увеличава рискът от катастрофална грешка. А какво ще се случи с Договора за неразпространение на ядрените оръжия (ДНЯО), ако надпреварата в ядреното въоръжаване бъде подновена? Страхувам се, че той ще бъде разрушен. На ако спасим Договора за ликвидиране на ракетите със среден обсег, това ще се превърне в мощно послание към целия свят, че най-големите ядрени страни разбират своята отговорност, сериозно се отнасят към задълженията си. Всички ще въздъхнат с облекчение, а отношенията между Русия и САЩ най-после ще помръднат от мъртвата точка. Убеден съм, че подготовката на съвмесно президентско комюнике за решимостта на двете страни да спазват Договора за ликвидиране на ракетите със среден обсег е реалистична цел. Същевременно ще могат да се решават техническите въпроси. С тази цел в рамките на Договора за ликвидиране на ракетите със среден обсег може да поднови работата си съвместната контролна комисия. Убеден съм, че с получаването на подтикващ стимул от двамата президенти генералите и дипломатите ще могат да стигнат до споразумение. Живеем в неспокоен свят. Особена тревога предизвиква това, че отношенията между най-големите ядрени държави, каквито са Русия и САЩ, станаха сериозен източник на напрежение и заложници на вътрешната политика. Време е да се върнем към здравия смисъл. Убеден съм, че дори заклетите противници на нормализирането на руско-американските отношения няма да посмеят да възразят на двамата президенти. Тези критици нямат сериозни аргументи, тъй като самият факт, че Договорът за ликвидиране на ракетите със среден обсег действа в продължение на 30 години, доказва, че той служи на интересите на сигурността на двете страни и целия свят. Във всяко начинание е важно да бъде направена първата крачка. През 1987 г. първата крачка в трудния, но изключително важен процес за спасяването на света от ядреното оръжие стана Договорът за ликвидиране на ракетите със среден обсег. Днес се сблъскваме с двойно предизвикателство. Трябва да предотвратим разпадането на системата на ядрените споразумения и да спрем отрицателните тенденции в руско-американските отношения. Дойде време да бъде направена първата крачка. Смърт за милиони хора дреме в ядрените арсенали на Русия и САЩ", "date": "2017.10.14", "title": "Да спасим ядрените споразумения"}
{"url": "http://clubz.bg/59502-bylgariq_e_na_pyrvo_mqsto_v_es_po_smyrtnost_zaradi_zamyrsen_vyzduh", "text": "Фините прахови частици са причинили смъртта на близо 400 000 европейци през 2014 г., твърди  на Европейската комисия. България е на първо място с около 13 000 смъртни случая. На второ и трето място след България по смъртност заради замърсения въздух са Унгария и Полша, където повече от една трета от населението се отоплява на въглища. Това е основният източник на замърсяване, следван от превозните средства и индустрията. Най-ниска е смъртността заради замърсен въздух в Швеция и Ирландия. Близо 3 млрд. евро годишно са разходите и пропуснатите ползи за българската икономика от болести, свързани с лошото качество на въздуха. Заради такива заболявания се пропускат по 2 млн. работни дни на година. Данните на Еврокомисията бяха съобщени от Джордж Кремлис, представител на Дирекция “Околна среда” на Еврокомисията в София по време на конференция за справяне със замърсяването на въздуха в градска среда – SOFAIR. Освен София и Пловдив, в северните, югозападните и югоизточни части на страната има трайно завишаване на замърсяването. Втори сме в света по смъртоносно замърсяване на въздуха В Европейския съюз общият брой на починалите заради замърсяването на въздуха е 8% по-нисък, отколкото в предходната година. Мръсният въздух причинява сърдечни и белодробни проблеми, които намаляват продължителността на живота и влошават качеството му. Още по-мрачна изглежда ситуацията със специфичните замърсители на въздуха. През 2014 г. 75 000 европейци са починали от преждевременна смърт заради азотния диоксид, който се произвежда от дизеловите автомобили. В България 10.2 на 100 000 души губят живота се заради него, с което се нареждаме на десето място в ЕС. Еврокомисията е задействала процедури за нарушение срещу 20 европейски държави заради замърсяване на въздуха многократно над установените норми.", "date": "2017.10.14", "title": "България е на първо място в ЕС по смъртност заради замърсен въздух"}
{"url": "http://clubz.bg/59466-prez_koq_godina_shte_izchezne_qponiq", "text": "Япония е изправена пред това, което икономистите наричат , пише \"Индипендънт\". Поставена в омагьосания кръг на ниската раждаемост и ниското потребление, икономиката на страната се свива непрестанно пред последните 25 години. Хората живеят по-дълго и така увеличават тежестта върху по-младите поколения, които от своя страна нямат деца, които да ги заместят - и така кръгът се затваря. Ето някои от най-видимите признаци във всекидневния живот, че бомбата тиктака. 2017-а е поредната - 47-а поред година, в която страната чупи собствения си рекорд за броя на столетниците или хора, които живеят след 100-тния си рожден ден. През 2016 г. е имало около около 65 хил. столетници от общо 127 млн. души население на Япония. Новите данни за 2017 г. са 67 824  столетници.  Япония има най-високия процент на столетници в света - 4,8 на 100 хил. души. САЩ е с 2,2 на 100 хил. души. От 2011 г. продажбите на памперси за възрастни в Япония надминаха тези на бебешките памперси. Тенденцията отразява колко голям е процентът на възпрастните хора - 26,7% от населението е над 65 години. От 1899 г. насам годишният брой на ражданията в Япония винаги е надвишавал един милион. До 2016 г. Демографско преброяване показва, че миналата година 20 хил. раждания не достигат до границата от 1 млн. Броят на смъртните случаи също пада - до около 1,3 млн. годишно. Думата   е стара японска дума, която е свързана с изоставянето на стари хора, и според новинарските източници, тя се връща обратно. Терминът описва неприятната практика по-младите хора да изоставят сенилните си близки в болници или старчески домове - основната причина е, че не могат да си позволят повече да се грижат за тях. Това все още не е широко разпространено. Социален работник оценява броя на случаите годишно на няколко стотин. Около една пета от всички престъпления в Япония се извършват от възрастни хора. Повечето са кражби от магазини и джебчийство. С нарастването на процента на престъпленията сред по-възрастните хора, затворите се превръщат в болници и старчески домове. Надзирателите трябва да къпят задържаните и да им помагат да се обличат, а според експерти условията са прекалено добри и затова не пада процентът на рецидивизъм. С времето ниският процент на раждаемост - без имиграция - може да означава изчезването на цяла нация. В по-краткросрочен план това означава загубата на 34 на сто от населението на страната до 2100 г. Японските експерти са изчислили и кога ще има пълно изчезване на нацията -  Една от основните характеристики на тиктакащата демографска бомба е, че младите хора прекарват огромна част от времето си в работа вместо да се социализират. Те все още искат да се женят, но компромисът, който правят, е да се женят за своите близки приятели. Това е реална версия на играта - \"Ако не се оженим и двамата до 40 години, ще се оженим един за друг\", но хората я играят, когато са около 30-годишни. Дългите часове работа водят до нарастване на случаите на  - \"смърт от свръхпретоварване от работа\". Доклад от октомври, който проучва кароши, достига до извода, че 20 на сто от хората в изследването, в което са участвали 10 хил. души, казват, че работят поне 80 часа извънредно на месец - знак колко много се нуждаят младите хора от допълнителен доход. Правителство на Япония предприе мерки, с които да окуражава хората да си тръгват от работа навреме или да си вземат един ден компенсация за извънредния труд.", "date": "2017.10.14", "title": "През коя година ще изчезнe Япония?"}
{"url": "http://clubz.bg/59531-cvetanov_250_agencii_i_profili_puskat_falshivi_novini_sreshtu_gerb", "text": "Цветан Цветанов каза днес, че фалшивите новини са били една от причините ГЕРБ да не спечели президентските избори. Това поне показал анализ в партията след загубата на Цецка Цачева, заяви той пред бТВ. От думите му стана ясно още, че най-голямата партия има център, който \"локализира\" такива сайтове и фейсбук профили. Цветанов уточни, че става въпрос за около година покрай изборите. Той се опака, че \"вече се изкриви обективността\", а на уточняващ въпрос - в това ли виждат причината за загубата на президентските избори, отговори: \"И в това\". Вторият човек в ГЕРБ намекна за промени в законодателството, което \"приемайки дадено законодателство, ние наситина да създаваме по-малки предпоставки за подобни случаи\" (по повод измамника \"Александър Николов\", б.а.). Който и да е президентът, още в 43-ото НС бе постигнато политическо съгласие по спора кой да назначава председателя на новия антикорупционен орган - и това трябва да е парламентът, каза Цветанов за \"войната\" с БСП и Румен Радев.  Той попита \"защо има темата война\" с президентството и че ГЕРБ не иска такава и дори не използва терминологията. Относно ултиматума на ДПС да се разделят  с \"Патриотите\" в управлението, той напомни, че на 26 март е имало избори и народът се е произнесъл. Затова и управляващата конфигурация била близка до предишната - когато ОП пак са подкрепяли ГЕРБ. Около 5000 са гражданите на ЕС, които са се присъединили и са се били на страната на Ислямска държава - от Гербания, Белгия, Франция, това са хората които най-много се преболадават, каза бившият вицепремиер по повод заловения у нас ислямист. Сириец от \"Даеш\" продавал нередовен тютюн в София (ВИДЕО) По повот напусналия парламента Антон Тодоров, той каза че ГЕРБ ще ползва \"експертизата му\". На въпрос - що за експертиза може да ползват от човек, който е написал книгата \"Шайка\" за \"Бойко, Цецо и другите...\", той даключи:", "date": "2017.10.14", "title": "Цветанов: 250 агенции и профили пускат фалшиви новини срещу ГЕРБ"}
