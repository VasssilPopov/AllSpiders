{"url": "http://clubz.bg/73884-telegraf_restavrirane_za_milioni_evro_ot_es_prevyrna_bg_kreposti_v_posmeshishte", "text": "\"Проект за реставрация, финансиран от ЕС, превърна българските крепости в посмешище\" - под това заглавие британският \"Дейли Телеграф\" публикува статия за \"реновирането\" на културно-исторически забележителности с уклон към модернизиране, което от много български експерти беше определено като \"бутафория\" и \"дисниленд\". Божидар Димитров видя конспирация зад протестите срещу \"Пловдивския Дисниленд\" \"Изляти бяха милиони евро от финансирането от ЕС, за да се възстановят рушащите се стени и арки в миналия им блясък. Но древните замъци и крепости на България се превърнаха в посмешище след като след калпава реконструкция забележителностите започнаха да изглеждат като от \"сирене и картон\" и да отблъскват туристите\", пише британското издание като цитира пространен материал, публикуван от  под заглавие  Пернишката крепост не е толкова страшна (снимки) Ето и останалата част от статията на \"Телеграф\", която много синтезирано преразказва \"Balkan Insight\" : Реставраторите възнегодуваха срещу опитите да се построят наново средновековната крепост Кракра и римския форт при Траянови врата, както и много други, след като те бяха изградени като се използваше полимербетон. Провалилият се проект е управляван от българското правителство, което вложи собствени средства и близо 90 млн. евро от Фонда за регионално развитие на ЕС. И ЕС, и правителството непублично са признали, че трябва да си извлекат поуки от провала Реставрацията на крепостта Кракра, известна популярно вече като \"картонения замък\", е толкова зле приета, че местните власти вече гласуваха добавени елементи да бъдат демонтирани през 2019 г. Междувременно византийската крепост на Яйлата беше наречена \"Сиренето\", след като беше достроена с гладки бели блокове, които се биеха с носещата белезите на времето фасада.  Това се случва, когато ЕС подновява контрола за това как се харчат фондовете за развитие след обвинения, че милиони са били присвоени от корупмпирани властимащи и некадърни изпълнители. Крепостите и замъците са източник на притеснение за културния министър Вежди Рашидов ( ), който позорно обяви през 2015 г., че \"малко бутафория ще допринесе много ползи за туризма\". \"Първоначалната цел на програмата не е да спонсорира кича. За съжаление това е, което се е случило в много от случаите и е копрометирало идеята за развитие на туристически атракции\", обяснява д-р Елка Дограмаджиева, доцент по туризъм в Софийския университет. “Вместо да се фокусират върху стратегически забележителности средствата бяха разпределени между подобни проекти, към които има скромен интерес от посетителите и в някои случаи са от малко значимост за науката\", добавя тя. \"Нужно е повече от хубави алеи и указателни табели, за да привлечеш хората. Като цяло изглежда, че най-важната цел на местните власти е била да усвоят европейските пари, а не насърчаването на туризма\", смята Дограмаджиева. Материалът на \"Болкан инсайт\" подчертава и разминаването във финансовите отчети на компаниите, които поддържат крепостите. От тях излиза, че приходите от туристи са много по-малко от очакваните. Например крепостта Кракра е била посетена от 15412 туристи през 2016 г., но от продажба на билети и туристически обиколки постъпленията са само 8000 евро, въпреки че средната цена на билет е 2 евро. Скорошни данни от Националния статистически институт показват, че туристите отделят все по-малко време и пари за културни дейности в България. Източник от Европейската комисия твърди: \"В българската програма за развитие са дадени около 138, 5 млн. евро за инвестиции в устойчиви туристически проекти в периода на финансиране от 2007 до 2013 г. Инвестиции е имало в над 70 културни забележителности. Всички са извършени в близко сътрудничество в Министерството на културата и консултации с експерти и са внимателно контролирани от отговорните органи\" Българското правителство не е отговорило на искането за коментар. Пернишката крепост не е толкова страшна (снимки)", "date": "2018.10.02", "title": "\"Телеграф\": Реставриране за милиони евро от ЕС превърна BG крепости в посмешище"}
{"url": "http://clubz.bg/73931-otrovitelqt_na_skripal_stanal_geroj_s_tri_akcii_v_krim_i_bqgstvoto_na_qnukovich", "text": "Един от заподозрените за отравянето на двойния агент Сергей Скипал и дъщеря му Юлия в Солсбъри е Руслан Боширов, който бе разконспириран като полковника от ГРУ Анатолий Чепига. Въпреки че от Кремъл твърдят, че Путин не е награждавал такъв човек, разследване на “Новая газета” разкри, че Чепига е станал герой за действия при анексирането на Крим и при бягството от Украйна на проруския украински президент Виктор Янукович.  Боширов бил Чепига - полковник от ГРУ Пред изданието осведомен източник, пожелал анонимност, твърди, че Чепига е получил високото звание “Герой на Русия” заради дейността му в Крим. Името му е изписано на паметна плоча редом с тези и на други випускници на Далекоизточната висша общовойскова командна школа в Благовещенск – една от най-елитните руски школи за подготовка на офицери от морската пехота и спецчастите. Впоследствие Чепига получава званието “Герой на Русия” по силата на засекретен президентски указ за заслуги в Крим. По това време той е с чин подполковник. С какво конкретно се е занимавал в Крим, информаторът на “Новая газета” не знаел с точност, макар да е бил в едно подразделение с него. Изданието обаче е открило други трима, служили заедно с Чепига. Един от тях потвърдил самоличността на “туриста от Солсбъри”. Той е заявил, че Боширов, с когото е разговаряла главната редакторка на “Русия днес” Маргарита Симонян, всъщност е Анатолий Чепига. Той бил с променена външност в сравнение с времето, когато преди петнайдесетина години заедно са служили в 282-ри отряд със специално предназначение, дислоциран в Матвеевка, предградие на Хабаровск. Гласът на Толя (Анатолий) обаче не можел да се сбърка, звучал като преди. Другите събеседници на “Новая газета”, също служили в 282-ри отряд на спецзвеното, не били уверени, че Боширов и Чепига са един и същ човек, но и признали, че не са виждали Чепига от 2006 г. Точно тогава той получил чин капитан и са го преместили на служба в Москва. Един от свидетелите, назован с псевдоним “Новой”, разказва: Според свидетеля Чепига е бил роднина на “едра риба” в администрацията на Хабаровския край. Точно той е издействал изпращането на Толя от Усурийск в Хабаровск. Смятали Чепига за връзкар. Дори командирът на отряда полковник Виталий Берников, още през 2004 г. доверено лице и приближен на Путин, разговарял с Чепига изключително любезно. Свидетелите на “Новая газета” назовали три ключови спецоперации в Крим през февруари 2014 г.: превземане сградата на Министерския съвет, на летището Белбег и разоръжаване на бригадата от морската пехота на украинската армия във Феодосия. И трите операции са извършени без кръвопролития, заради което Чепига е удостоен със званието “Герой на Русия”. По данни на събеседниците след приключването на мисията си в Крим Анатолий Чепига постъпва във Военната академия на Министерството на отбраната - през лятото на 2014 г. Путин тайно дал гражданство на Янукович По данни на центъра “Досие” през февруари 2014 г. Анатолий Чепига е участвал в евакуацията от Украйна в Русия на тогавашния украински президент Виктор Янукович, който избяга в Русия с огромно количество валута и ценности. По време на евакуацията на Янукович Чепига е бил в състава на Силите за специални операции (ССО) на Министерството на отбраната и точно поради това е получил званието \"Герой на Русия\". Наред с това авторът на разследването на центъра \"Досие\" Сергей Канев изяснява, че през 2009 г. майорът от 14-а бригада със специално предназначение към ГРУ (Главно разузнавателно управление- б. р.) Чепига е изпратен в Москва. Там е слушал лекции в Трети факултет на Военно-дипломатическата академия, наричана конспиративно \"Консерватория\". Пребивавал е и три пъти в Чечня. По данни на Канев Чепига е женен за Галина Никифоровна, впоследствие Чепига, която е работела като доброволка в отряда за специално предназначение в Хабаровския край. Чепига, съпругата му и синът им се настанили в общежитието на руския Държавен университет по хуманитарни науки, след като Чепига се представил като студент. Впоследствие му издават нов паспорт на името на таджикистанеца Руслан Боширов. Що се отнася до втория предполагаем отровител на Скрипал и дъщеря му Александър Петров, от \"Досие\" са разкрили само, че през 2011 г. с нов паспорт е закупил автомобил шевролет, а след 6 години го е продал. Новият собственик на автомобила, който живее в Солнечногорски-2, където е централата на ГРУ \"Сенеж\", е потвърдил, че е закупил шевролета от Петров, но не се е срещал лично с него, тъй като неочквано се е разболял. Сделката е била осъществена чрез доверено лице на Петров. Бившият полковник от ГРУ, 66-годишният Сергей Скрипал с присъда в Русия за шпионаж в полза на Великабритания, както и 33-годишната му дъщеря Юлия бяха отровени на 4 март с невропаралитичното бойно вещество \"Новичок\". По данни на Великобритания Петров и Боширов са намазали с отровата дръжката на входната врата на дома Скрипал. Русия готвела удар по Украйна още преди падането на Янукович Лондон официално обвини Москва за отровителството, Русия категорично отхвърля обвинението. След продължително болнично лечение, сега пострадалите се намират на неизвестно място и живеят под охрана. Владимир Путин обяви, че Петров и Боширов са обикновени граждани и ги призова да разкажат за себе си пред медиите. Още на другия ден те дадоха интервю на главната редакторка на \"Русия днес\" Маргарита Симонян, заявявайки, че никого не са отравяли, нямали у себе си новичок, а в Солсбъри пристигнали като туристи. Средата на септември изданието \"The Insider\" разпространи информация относно копия на служебни документи на руската Федерална миграционна служба. Сред тях са изявления на Александър Петров, от които можело да се заключи, че е напълно възможно да е съпричастен към тайните служби. Според същото издание Руслан Боширов всъщност е 39-годишният полковник от ГРУ Анатолий Чепига, на когото през декември 2014 г. Владимир Путин присъжда званието \"Герой на Русия\". Путин тайно дал гражданство на Янукович Русия готвела удар по Украйна още преди падането на Янукович", "date": "2018.10.02", "title": "Отровителят на Скрипал станал герой с три акции в Крим и бягството на Янукович"}
{"url": "http://clubz.bg/73935-sem_otloji_reshenieto_za_televiziqta_na_bsp_zaradi_dylgove", "text": "Липсващ документ от Националната агенция по приходите (НАП) отложи решението на Съвета за електронни медии (СЕМ) за старт на телевизията на БСП. Това стана ясно на заседание на медийния регулатор днес, съобщи БНР. Проверка показала, че юридическото лице \"Българска свободна телевизия\" има публични задължения, но не е ясно какъв е техният размер. Сега социалистите разполагат със седмица, за да представят удостоверение за размера на дължимото. Подарък от БСП за Коледа: БСТелевизия. Но нямало да е партийна На 27 септември лично лидерът на БСП Корнелия Нинова внесе в СЕМ документи за регистрация на партийната медия. Предвижда се от 31 декември да започне излъчването на 24-часова програма по сателит и кабел. Телевизията бе част от предизборните обещания на Корнелия Нинова пред червения актив в надпреварата за лидер на партията. Новата медия ще се казва \"Българска свободна медия\" (БСТВ), като марката е регистрирана на името на дългогодишния кадър на БНТ Любомир Коларов. Името му се спряга за главен редактор на телевизията.", "date": "2018.10.02", "title": "СЕМ отложи решението за телевизията на БСП заради дългове"}
{"url": "http://clubz.bg/73933-remontyt_na_sofiq_podlojen_na_unishtojitelni_kritiki_snimki", "text": "Ремонтът на центъра на София бе подложен на унищожителни критики в момента, в който бяха премахнати защитните заграждения и новата визия на улиците и трамвайните трасета лъсна в цялата й прелест. Във фейсбук групите на \"Спаси София\" и \"Безумията в София\" качеството на реновацията се коментира - от паветата, през неравностите, до шахтите. Недоволството придоби такива размери, че се наложи кметът Йорданка Фандъкова да влезе в обяснителен режим - чрез своя профил в социалната мрежа. Ремонтна романтика от София (СНИМКИ) И прилагат снимков материал: Ето и още снимки (от \"Безумията в София\"): В отговора си Фандъкова подчертава, че ремонтните дейности все още не са приключили. И описва какво предстои да се направи: \"Ремонтните дейности по ул. \"Граф Игнатиев\" не са завършили в нито една от 11-те зони, на които е разделен обектът. На 29 септември строителната ограда от ул. \"Алабин\" е преместена до пл. \"Гарибалди\", за да се освободи пространство за свободно пешеходно преминаване, докато се изчаква доставката на специална смес за фугиране покрай релсовия път. В сряда, 3 октомври, строителната ограда, ще бъде възстановена, защото започва фугиране, което се прави с гореща смес. Освен това в участъка предстои отстраняване на описани от надзора дефекти.  При пл. \"Гарибалди\" се изпълняват гранитни настилки в зоната на площада, при релсовия път и кръстовището. В участъка от пл. „Гарибалди“ до пл. „Славейков“ се извършва демонтаж на тротоарните настилки, като е започнало и полагането на новите.  \"Спаси София\": \"Бетонирани дървета\" при ремонта на ул. \"Граф Игнаниев\" Във всички изброени участъци релсовият път е готов, напълно завършен е и при пл. \"Славейков\", където се полагат гранитни настилки. По цялото протежение на ул. \"Граф Игнатиев\" се полагат нови трамвайни релси, които са първите в София обемно-закалени и монтирани по специален начин, който осигурява шумо и виброизолация. Производител на релсите е \"Фьост Алпине\" Австрия, една от най-големите компании в този сектор. По ул. \"Солунска\" са монтирани осветителните тела и предстои второто фугиране на настилката, съгласно технологията. В участъка от ул. \"Г. С. Раковски\" до ул. \"6-и септември\" се извършва нареждане на настилки, релсовият път там също е напълно завършен.  Ремонтът на \"Граф Игнатиев\" закъснява В зоната около църквата \"Свети Седмочисленици\" вече са положени около 80% от всички настилки и предстои фугиране. В зоната активно се работи и по релсовия път, като се очаква до две седмици да бъде завършен напълно и да започне полагането на гранитните настилки.  От ул. \"Шишман\" до бул. \"Васил Левски\" предстои демонтаж на тротоарната настилка, а до седмица релсовият път ще е напълно готов.  В последната зона – от бул. \"Васил Левски\" до бул. „Евлоги и Христо Георгиеви“ се изпълняват настилки, а релсовият път е завършен. На обекта работят различни екипи, между 190 и 200 човека всеки ден.\" \"Спаси София\": \"Бетонирани дървета\" при ремонта на ул. \"Граф Игнаниев\" Ремонтът на \"Граф Игнатиев\" закъснява", "date": "2018.10.02", "title": "Ремонтът на София подложен на унищожителни критики (СНИМКИ)"}
{"url": "http://clubz.bg/73920-glavniqt_redaktor_na_duma_na_drugarski_syd_zaradi_snimka_na_dogan", "text": "На изпълняващите длъжността главни редактори на \"Дума\" не им върви що се отнася до... снимки, публикувани във вестника. Изключение не прави и новият и. д. Йордан Мичев, който миналия уикенд, на пленума на левицата, е бил подложен на \"другарски съд\" заради публикувана на първа страница снимка на почетния председател на ДПС Ахмед Доган. Това обаче е причина само на повърхността. Всъщност, става въпрос за обичайното за Столетницата вътрешно противопоставяне.  Това разказаха за Клуб Z участници в пленума, провел се миналата събота.  Йордан Мичев, който доскоро живееше във Великобритания, но се върна в България след покана да оглави \"Дума\", е бил атакуван от Велислава Дърева за публикуваната на първа страница в   статия \"ДПС втвърди тона срещу ГЕРБ\", илюстрирана със снимка на Доган. Формално мотивите са били в посока на: Колегата си Мичев е защитил журналистът от вестника и депутат Александър Симов. Според когото вестникът се променя в положителна посока под ръководството на Мичев, а не е работа на пленума да се занимава с материали и снимки в изданието, разказаха присъствали. А, за да тушира напрежението Нинова предложила новият и.д. главен редактор да бъде назначен на шестмесечен изпитателен срок, след което да бъде гласуван от Националния съвет. Отляво има критики, че \"Дума\" се превръщал в еднолично партиен вестник. Историята помни как си отиде последният му и.д. главен редактор Таня Джаджева. Този юни и Джаджева стана обект на другарски съд заради... снимка. По-точно заради снимка, на която сред много други лица се вижда и организационният секретар на левицата и бивш депутат Кирил Добрев. Самият Добрев повдигнал въпроса на Изпълнително бюро за \"неподходяща\" илюстрация на стр. 8 ниско вляво на броя на вестника от 12 юни. В резултат на напрежението Нинова и Джаджева се скарали. Нов сюжет в БСП: \"Позитано\" 20 срещу главната редакторка на \"Дума\" Публикацията разказва за НПО, в което участват Антоанета Христова от БАН и Калина Крумова - съветничка на бившия вече министър на вътрешните работи Валентин Радев и бивша депутатка от \"Атака\". На кадър от събитие на тяхното \"училище за политици\" се вижда (много трудно) и самият Добрев. На кадъра има министри.  Юрий Борисов пък направо напусна обиден партията. Това стана по времето на Михаил Миков като лидер на БСП. Неофициално от \"Позитано\" 20 споделят, че Борисов е прeдизвикал гнева на Миков с поместена в \"Дума\" снимка на Вежди Рашидов - тогава министър на културата.", "date": "2018.10.02", "title": "Главният редактор на \"Дума\" на другарски съд заради снимка на Доган"}
{"url": "http://clubz.bg/73926-edna_na_vseki_10_sgradi_v_bylgariq_dostypna_za_hora_s_uvrejdaniq", "text": "Един на всеки 10 обществени обекта у нас е достъпен за хората с увреждания, съобщи днес Петър Кичашки от Комисията за защита от дискриминация (КЗД). Институтицията представи резултатите си от кампанията \"Достъпна България\" - за шест месеца са проверени повече от 500 сгради. Най-големите нарушители са банки, застрахователни дружества, телекоми, доставчици на комунални услуги, аптеки, пощенски станции, държавни и общински институции.  Повечето преписки са все още в производство, затова няма статистика за броя на наложените глоби.  \"В кампанията ползваме и моркова, и тоягата. Когато обектът изгради достъпност, ще връчваме сертификати. търсим мирно решение на казуса. Когато обаче обект откаже да изгради достъпност, а реално има възможността да го направи, въобще не се притесняваме да използваме и тоягата\", подчерта Кичашки.  Кампанията на КЗД \"Достъпна България\" започна на 3 декември м.г. и до края септември са открити само 60 изрядни сгради, които ще бъдат сертифицирани и още близо 500, срещу чиито собственици Комисията се е самосезирала. Челно място в класацията на нарушителите държат банките и застрахователните дружества - 165 сгради, държавата и общинската власт - 149, както и мобилните оператори - 89. Следват ги аптеки, пощенски станции - 75.", "date": "2018.10.02", "title": "Една на всеки 10 сгради в България достъпна за хора с увреждания"}
{"url": "http://clubz.bg/73939-es_reje_70_mln_evro_za_turciq", "text": "Европарламентът реши днес да отреже предприсъединителни фондове за Турция в размер на 70 милиона евро. Причината е, че Анкара не е изпълнила условията за подобряването на върховенството на закона. Това бе изтъкнато в доклада на румънския депутат Зигфри Мурешан. На заседание в Страсбург предложението бе подкрепено с огромно мнозинство - 544 гласа „за“. „Против“ гласуваха 28 представители, а 74-ма се въздържаха. ЕС орязва предприсъединителните фондове за Турция През ноември 2017 г., при преговорите за бюджета, Европарламентът и Европейският съвет решиха да задържат споменатата сума. Те поставиха условието Турция да извърши „значителни и достатъчно на брой подобрения в сферата на върховенството на закона,  демокрацията, човешките права и свободата на печата“. Тези проблеми бяха описани в годишния доклад на Еврокомисията. Тазгодишният доклад на Брюксел, огласен през август, съдържа заключението, че Анкара „значително се отдалечава от ЕС, най-вече в сферите на върховенството на закона и основните права и чрез отслабването на ефективните спирачки и баланси в политическата система“. Поставените от бюджетните органи условия не са изпълнени, отбелязват евродепутатите. Те подкрепиха предложената поправка в бюджета, според която предназначените за Турция пари да бъдат пренасочени към Европейския инструмент за добросъседство и партньорство (ЕИДП). Това е финансовият инструмент, чрез който ЕС предоставя помощ на Източна Европа, Южен Кавказ и Южното Средиземноморие от 1 януари 2007 г. В случая сумата ще отиде за финансиране на дейности, свързани с Централния средиземноморски път на миграцията, като и с изпълнението на част от ангажимента на ЕС към Сирия.", "date": "2018.10.02", "title": "ЕС реже 70 млн. евро за Турция"}
{"url": "http://clubz.bg/73936-vlastta_kupuva_specialni_avtomobili_za_shoforskite_izpiti", "text": "В името на пътната безопасност транспортното министерство ще закупи специализирани автомобили, с които да се полага изпити за шофьорска правоспособност. Обмисля се и да бъде върнато обучението и изпитите на полигон. Наред с това се предвижда и автосервизите да бъдат задължени да дават минимум 6 месеца гаранция за извършените от тях ремонти. Тези мерки бяха обявени от транспортния и вътрешния министър Росен Желязков и Младен Маринов днес на конференция на тема \"Да работим заедно, за да направим пътищата си по-сигурни – подобрен модел за управление на пътната безопасност и добри практики\" в НДК.  Желязков обясни, че става въпрос за автомобили, оборудвани с технически средства, които да дават пълна, ясна и точна информация за поведението на курсиста и за поведението на изпитващия. Освен това Росен Желязков отбеляза, че в публичния регистър на автосервизите ще бъде набирана и поддържана база данни по отношение на характеристиките на сервиза, служителите и тяхната квалификация. Това ще дава възможност за създаване на история на ремонтите на автомобилите, заяви транспортният министър. България е сред държавите-членки на ЕС с най-лош показател по брой ранени и загинали при пътнотранспортни произшествия, съобщи министърът на вътрешните работи Младен Маринов. \"Пътнотранспортните произшествия и последствията от тях са сред най-актуалните проблеми не само у нас, не само в Европа, а в глобален мащаб. Всяка година около 1.2 милиона души загиват при ПТП в света. Щетата достига милиарди долари\", каза Маринов. По думите му, ако не се предприемат спешни мерки до 2030 г. катастрофите ще са петата основна причина за смъртност в света. Едва за 0.5% от всички случаи причина са пътните условия, а техническата неизправност е причина за 0.07% от произшествията. От началото на годината при пътни инциденти у нас са загинали 24 деца.", "date": "2018.10.02", "title": "Властта купува специални автомобили за... шофьорските изпити"}
{"url": "http://clubz.bg/73927-melaniq_na_pyrva_samostoqtelna_vizita_v_skapanata_afrika_snimki", "text": "Първата дама на САЩ Мелания Тръмп замина за Африка на първата си голяма самостоятелна обиколка в чужбина с намерение да постави благополучието на децата в центъра на петдневната си визита в четири страни - в четирите края на огромния, тънещ в бедност континент. Мелания за първи път посещава Африка като започва визитата си от Гана, която е в западната част на континента. Оттам тя отива за Малави на юг, после пристига в Кения на изток и накрая ще посети Египет, в североизточната част на континента. Първата ѝ продължителна международна обиколка вън от сянката на президента Доналд Тръмп обаче може да бъде помрачена от нейния съпруг, който преди време направи непочтителни и дори вулгарни коментари за континента, най-меките от които, че африканските държави са \"скапани\"..  . Джошуа Мезървей, старши анализатор по африканската политика във фондация \"Херитидж\", контрира това виждане, изтъквайки \"положителните ангажименти\" от страна на Доналд Тръмп към някои африкански държавни глави, включително кенийския му колега Ухуру Кениата, когото посрещна в Белия дом в края на август. Миналата седмица Тръмп се срещна в Ню Йорк и с египетския президент Абдел Фатах ас Сиси. Мезървей отбеляза също, че САЩ харчат значителни суми за общественото здравеопазване и инициативи, свързани с развитието, в Малави - една от най-слабо развитите страни в света.  Броени дни преди първата дама да се качи в американския правителствен самолет, за да прекоси Атлантическия океан, Петдневната обиколка на г-жа Тръмп включва посещения в болници, училища и приюти, тъй като е фокусирана върху благополучието на децата. Грижата за децата е ключов въпрос за Мелания, която има 12-годишен син. В САЩ тя се съсредоточи върху темата чрез подетата от нея инициатива \"Би бест\" (\"Бъди най-добрият\"). Тази седмица бележи най-продължителното популяризиране на програмата и нейните цели в чужбина, като се изключи събитието, организирано от г-жа Тръмп посещението в Лондон заедно със съпруга й през юли. Четиридесет и осем годишната г-жа Тръмп, родена в Словения бивша манекенка, днес натурализирана американска гражданка, пътува доста, придружавайки президента, включително до Саудитска Арабия, Израел, Италия, до Брюксел, Франция, Япония, Южна Корея и Великобритания. Тя беше във Финландия за срещата на върха на съпруга й с руския му колега Владимир Путин, но не замина с него за Сингапур за срещата му със севернокорейския лидер Ким Чен-ун през юни. Единствената й друга визита в чужбина беше кратка - еднодневно посещение в Торонто през септември 2017 г., за да се присъедини към британския принц Хари на спортно състезание за ранени в бойни действия военнослужещи. Мнозина смятат г-жа Тръмп за първа дама, която изпълнява задълженията си с неохота, тъй като тя се пренесе изцяло в Белия дом почти шест месеца след като Доналд Тръмп встъпи в длъжност, защото синът им учеше в Ню Йорк. Нейното присъствие не бие на очи в сравнение с това непосредствените й предшественички. Тя отсъстваше от публичното пространство в продължение на няколко седмици след бъбречна операция през май. Предшественичките й Хилари Клинтън, Лора Буш и Мишел Обама пътуваха многократно в чужбина без съпрузите си по време на управлението им. Подобни визити се превърнаха в нещо подразбиращо се при първите дами и подобни очаквания имаше и за Мелания като следваща стъпка от издигането й на една от най-зорко следените позиции в света. Бившите първи дами Клинтън, Буш и Обама пътуваха неведнъж самостоятелно до Африка. По-рано тази година президентът Тръмп предизвика възмущение в цяла Африка, след като до журналистите стигна негово изказване от частен разговор, в което нарече африканските страни \"вонящи дупки\", \"клоаки\". По-късно той публично отрече частично думите си, но неофициално ги защитил, както съобщи през януари АП. Президентът не отрече коментара си и когато беше запитан за него при посещението в Белия дом на нигерийския президент Мухамаду Бухари през април. Наскоро Тръмп подразни допълнително Южна Африка, като заяви в Туитър, че страната експроприира ферми и голям брой фермери са убити. Президентът натиснал бутона \"изпрати\" в туит, след като гледал по телевизия \"Фокс нюз\" материал за спорове за поземлена собственост в Южна Африка. Макар че убийства на фермери в Южна Африка се извършват от повече 20 години и те до голяма степен се разглеждат като част от високото равнище на престъпност в страната, експерти обясняват, че белите фермери не са конкретна мишена, нито пък има признаци, че тези убийства са широко разпространени. БТА", "date": "2018.10.02", "title": "Мелания на първа самостоятелна визита. В \"скапаната\" Африка (СНИМКИ)"}
{"url": "http://clubz.bg/73938-cherni_znamena_i_blokada_na_orlov_most_snimki_video", "text": "Родителите на децата с увреждания отново излязоха на национален протест, за да напомнят за неизпълнените им искания. Черни знамена, скелети и плакати \"Системата ни убива\", \"Стоп на геноцида\", както и изображения на премиера Бойко Борисов с надпис \"Да ми се махне този проблем от главата\" можеха да се видят на шествието в София, както и да се чуе песента на Слави Трифонов \"Няма такава държава\". То тръгна от парламента в 17,30 ч и пое към Орлов мост. Протестиращите блокираха кръстовището. \"Това е началото, ще блокираме и градове\", обещаха те. Премиерът Бойко Борисов заяви по-рано днес, че поетият от него ангажимент към протестиращите майки на деца с увреждания ще бъде изпълнен.    Обещанието, дадено преди три месеца от управляващите на майките с увреждания, да се намери разрешение на исканията им, така и не беше изпълнено. След откриването на обновения Зимен дворец, Борисов призова социалния министър Бисер Петков, майките, представителните организации и омбудсмана да се разберат как ще се разпределят обещаните 150 милиона лева допълнително и отхвърли упрека, че трябва да поеме отговорност за това, че няма реална реформа.  Борисов увери - каквото е обещал на протестиращите майки, ще го изпълни      ", "date": "2018.10.02", "title": "Черни знамена и блокада на Орлов мост (СНИМКИ, ВИДЕО)"}
{"url": "http://clubz.bg/73914-kak_se_demontira_sydijsko_samoupravlenie_prez_kak", "text": "Дали не може да се променят така правилата на ВСС, че председател на съдийската Комисия по атестирането и конкурсите да е винаги член на съвета. Тази наглед неатрактивна точка скара жестоко днес членовете на Съвета, доведе до тежки реплики за \"поети ангажименти\" и подозрително единодушие сред партийната квота от всички цветове. Най-просто казано 19-членната КАК е едно от безспорните постижения на съдийското самоуправление, част от т. нар. съдебна реформа, след като в нея безпрецедентно влязоха и редови магистрати - които не са членове на Съвета. Преди това кариерното издигане \"на тъмно\" без аргументи, което е и лост за влияния в цялата съдебна система, бе една от солидните критики на Механизма за сътрудничество и проверка на ЕК към ВСС. За капак в Закона за съдебната власт ясно е вписано, че \"всяка комисия избира председател между членовете си\" (чл. 37 ал. 3). В момента в КАК съотношението е 13 \"обикновени\" съдии срещу 6 членове на ВСС, а председател е Бонка Дечева - от първата група. Неочаквана атака от ВСС към годишния доклад на Лозан Панов В тази ситуация Даниела Марчева (член на съвета от политическата квота на БСП) внесе предложение правилникът на Съдийската колегия да се измени така, че Тя нарече Комисията \"институционален Франкенщайн на съдийското самоуправление\". И се мотивира, че комисията не работела. Новият ВСС: Ние представители на съдиите ли сме, или сме нечии други представители?  Показателно, опонираха ѝ само членове, избрани в Съвета от съдийската квота, при това само върховни съдии. Красимир Шекерджиев отбеляза, че това, което правят, е \"малко неприлично\", а пък разпоредбата на закона - че комисията сама избира председателя си, \"е толкова ясна, че чак ме е срам да я коментирам\". Той допълни, че да се ореже правото на другите съдии в комисията да са председатели, е толкова дискриминационно, колкото, ако ги посочат по пол, по ръст или по цвят на косата. Той я доядоса, че думите ѝ за \"политически важни решения\" на Комисията изобщо няма да ги коментира. И че не може с въвеждане на  да нарушават Закона за съдебната власт. На това тя с разтреперан глас обяви, че членове на Съвета има избрани не само от съдиите, а и от \"обществото\", т. е. от парламента, и че думите му са манипулации и внушения и че \"искрено се е засегнала\". Марчева бе бурно подкрепена и от другия член от БСП - Драгомир Кояджиков, който извади статистика, че през 2014 - 2015 г. са провеждани по 800 атестации годишно, а в последните години (т.е. - откакто има КАК), те спадат на около 300. Нищо че тогава нормативната база е била друга и че именно тогавашната дейност е дадена за пример като \"лоша практика\"... Освен това никой от тях не отговори на задавания многократно въпрос: как поставянето на председател на комисията само от членовете на ВСС точно ще промени работата и ще повиши ефективността  ѝ. А пък Лозан Панов пряко каза, че ако на масата седи някой, който иска да я оглави, по-добре да си кажат. И той, и Цветинка Пашкунова и Атанаска Дишева се обединиха, че и сега няма пречка пълният състав на комисията да си избере председател от ВСС. Но останалото би било ограничение. Боряна Димитрова и Вероника Имова заявиха, че подкрепят напълно \"мотивационната част\" на изказването на вносителката Даниела Марчева. Но все пак не бива да дописват закона. Така се роди дори идея вътре в самата комисия да се направи договорка - председателят априори да е редовен член на Съвета. Така екзотичната идея срещу \"Франкещайн\" на самоуправлението все пак катастрофира и не бе одобрена. Продаде ли Нинова мача за ВСС? \"За\" гласуваха единствено двамата от квотата на БСП - Даниела Марчева и Драгомир Кояджиков, плюс представителя на \"патриотите\" Боян Новански. Клуб Z  напомня, че участието в комисии вече не се заплаща на членовете на ВСС. Новият ВСС: Ние представители на съдиите ли сме, или сме нечии други представители?  Продаде ли Нинова мача за ВСС?", "date": "2018.10.02", "title": "Как се демонтира съдийско самоуправление през КАК"}
{"url": "http://clubz.bg/73925-vuchich_s_ogromni_blagodarnosti_pri_putin", "text": "Сърбия остава привързана към неутралитета във военната сфера, заяви президентът на Сърбия Александър Вучич на срещата си с руския лидер Владимир Путин в Москва, предаде TACC. Сръбският президент изказа признателност на Русия за подкрепата ѝ в условия, в които Белград ежедневно е изправен пред множество провокации. Коментирайки Западните Балкани, Вучич определи ситуацията като „много сложна“, а по отношение на преговорите между Белград и Прищина за нормализиране на двустранните отношения, сръбският президент отбеляза, че  На срещата Вучич отправи покана към Путин да посети Белград в близко бъдеще, като увери, че за сръбския народ посещението му би било голяма чест.  Вучич говори на руски по време на срещата и подари на Путин книгата \"Моята прекрасна Сърбия\", написана от руски автори. Руският президент с удовлетворение отбеляза устойчивия ръст на търговския оборот между двете държави, а също и ръста на руските инвестиции в Сърбия. След встъпителните думи на двамата президенти срещата премина при закрити врата.", "date": "2018.10.02", "title": "Вучич с огромни благодарности при Путин"}
{"url": "http://clubz.bg/73928-agenciq_mitnici_vleze_vyv_vinproma_na_petq_slavova", "text": "Агенция \"Митници\" извършва \"редовна проверка\" на Винпром \"Черноморско злато\" в Поморие, каквито ще има и в останалите предприятия за производство на алкохол, предаде БНР. \"Винпром Карнобат\" отрича да са източвали спирт през откритата тръба В надзорния съвет на винпрома е банкерката Петя Славова, собственик на \"Инвестбанк\", дъщеря ѝ Жени - чрез компанията си \"Грийн Нюз\", и Ивайло Василев чрез своята фирма \"Чалис\".  Славова и Ивайло Василев са акционери във \"Феста Холдинг\", като една от дейностите е именно производството на вино. Търговският директор на предприятието в Поморие Йордан Чорбаджийски е заявил пред БНР, че към момента няма установени нарушения:  Трите фабрики на \"Винпром Карнобат\" запечатани за 48 часа По неофициална информация част от машините са били наводнени след пороите вчера. Заради пломбирането им те не могат да бъдат изкарани и изсушени. Въпреки това заводът продължава работа. Трите фабрики на \"Винпром Карнобат\" запечатани за 48 часа", "date": "2018.10.02", "title": "Агенция \"Митници\" влезе във винпрома на Петя Славова"}
{"url": "http://clubz.bg/73923-norvegiq_prerazglejda_sluchai_na_otneti_deca_zaradi_ekspert_pedofil", "text": "Норвегия ще преразгледа всички решения за закрила на деца, в които е участвал виден експерт, осъден за свалянето на детска порнография, съобщи Би Би Си. Безименният психиатър (името му се пази в тайна, защото има деца) бе осъден наскоро на 22 месеца затвор, след като призна, че е свалил 200 000 изображения и 12 000 видеоклипа със сексуален тормоз над деца. Някои от тях дори показвали изнасилване на бебета от възрастни мъже. В Норвегия системата отнема децата. В България направо ги убива Осъденият е признал, че гледа подобни материали от 20 години.  Преди десетилетие той е заявил, че е участвал в над 75 случая за решаване на съдбата на деца, които \"Барневернет\" - местната агенция за закрила на децата - е счела за застрашени. От тогава насам по всяка вероятност е бил експерт по стотици подобни случаи. Колко точно - специалистите от агенцията не знаят, но ще проверят. Какво се случва в Норвегия Множество родители в Норвегия с отнети деца твърдят, че \"Барневернет\" работи прибързано, отнема им децата несправедливо и те не ги виждат с години. Наското пък бТВ излъчи репортаж с няколко български семейства със същото оплакване. Според тях местните социални служби използвали изключително малко доказателства, за да отнемат детето - като оплакване от съседи, че децата плачат много силно. Според тях имало и много други скандални случаи, които се скриват под предлог закрила на децата.  Една от потърпевшите - Инез Арнесен - успя да вдигне шум със своя случай, при който бяха отнети четири от децата ѝ заради това, че ги биела. След три години тя доказа невиността си в съда, но до момента са върнали само две от тях. Какво се случва в Норвегия", "date": "2018.10.02", "title": "Норвегия преразглежда случаи на отнети деца заради експерт педофил"}
{"url": "http://clubz.bg/73924-ispaniq_i_franciq_razbiha_mestni_teroristichni_grupi", "text": "Испания и Франция разбиха местни терористични групи, съобщи Франс прес. Държавите са действали независимо една от друга. Фракциите, в които са членували задържаните, не принадлежат към никоя от големите терористични организации и дейността им се е ограничавала до разпространяването на радикални идеи. Единадесет души са били з ни тази сутрин в северна Франция при операция за превенция на тероризма с участието на около 200 полицаи. Цел на акцията е била организацията \"Център Захра Франция\" в град Гранд Сент, намиращ се близо до пристанището Дюнкерк. Трима от задържаните са били оставени в предварителен арест за незаконно притежание на оръжия. Били са замразени авоарите на организацията. Полицията е претърсила нейната централа и жилищата на основните ѝ ръководители заради  , казаха запознати със случая източници. На интернет сайта си \"Център Захра Франция\" посочва, че целта ѝ е  . Според страницата ѝ във Фейсбук организацията е основана през ноември 2009 г.", "date": "2018.10.02", "title": "Испания и Франция разбиха местни терористични групи"}
{"url": "http://clubz.bg/73922-novite_4_rajona_na_bylgariq_bez_administrativni_centrove", "text": "Властта заличава Северозапада 3 милиарда лева за регионите: Вижте за какво ще се харчат Торпедото, лоялната партийка и човекът от Системата 62% от територията на България - в кадастъра 3 милиарда лева за регионите: Вижте за какво ще се харчат Торпедото, лоялната партийка и човекът от Системата 62% от територията на България - в кадастъра", "date": "2018.10.02", "title": "Новите 4 района на България - без административни центрове"}
{"url": "http://clubz.bg/73902-dve_godini_sled_hitrino_kak_se_harchat_parite_za_vyzstanovqvane", "text": "Две години след трагедията в Хитрино има съмнения за това как се харчат парите за възстановяването на селото, пострадало след взрив на цистерни по жп линията.  Темата повдигна националният омбудсман Мая Манолова, която сезира прокуратурата. Държавата в лицето на социалното министерство, както и местната власт в Хитрино, побързаха да отрекат всички съмнения в злоупотреби. Манолова поиска от главния прокурор Сотир Цацаров пълна проверка на разходените публични пари, предоставени за селото и от трите източника на финансиране. Първият - парите, преведени през фонд \"Социална закрила\" от Министерството на труда и социалната политика (МТСП) за възстановяване на пострадали сгради. Вторият – дарителската кампания, организирана от Български червен кръст и третият - дарителската кампания на самата Община Хитрино. Повод за сигнала са около 70 жалби от жители на Хитрино, подадени на място в мобилната приемна на омбудсмана в селото на 18 септември. Хората са изразили недоволство от липсата на публичност и прозрачност за начина, по който са изразходени 5-те милиона лева, отпуснати от държавата и преведени през Фонд \"Социална закрила\" (ФСЗ). Споделили и че според тях, са извършвани ремонти на сгради, които не са пострадали, както и на необитаеми такива, а в същото време ремонти на пострадали сгради или не са започнати, или изобщо не са довършени.  По дарителската сметка, открита от БЧК, Манолова разясни, че са постъпили 2 млн. и 76 хил. лв., които са били изразходвани след решение на Национален обществен съвет с представители на всички медии и много институции, на който омбудсманът и председателят на червенокръстката организация Христо Григоров са съпредседатели. По това \"перо\" жалби няма, защото те основно бяха насочени към обзавеждане и към закупуване на електроуреди, които хората сами са решили  какви да бъдат и от коя фирма и да им бъдат осребрявани фактурите.  , посочи Манолова. Хитрино ще стане \"кукла\", обеща кметът на Борисов (СНИМКИ) Третият източник на финансиране, дарителската сметка, открита от Община Хитрино, са средства, които директно са постъпвали в общината. Жителите на селото са имали въпроси за разходването им и прокуратурата е сезирана и за тях От МТСП излязоха със специално   след сигнала на Манолова, в който се посочва, че се извършват регулярни проверки на изразходването на средствата от Фонд \"Социална закрила\" и нарушения не са открити.  Съгласно правилата Община Хитрино оценява материалните щети и изготвя оценки за всеки отделен случай. На тази база местният oбщински съвет одобрява списъци с нуждаещите се от помощ, както и конкретния вид и размер на помощта, отчитат от социалното министерство и прилагат справка: Не машинистите, а релсите виновни за трагедията в Хитрино Към настоящия момент по Проекта са напълно приключени, проверени и отчетени следните дейности: Всякакви съмнения и обвинения отхвърли и ръководството на Община Хитрино. Исмаил подчерта, че примерните договори са предоставени на кметството от социалното министерство. Той отбеляза, че управителното тяло определя и цените на строително-монтажните работи (СМР). По отношение на дарителската сметка, от общинска администрация и кметът не са правени разходи без решение на Обществения съвет в Хитрино. ДПС изключи кмета на Хитрино И сподели каква е истината, според него: По думите му имало депутат (неназован), който заплашил, че партията му няма да позволи на настоящия кмет да се кандидатира за нов мандат.  Трагедията доведе до трусове в ДПС в Хитрино се разпада. Общинските съветници от Движението хвърлиха оставка, а миналото лято Исмаил бе изключен от партията с мотив, че след експлозията средствата са се харчили непрозрачно и не е свършена достатъчно работа. Не машинистите, а релсите виновни за трагедията в Хитрино ДПС изключи кмета на Хитрино", "date": "2018.10.02", "title": "Две години след Хитрино - как се харчат парите за възстановяване"}
{"url": "http://clubz.bg/73934-ronaldo_veche_oficialno_e_razsledvan_za_iznasilvane", "text": "Полицията в Лас Вегас официално е подновила разследването за изнасилване срещу Кристиано Роналдо, пише американската преса. В ранните часове на 13 юни 2009 г. 5-кратният носител на \"Златната топка\" е правил секс с 34-годишната Катрин Майорга, по онова време модел, а в настоящето детска учителка в Лос Анджелис. Същият ден тя подава жалба в полицията, че това и било против волята ѝ. На следващата година адвокатите на Кристиано сключват извънсъдебно споразумение с Майорга, а Роналдо превежда на младата жена 375 000 долара, за да откупи мълчание. Работата по договора отнела месеци, а в него имало 11 точки, с които хубавицата трябвало да се съобразява. \"Шпигел\": Роналдо е изнасилил американка Историята обаче излезе наяве в германското списание \"Шпигел\" през миналата година. В последните дни се разшумя отново, вчера Роналдо даде изявление в инстаграм и отрече вина, а днес стана ясно, че властите в Столицата на хазарта отново са отворили случая. Според португалеца Майорга опитва да си прави реклама на негов гръб, а той не бил изненадан от това. Всичко било  Негов адвокат заплаши \"Шпигел\" и Майорга със съд заради  Роналдо за първи път се изказа за обвиненията в изнасилване Роналдо и Катрин се срещнали в един от нощните клубове на хотел \"Палмс\" във Вегас, докато №7 отдъхвал след края на сезона. Щатски сайтове публикуваха папарашки снимки, на които се вижда как си говорят и се усмихват един на друг. Кристиано дори държи ръката ѝ, докато прошепва нещо в ухото. Според полицейските доклади, в които са отразени показанията и на двамата, голмайстор №1 в историята на \"Реал\" (Мадрид) поканил Майорга и друг от компанията в луксозния си апартамент, за да се \"насладят на гледката на нощния Лас Вегас\". Там Роналдо предложил на модела да влезе в джакузито му. Катрин отказала, тъй като не искала да разваля роклята си. Кристиано ѝ дал шорти и тениска и поканил да се преоблече в банята. Тогава, според младата жена, Роналдо влязъл при нея и поискал да правят секс. Бъдещата учителка категорично отказала и поискала да си тръгне. Когато напускала апартамента, португалецът я дръпнал против волята ѝ в спалнята си и изнасилил въпреки че повтаряла След това Роналдо напуснал стаята, като преди това се извинил и казал, че обикновено се държал като джентълмен. В интервю за \"Шпигел\" Майорга твърди, че Кристиано казал, че  . Самият футболист е заявил на разпит, че сексът е бил доброволен. Според него физическите травми, за които Катрин си е издавила медицинско, били нанесени от друг човек. След това на сцената са излезли адвокатите. Сега юрист, който я представлява, казва, че когато е подписвала споразумението за парична компенсация, Майорга била с психическа травма от изнасилването, която се е отразила на нейната преценка. Пред \"Шпигел\" учителката заявява, че сключила контракта само защото искала отмъщение, но после съжалила, тъй като истината останала потулена. Тя казва още, че от случката насам е друг човек - травматизирана и депресирана, като ѝ се налага да посещава група с програма за жени, претърпели насилие. Искала е да се самоубива, трудно се задържа на едно работно място и т.н. и т.н. Другата страна е на различно мнение: американката охотно се съгласила с парите в контракта и с това, че няма да разгласява за случката, нито пък ще съди мегазвездата. Засега полицията в Лас Вегас отказва повече коментари. Роналдо за първи път се изказа за обвиненията в изнасилване", "date": "2018.10.02", "title": "Роналдо вече официално е разследван за изнасилване"}
{"url": "http://clubz.bg/73898-kibici_seirdjii_neunishtojima_balkanska_poroda_debeloglav_primat", "text": "Сбъркахме в предварителната оценка и очакванията от реферндума в Македония - за повечето наблюдатели говоря. Тази грешка беше комбинация от добронамереност и увлечение по факта, че референдумът има жизнено важно значение за бъдещето на Македония. Пропуснахме да съобразим, че ако ние разбираме това жизнено важно значение, не е задължително и всички македонски граждани да го разбират. Македонците гласуваха по класически балкански посткомунистически маниер. Гласуваха - или не гласуваха по партийна принадлежност и симпатия. Гласувалите, очевидно подкрепящи управляващата СДСМ и по-голямата албанса партия ДУИ, подкрепиха почти единодушно с \"да\" Преспанския договор и произтичащите от него промени. Поддръжниците на опозиционната ВМРО-ДПМНЕ нарочно не отидоха да гласуват. Техните лидери изчислиха, че участието в референдума, дори с гласуване \"не\", ще го легитимира от гледна точка на изискването 50 на сто плюс един глас. А да наклонят везните в полза на гласуване \"не\", те нямаха шанс. Затова - бойкот, изкуствена засада. За съжаление, както подчертава и наблюдателят на македонската сцена Сашо Орданоски, резултатите от референдума бяха определени не толкова от привържениците на правителството и Преспанския договор, нито от де факто бойкотиралите го фенове на ВМРО-ДПМНЕ. Недостигащият брой гласове до 50 на сто плюс един бяха \"осигурени\" от ... кибиците, от сеирджиите. От тази неунищожима балканска порода на дебелоглавия примат, който не вярва на никого и на нищо и гледа с подозрение на всяка работа, която изисква сътрудничество, убеждение, вяра в общия успех, отказ от подозрението, че някой се готви \"да те прекара\". Тези хора не разбраха - за пореден път - залогът, който е референдумът за бъдещето на тяхната страна, и оттам - за техния живот, за семействата и децата им. Мощната кампания на враждебни външни сили срещу договореностите от Преспа допълнително засилиха недоверието, подозренията и пасивността на решилите да гледат сеир, вместо да заемат позиция. Оттам нататък всичко останало бе предвидимо. Опиянени от \"победата\" си да гледат сеир отстрани, активистите и феновете на ВМРО-ДПМНЕ се изсипаха на улицата, за да \"празнуват\". Какво празнуват по-точно не е ясно, но се видя, че размахват знамена със ... знака на Вергина, който бе променен като официален флаг на Македония още в началото на конфликта с Гърция през 90-те години. С това те дадоха добър стимул на опиянения национализъм на юг от македонската граница също да излезе на улицата и отново \"да се защитава\". Това, което следва е коректно разписано от Орданоски. ВМРО-ДПМНЕ отказаха да признаят легитимност на референдума и да гласуват в полза на конституционни промени, легитимиращи договора от Преспа. На управляващото мнозинство му липсват 9 гласа за да наложи промените с квалифицирано мнозинство от 80 депутати. Тогава на дневен ред идват предсрочните парламентарни избори. ВМРО-ДПМНЕ е в тежка криза и едва ли може да играе за победа на тези избори. Самото ръководство на партията гледа всячески да ги избегне. Ключът към изборите се държи от основната албанска партия ДУИ на Али Ахмети. Ахмети бе част както от мнозинството на Груевски между 2006-2016 г., така и на Заев след последните парламентарни избори. Засега не е напълно известно какъв дневен ред преследват македонските албански лидери в процеса на промяна на малката република. От една страна, всички албанци заявяват принадлежността си към европейската и атлантическа интеграция на страната. От друга - макар и средно малко по-висока от македонските секции, активността на гласоводаване в албанските секции бе умерена и също колеблива. Позицията на Албанските лидери ще кристализира и ще стане очевидна в отношението им към призива на Зоран Заев за бързи предсрочни парламентарни избори. Ако подкрепят това искане, албанските лидери ще допринесат за излизане на Македония от задънената улица. Ако поставят условия и бавят подготовката за изборите, ще сигнализират за един променящ се албански дневен ред в развитието на македонската драма. .  ", "date": "2018.10.02", "title": "Кибици, сеирджии - неунищожима балканска порода дебелоглав примат"}
{"url": "http://clubz.bg/73917-jena_specheli_nobel_po_fizika_za_pryv_pyt_ot_1963_g", "text": "Трима физици ще си разделят Нобеловата награда за 2018 г, съобщи британският в. \"Гардиън\". Артър Ашкин ще получил половината от 9 милиона шведски крони (или около 866 хил. евро), а Жерар Моро и Дона Стрикланд ще си разделят другата половина, обяви Шведската кралска академия на науките в Стокхолм. Дадоха Нобеловата награда за медицина за пробив в лечението на рака Ашкин, който точно преди месец навърши 96 години, е оценен заради откриването на \"оптичните пинсети\", метод за държане на микроскопични частици и организми с помощта на високо фокусирана светлина. Тя работи благодарение на радиоционното налягане на светлината. На базата на неговата работа Стивън Чу разработва начини за охлаждане и залавяне на атоми, което му носи Нобел през 1997 г. Американският физик е роден и израснал в Бруклин, Ню Йорк, учи в университета \"Колумбия\", изучава ядрена физика в Корнел точно в периода на проекта \"Манхатън\", пенсионира се през 1992 г. след много научни публикации и 47 патента. Audi пуска първата кола с лазерни фарове Жерар Моро и Дона Стрикланд са наградени за метода им за генериране на високоинтензивни ултракъси оптични пулсове. Всички високоенергийни лазери днес (над 100 теравата) ползват този метод.  Моро и Стрикланд работят по проблема заедно в Рочестърския университет през 80-те години. Тогава Стрикланд е все още докторантка. Днес е третата жена, получила Нобел за физика, и първата от 1963 г. насам. Audi пуска първата кола с лазерни фарове", "date": "2018.10.02", "title": "Жена спечели Нобел по физика за пръв път от 1963 г."}
{"url": "http://clubz.bg/73918-parlamentyt_s_nova_zala_predi_sledvashtite_izbori_snimki", "text": "Стъклен покрив, тъмносин мокет на пода, мрамор по стените, банки с дъбов фурнир. И вече със зона и за патриарха. Така ще изглежда новата пленарна зала за българските парламентаристи, чието строителство се очаква да приключи до средата на 2019 г. В действителност става въпрос за преустройство на бившия Партиен дом, който е със стоманено-бетонна плоча отгоре. Сега там се провеждат заседанията на почти всички парламентарни комисии.  Проектът, по който ще се обновява някогашният Партиен дом, е на проектантското бюро \"Никонсулт\". Фирмата спечели четвъртия архитектурен конкурс, обявен в началото на 2012 г. Преди това имаше още три конкурса - през 1996 г., 2003 г. и 2008 г. по темата. Самият ремонт на Партийния дом започна преди 2 години и ще продължи още. Посочената като срок \"среда на 2019-а\" означава приемането на строежа с Акт 15, стана ясно от днешната пресконференция на Николай Бациев от Дирекция \"Управление на собствеността\" на Народното събрание - пряко отговорна за изпълнението на строително-монтажните работи за новата пленарна зала \"Света София\". По думите му предвиденият по проект стъклен покрив за над 300 000 лева е изключително сложно за изпълнение съоръжение, при това на площ от 450-500 кв. метра. Стъклопакетите ще позволят относително постоянна слънчева светлина в залата, като ще има и допълнително осветление заради камерите.  В новата пленарна зала ще има 270 места. При Велико народно събрание е предвидена опция за демонтаж на столовете и монтаж на други за осигуряване на 400 работни места.   Банките в залата ще бъдат от масив с естествен фурнир дъб. Столовете са с движение за прибиране към банката. Осигурен е свободен достъп на народните представители за излизане. За разлика от сегашните банки, на тези в \"Света София\" ще може да се разполага лист за писане, таблет или лаптоп. \"На пода ще има мокет. Облицовката по стените ще бъде мраморна. Зад колонадата ще бъде мястото на официалните гости. Ще има охранителен стъклен парапет. Местата за Министерски съвет ще бъдат отляво и отдясно по 13\", обясни Бациев. Вече са завършени зоните за президента, вицепрезидента и за патриарха. Мястото за журналисти ще бъде в дъното на залата, в две отделни зони. Строителството на новата пленарна зала се е забавило заради премахването на стоманено-бетонния покрив и ремонта на бул. \"Княз Ал. Дондуков\", но няма да има оскъпяване, увери той. \"Водят се разговори с парламентарните групи в новата пленарна зала да има възможност за изказвания от място. Вероятно трябва да се направи и промяна в Правилника. За момента се работи по възможността да има изказвания от място. Губи се адски много време при придвижване на народните представители до трибуната за изказване\", посочи той. \"Ще се монтират дискусионни пултове на всяко работно място. Цифрови камери ще заснемат пряко изказващия се и образът ще бъде показван на големи видеомонитори\", обяви Бациев. Запитан ще има ли санкции за изпълнителя заради забавянето, Николай Бациев коментира: \"Санкции има, но дали ще бъдат наложени е въпрос на друг разговор. Строителят не е виновен за забавата на практика. Оскъпяване на ремонта няма към момента. Цялата стойност е обявена в сайта на Народното събрание (19.5 млн. лева без ДДС, б.р.), договорът е обществено достъпен. Няма надвишаване на цената на строителството\". ", "date": "2018.10.02", "title": "Парламентът с нова зала преди следващите избори (СНИМКИ)"}
{"url": "http://clubz.bg/73921-42_godishniqt_georgi_petkov_se_zavryshta_v_nacionalniq", "text": "На 42 години вратарят на \"Славия\" Георги Петков отново е национал и това е най-голямата новина от публикувания в сайта на БФС списък с играчи на Петър Хубчев за мачовете с Кипър и Норвегия от Лигата на нациите, съответно на 13-и и 16 октомври в София и Осло. Гошо Вратарчето, както го нарече преди много години Димитър Пенев, не е бил под знамената от близо 10 лета. Последната му повиквателна датира в края на 2008 г. Същевременно обаче той е може би най-стабилно представящият се страж в Първа лига и с основна заслуга \"Славия\" да победи \"Левски\" на финала за Купата на България миналата пролет. Любопитно е, че Петков би могъл да бъде баща на някои от най-младите в тима. 22 години е разликата му със Светослав Ковачев (\"Дунав\" Руса), който е роден през 1998 г. Няма други изненади в състава на Хубчев. Той е повикал 24-има състезатели, които ще опитат да продължат добрия старт на България в новия турнир - две победи в срещите със Словения и Норвегия.", "date": "2018.10.02", "title": "42-годишният Георги Петков се завръща в националния"}
{"url": "http://clubz.bg/73919-evrodeputati_obideni_ot_sravnenieto_na_es_sys_sssr", "text": "Лидери в Европейския парламент поискаха от британския външен министър Джереми Хънт да се извини за направено от него сравнение между ЕС и СССР, предаде Асошиейтед прес, цитирана от БТА. След изказването на Хънт през уикенда, водещи партии в Европарламента отправиха остри критики. Мей се разграничи от външния си министър за ЕС. Не бил като СССР Ги Верхофстад, лидерът на фракцията на либералите, заяви пред евродепутатите, че Хънт обижда не евродепутатите, а    В реч на годишната конференция на Консервативната партия тази неделя, британският външен министър оприличи Европейския съюз на Съветския съюз: Британската министър-председателка, Тереза Мей, изрази категорично несъгласие с думите на външния министър:", "date": "2018.10.02", "title": "Евродепутати обидени от сравнението на ЕС със СССР"}
{"url": "http://clubz.bg/73930-rusiq_e_na_stranata_na_prezidenta_georgi_ivanov_za_referenduma", "text": "Москва застана на позицията на президента Георги Иванов за референдума в Македония и го обяви за провален. Това ясно личи от каченото на сайта изявление на Министерството на външните работи на Русия за резултатите от референдума.  Както е известно държавният глава призова от трибуната на ООН референдумът за името да бъде бойкотиран. Столтенберг приветства референдума в Македония Резултатите от референдума на 30 септември сочат, че македонците предпочетоха да бойкотират натрапеното грубо и отвън решение. Водещите страни от НАТО и Евросъюза непосредствено участваха в пропагандната кампания без да се притесняват, че се намесват във вътрешните работи на балканската държава.  И въпреки, че две трети от населението на Македония не поддържат Преспанското споразумение резултатите бяха веднага приветствани от ръководството на ЕС и НАТО, както и от Вашингтон. Налице е стремеж да се осигури бързото приемане на Скопие в НАТО, независимо от мнението на народа, се посочва още в заявлението на руското Външно.", "date": "2018.10.02", "title": "Русия е на страната на президента Георги Иванов за референдума"}
{"url": "http://clubz.bg/73912-deklarirame_sumi_nad_%E2%82%AC10_000_pred_mitnicharite_i_pokazvame", "text": "Приет от Съвета на ЕС нов регламент разширява обхвата на задължението на всеки гражданин, който влиза в ЕС или излиза от него, и носи минимум 10 000 евро или повече, да ги декларира пред митническите органи. От пътуващите ще се изисква да декларират паричните средства, независимо дали те са у тях самите, в багажа им или в транспортното средство. При поискване от страна на органите, те ще трябва да ги покажат за извършване на проверка. След като регламентът бъде подписан от Съвета на ЕС и Европейския парламент, ще бъде публикуван в Официален вестник на Съюза и ще влезе в сила на 20-тия ден след този, в който е публикуван. В случай че паричните средства са изпратени по друг начин (\"непридружени парични средства\"), компетентните органи ще имат правото да изискват от изпращача или получателя да направи декларация за оповестяване на информация. Органите ще имат право да извършват проверки на всички пратки, пакети или транспортни средства, които могат да съдържат непридружени парични средства. Държавите членки ще обменят информация, когато има индикации, че паричните средства имат връзка с престъпна дейност, която би могла да има отрицателни последствия за финансовите интереси на ЕС. Тази информация ще се предоставя и на Европейската комисия. Регламентът ще подобри действащата система за контрол на паричните средства, които се въвеждат в ЕС или се извеждат от него. Това означава, че новостите при международните стандарти относно борбата с изпирането на пари и финансирането на тероризма, разработени от Специалната група за финансови действия (FATF), ще бъдат отчетени в законодателството на ЕС. На практика новият регламент разширява определението за парични средства, така че да обхване не само банкнотите, но и други инструменти или високоликвидни стоки като чекове, пътнически чекове, предплатени карти и злато. Освен това в обхвата на регламента се включват паричните средства, които се изпращат като пощенски, товарни или куриерски пратки. Настоящите правила относно движението на парични средства, които се въвеждат в ЕС и се извеждат от него (Регламент относно контрола на паричните средства - регламент 1889/2005), се прилагат от 15 юни 2007 г. и са неразделна част от рамката на ЕС за борба с изпирането на пари и финансирането на тероризма. Новият регламент актуализира тези правила и допълва правната рамка на ЕС за предотвратяване на изпирането на пари и финансирането на тероризма, определена в Директива 2015/849.", "date": "2018.10.02", "title": "Декларираме суми над €10 000 пред митничарите. И показваме "}
{"url": "http://clubz.bg/73908-borisov_uveri_kakvoto_e_obeshtal_na_protestirashtite_majki_shte_go_izpylni", "text": "Премиерът Бойко Борисов заяви днес, че поетият от него ангажимент към протестиращите майки на деца с увреждания ще бъде изпълнен.  Бойко Борисов обеща по-голяма подкрепа на хората с увреждания Днес следобед майките отново излизат на протест, след като обещанието, дадено им преди три месеца от управляващите, да намерят разрешение на исканията им, така и не беше изпълнено. След откриването на обновения Зимен дворец, Борисов призова социалния министър Бисер Петков, майките, представителните организации и омбудсмана да се разберат как ще се разпределят обещаните 150 милиона лева допълнително и отхвърли упрека, че трябва да поеме отговорност за това, че няма реална реформа.  Майките на деца с увреждания продължават с протеста. Законът за личната помощ отхвърлен В традиционния си стил премиерът не остави без коментар и темите от вътрешната и външна политика. По повод отворените вчера оферти за изтребители, изпратени от три държави - за нови Ф-16 и Ф-18 и \"Грипен\" и за употребявани \"Юрофайтър\", Борисов заяви, че \"държим самолетите да бъдат нови\". Така конкуренцията остава между американските Ф-16 и Ф-18 и шведските \"Грипен\", както беше известно от по-рано. Предлагат ни нови Ф-16 и \"Грипен\" - и \"Юрофайтър\" втора употреба Според него, когато видиш с какво разполагат останалите държави, потенциално с които може да възникне конфликт в региона, трябва да се избере такъв изтребител, който като излети, да има реални шансове за бой, а не само да обикаля във въздуха и да прави \"еър полисинг\". По адрес на референдума в Македония пък заяви: Майките на деца с увреждания продължават с протеста. Законът за личната помощ отхвърлен Предлагат ни нови Ф-16 и \"Грипен\" - и \"Юрофайтър\" втора употреба", "date": "2018.10.02", "title": "Борисов увери - каквото е обещал на протестиращите майки, ще го изпълни"}
{"url": "http://clubz.bg/73913-one_dance_week_2018_svetovna_premiera_na_atma_video", "text": "Световна премиера на \"Атма\" – танцов дует от Гърция със значима кауза, две красиви миниатюри от Корея и зрелищен танцов спектакъл с автомобилни гуми, циркови техники и DJ музика на живо от Португалия – това е програмата на ONE DANCE WEEK за уикенда след фурора от българската премиера на „Великият укротител“ на Димитрис Папайоану в Пловдив. Единадесетото издание на международния фестивал за съвременен танц приключва следващата седмица с Фокус Литва, като на12, 13 и 14 октомври зрителите в Дома на културата „Борис Христов“ ще имат възможност да се запознаят с различните лица и тенденции на литовската сцена за изпълнителски изкуства. На 5 октомври от 19:30 часа португалската компания Circolando предлага взривоопасна „Нощ“ на почитателите на танцовото изкуство, цирка, поезията и електронната музика, на нощните птици и търсачите на приключения из градските дебри. Над 100 автомобилни гуми и отломки служат за декори на този физически и същевременно силно емоционален танц. Публиката ще има възможността да остане за дискусия с тримата артисти след спектакъла, а професионалната общност е поканена да се включи в   тази сряда от 17:00 часа в Дома на културата в Пловдив.  не се препоръчва за лица под 18 години. На 6 октомври One Dance Week представя световната премиера на , първи цялостен спектакъл на Данай Димитриади и Дионисиус Аламанос, двама от най-обещаващите таланти на изпълнителската сцена в Гърция. Те вече посетиха Пловдив през август за творческа резиденция, за да завършат представлението си, което е копродукция на ONE DANCE WEEK, Big Story Performing Arts Services и Centre Civic de la Barceloneta. На сцената Данай и Дионисиус вплитат тела и пресъздават различни животински видове, за да отправят апел срещу унищожението на природата. Дуетът им подкрепя каузата на вегетарианството и изследва отношенията на доминация и подчинение от страна на човека към останалия жив свят. На следващия ден, 7 октомври, следват две корейски миниатюри, които могат да се гледат с  . Мистичният танц Salp’uri, но в нов прочит, ще гони зли духове в   на хореографа Джин А Ким и визуалния артист Джу-Бин Ким. Salp’uri е изпълняван и усъвършенстван в продължение на векове и днес се смята за едно от най-развитите и популярни творчески достижения на народните танци в Корея. В рамките на същата вечер публиката в Пловдив ще се срещне и с един от най-техничните и популярни корейски хореографи Ин Со Лий, който ще търси път към себе си в авторския си спектакъл \"Първа среща\". One Dance Week 2018 обръща поглед към  по време назакриващия уикенд с три впечатляващи представления, носители на най-престижни литовски награди. Традиционно фестивалът избира държава, която да представи на фокус чрез съвременните феномени в жанра. В   (12 октомври) танцовата компания AURA Dance Theatre и една от водещите хореографи на Литва Бируте Летукайте пресъздават на сцената популярни митове от балтийската държава. Представлението е в две части, а към литовските артисти се включват и норвежците от Panta Rei Dance Theatre, които интерпретират отдавна изчезналата от езика дума „godos“ като „песен на душата“. В събота, 13 октомври, закриващият уикенд на One Dance Week 2018 навлиза в света на магическия реализъм на компютърните игри и литературата със спектакъла  . Двамата герои в Game Over прескачат от едно „игрално“ ниво в друго, провокирайки въображението на зрителя чрез движения, визуални ефекти, музика на живо и омагьосания син пуловер от разказа на емблематичния аржентински писател Хулио Кортасар. Честта да закрие 11-то издание на One Dance Week заслужено - и напълно тематично - е дадена на трима литовски изпълнители, коитоиронизират творческия процес, гилдията и танцовата сцената в родината си. На 14 октомври те отговарят на въпроса какво представлява съвременният танц с много чувство за хумор и самоирония.   надниква зад кулисите и не спестява нищо от живота, работата, вдъхновенията и трудностите на днешните танцови артисти.", "date": "2018.10.02", "title": "One Dance Week 2018: световна премиера на \"Атма\" (ВИДЕО)"}
{"url": "http://clubz.bg/73907-mej_se_razgranichi_ot_vynshniq_si_ministyr_za_es_ne_bil_kato_sssr", "text": "Британската министър-председателка Тереза Мей се разграничи днес от външния си министър Джереми Хънт, който оприличи Европейския съюз на Съветския съюз в реч на годишната конференция на Консервативната партия, предаде Ройтерс. Когато бе запитана по радио Би Би Си какво мисли за коментара на външния си министър, Мей бе категорична: Тя заяви, че планира да остане   на поста и като лидер на управляващата Консервативна партия. Брюксел готов и за Брекзит без споразумение Мей каза още, че подготвя ново предложение към ЕС с цел излизане от задънената улица в преговорите за Брекзит. Причината е, че  , обясни тя и уточни, че новото британско предложение ще засяга по-конкретно въпроса за ирландската граница.", "date": "2018.10.02", "title": "Мей се разграничи от външния си министър за ЕС. Не бил като СССР"}
{"url": "http://clubz.bg/73915-plamen_konstantinov_veche_ne_e_nacionalen_trenor", "text": "Пламен Константинов вече не е национален селекционер на волейболистите, става ясно от съобщение на официалния сайт на федерацията. Това по-скоро бе очаквано след деветото място за селекцията на Мондиала в Италия и България. От написаното на сайта на федерацията става ясно, че Константинов се е срещнал с шефа на федерацията инж. Данчо Лазаров и на нея двамата са решили наставникът на напусне поста си. Договорът му изтече с края на първенството и няма да бъде подновяван. Волейболистите приключиха със загуба на Световното (СНИМКИ) BGvolleyball.com информира, че заседание на управителния съвет на федерацията ще има след около месец. На сбирката Константинов ще представи доклад за представянето на отбора на Мондиала и ще му бъде дадена оценка. Очаква се тогава да бъде назначен нов наставник. Бившият капитан на \"лъвовете\" е заминал вчера за Русия, където ще продължи работата с клуба си \"Локомотив\" (Новосибирск), с който е печелил бронзовите медали в местния шампионат. Пламен Константинов пое националите на 8 юли 2014 г. Най-големият му успех беше четвърто място на Европейското през 2015 г. В медийното пространство вече се лансират имена за нов селекционер. Най-споменаваното е на Мартин Стоев, който вече е заемал позицията.", "date": "2018.10.02", "title": "Пламен Константинов вече не е национален треньор"}
{"url": "http://clubz.bg/73899-fajnenshyl_tajms_populistite_sa_silni_samo_u_doma", "text": "Десните популисти и националистите с негативно отношение към ЕС потриват ръце с наближаването на изборите за Европейски парламент догодина, пише в. \"Файненшъл таймс\". Някои се надяват да подкопаят институцията, като спечелят до една трета от местата в нея, а други мечтаят за по-голяма победа. Но тези, които се надяват, че бунтуващите се радикали са неудържима сила, която ще запрати ЕС и либералната демокрация в историята, грешат много, смята британският ежедневник. Австрийската крайна десница не иска Банън Различията в политиките и възгледите на тези движения ще се превърнат в сериозни разногласия и сътрудничеството им на европейско равнище ще стане изключително трудно. Журналистът от \"Файненшъл таймс\" Тони Барбър дава за примери разрастващия се спор между Австрия и Италия за северната италианска област Алто Адидже (Южен Тирол). Крайнодясната Австрийска партия на свободата (АПС) използва ролята си на по-малък коалиционен партньор в правителството, за да прокара проекта си за даване на австрийски паспорти на немскоезичното мнозинство в Южен Тирол. Тази инициатива вбесява повечето италианци, които гледат на нея като на безочлива намеса в област, спечелена при разпадането на Хабсбургската империя през 1918 г. на цената на пролята италианска кръв и пари. \"Алтернатива за Германия\" отряза амбициите на Банън за партньорство От една страна, италианската антиимигрантска партия \"Лига\" подчертава идеологическите си прилики с АПС и с малка ултрадясна германоезична партия в Южен Тирол, въпреки исканията й за отцепване на областта от Италия. От друга страна, трансграничната любов между \"Лигата\" и АПС има своите естествени граници. Нито Матео Салвини, нито неговите съмишленици от \"Лигата\" могат да си позволят да изглеждат твърде сговорчиви с Австрия, камо ли с южнотиролските сепаратисти. В края на краищата авторитетът на тази политическа партия до голяма степен почива на обещанието й воденото от нея правителство да накара ЕС да спре да прави Италия на глупачка, отбелязва британският вестник.  Подобни търкания подкопават доверието и приятелството между унгарското консервативно националистическо правителство на Виктор Орбан и десни движения в други страни с големи етнически унгарски малцинства, най-вече в Румъния, Словакия и Украйна. Дори икономическата политика може да бъде пораждаща разделения тема сред десните популисти и националисти. Френската партия \"Национален сбор\" на Марин Льо Пен е привърженик на етатизма и протекционизма. От другата страна на р. Рейн обаче партия \"Алтернатива за Германия\" се обявява за свободен пазар и критикува политиките на своята френска сестринска партия като \"твърде леви\".  Национализмът, който носи успех на тези партии във вътрешната политика, ще ограничи ефикасността им на европейската сцена, прогнозира в заключение \"Файненшъл таймс\".   \"Алтернатива за Германия\" отряза амбициите на Банън за партньорство", "date": "2018.10.02", "title": "\"Файненшъл таймс\": Популистите са силни само у дома"}
{"url": "http://clubz.bg/73910-stoltenberg_bez_promqna_na_imeto_na_makedoniq_nqma_chlenstvo_v_nato", "text": "Той изтъкна, че единственият път към членството е да се реализира споразумението за името на бившата югорепублика. Преговорите, за които шефът на алианса спомена, \"ще допуснат Скопие на масата\" му. Но това още не е пълноправно членство, а проправян на пътя към него. Македония не иска да е \"Северна\" Столтенберг говори в навечерието на започващата утре среща на военните министри на страните членки. България ще бъде представена от зам.- министър Атанас Запрянов. Той приветства резултатите от референдума в Македония от 30 септември. Макар 90 на сто от участниците да подкрепиха промяна на името на страната, активността бе твърде малка и той може да бъде обявен за невалиден. И изтъкна предимствата на Северноатлантическия договор, като даде а пример влязлата в него миналата година Черна гора. Оттогава до днес инвестициите в тази страна от другите членки на НАТО са нарастнали два пъти. Което е създало и доста работни места. Същевременно генералният секретар на НАТО добави, че представител на Русия са поканени да наблюдават предстоящите учения Trident Juncture на пакта, които ще се състоят по-късно този месец в Норвегия. Същото са поканени да направят и другите страни членки на Организацията за сигурност и сътрудничество в Европа (ОССЕ). В НАТО се тревожат от руска ракетна система Маневрите ще демонстрират готовността на НАТО да придвижва бързо силите си. Те ще бъдат едни от най-мащабните през последните години. В тях ще участват 45 000 души от 31 страни, членуващи в алианса, или негови партньори. Ще участват също 150 бойни самолета, 60 бойни кораба и над 10 000 военни коли. Учения на НАТО ще има и в Сърбия, и то идната седмица. Това ще бъдат най-големите маневри на пакта, отработващи оказване на помощ при бедствие. Те ще протекат с участието на 40 държави. За първи път такива учения има в Сърбия, което според Столтенберг показва силното и високо ценено партньорство между алианса и Белград. Генералният секретар ще присъства на тези учения. Освен Сърбия той ще посети Хърватия и Словения. В НАТО се тревожат от руска ракетна система", "date": "2018.10.02", "title": "Столтенберг: Без промяна на името на Македония няма членство в НАТО"}
{"url": "http://clubz.bg/73909-volejbolistkite_zagubiha_ot_turciq_na_svetovnoto", "text": "Националният отбор на България по волейбол за жени записа втора загуба на Световното в Япония. В Сапоро тимът ни отстъпи пред един от най-силните състави на Мондиала - Турция, с 0:3 (17:25, 23:25, 12:25). Нашите стартираха на първенството с поражение срещу Италия, след това преодоляха Куба. Срещу туркините състезателките на треньора Иван Петков бяха равностойни само в началото на първия и във втория гейм, в който затрудниха максимално едни от фаворитките за медали. В третия разликата в класите бе най-осезаема, което личи и по резултата. Най-резултатна за българките бе Нася Димитрова с 10 точки. Утре, 3 октомври, предстои мач срещу Китай - от 13:10 ч наше време. Полша защити световната си титла във волейбола Мондиалът при дамите се провежда след мъжкия, в който за втори пореден път триумфира Полша, а България раздели деветото място с още три отбора.", "date": "2018.10.02", "title": "Волейболистките загубиха от Турция на Световното"}
{"url": "http://clubz.bg/73900-yujnokorejski_ministyr_v_severna_koreq_ima_mejdu_20_i_60_qdreni_bombi", "text": "Северна Корея разполага с между 20 и 60 ядрени бомби, заяви днес южнокорейският министър на националното обединение Чхо Мьон-кьон, цитиран от Асошиейтед прес. Агенцията отбелязва, че това е първият път, когато високопоставен представител на Юга говори публично за мащабите на тайния оръжеен арсенал на Севера. Чхо отговори с тези данни на въпрос от депутат в парламента. Информацията идва от разузнавателните служби, уточни той. Южнокорейското министерство на националното обединение заяви по-късно, че коментарът му не означава, че Сеул ще приеме Пхенян като ядрена сила, и обеща дипломатическите усилия на Юга за ядрено разоръжаване на Корейския полуостров да продължат.  Тази информация не е публична тайна и се припокрива с данните предоставени от множество независими източници. По-рано през тази година ядреният физик от Станфордския университет, Зигфрид Хекър, заяви, че Пхенян разполага с между 250 и 500 кг силно обогатен уран, достатъчен за поне 25 ядрени оръжия. (БТА и наш екип)", "date": "2018.10.02", "title": "Южнокорейски министър: В Северна Корея има между 20 и 60 ядрени бомби"}
{"url": "http://clubz.bg/73897-sydiite_posochvat_svoq_chovek_v_ks_na_dimitrovden", "text": "Πpeдвapитeлнo нacpoчeният зa 25 oĸтoмвpи cъдийcĸи избop зa двaмa члeнoвe нa Koнcтитyциoнния cъд ce измecтвa c eдин дeн. Πpeдceдaтeлитe нa BKC  cвиĸaxa Oбщo избopнo cъбpaниe нa 26 oĸтoмвpи, Димитpoвдeн, пpи тoвa пeтъĸ. Зa тoвa cъoбщиxa oт двeтe въpxoвни cъдилищa. Kpaйният cpoĸ зa издигaнe нa ĸaндидaти e дo ĸpaя нa paбoтния дeн нa 24 oĸтoмвpи – cпopeд пpиeтитe вчepa пpaвилa.  Интepecнa пoдpoбнocт e, чe тe нe пpeдвиждaт пyбличнo oпoвecтявaнe нa нoминaциитe, a caмo пo вътpeшнитe cлyжeбни caйтoвe. Чyднa пyбличнocт. Eтo и цялото cъбщeниe: Πpeдceдaтeлитe нa двeтe въpxoвни cъдилищa cвиĸaxa Oбщo cъбpaниe нa cъдиитe oт Bъpxoвния ĸacaциoнeн cъд (BKC) и Bъpxoвния aдминиcтpaтивeн cъд (BAC) зa пpoвeждaнe нa избop зa cъдии в Koнcтитyциoнния cъд нa Peпyблиĸa Бългapия oт Oбщoтo cъбpaниe нa cъдиитe oт BKC и BAC. Oбщoтo cъбpaниe щe ce пpoвeдe нa 26 oĸтoмвpи 2018 г. (пeтъĸ) oт 10.00 ч. в зaлa № 15 нa Cъдeбнaтa пaлaтa. Cъглacнo т. 3 oт Πpaвилaтa зa пpoвeждaнe нa избop зa cъдии в Koнcтитyциoнния cъд нa Peпyблиĸa Бългapия oт Oбщoтo cъбpaниe нa cъдиитe oт BKC и BAC, пpиeти нa 01.10.2018 г., cpoĸът зa пoдaвaнe нa пиcмeни пpeдлoжeния зa издигaнeтo нa ĸaндидaтypи e дo 24 oĸтoмвpи 2018 г.", "date": "2018.10.02", "title": "Съдиите посочват своя човек в КС на Димитровден"}
{"url": "http://clubz.bg/73901-borisov_nacionalniqt_stadion_nujen_li_e_na_tova_mqsto_vyrshi_li_rabota_snimki", "text": "Премиерът Бойко Борисов препоръча на спортните журналисти да направят допитване дали националният стадион да бъде преместен на място, където няма да пречи на трафика, както това се случва сега. Борисов отново изяви желание държавата да даде пари за нова футболна арена, при едно условие - националите да започнат да побеждават, за да събират повече публика. Като начало той иска да спечелят дивизията си в турнира Лига на нациите. Министър- председателят направи изявлението при инспекция на отремонтирания Зимен дворец на спорта в София. Той заговори за първи път за нов стадион миналия месец във Варна - след среща с волейболните национали преди Световното. Държавата може да построи стадион за 100 милиона лева. При едно условие На въпрос за анонсираните 100 милиона лева за   Борисов отговори така: За \"местенето\" на националния стадион Борисов каза следното: Премиерът разкри, че министърът на младежта и спорта Красен Кралев му е поискал 5 милиона лева за ремонта на Зимния дворец. Парите са осигурени, тъй като има повече постъпления в бюджета.", "date": "2018.10.02", "title": "Борисов: Националният стадион нужен ли е на това място? Върши ли работа? (СНИМКИ)"}
{"url": "http://clubz.bg/73903-grigor_dimitrov_zapochna_pobedno_v_pekin", "text": "Григор Димитров победи Тенис Сандгрен (САЩ) в първия кръг на турнира от ATP 500 в Пекин - 7:5, 6:3. През миналата година бъгаринът достигна до полуфинал в надпреварата. Димитров трябваше да играе с Райън Харисън (САЩ), но той се контузи, така неговият сънародник се оказа \"щастлив губещ\". Сандгрен достигна до четвъртфинал на \"Аустрелиън оупън\" тази година. Във втория кръг Гришо ще излезе срещу сърбина Душан Лайович, който тръгна от квалификациите. До момента двамата са спорили на корта само веднъж - през 2016 г., тогава спечели хасковлията. Двубоят на първата ни ракета със Сандгрен започна равностойно, сервиращите не срещаха големи трудности. До 3:2, когато Димитров проби от 15:40, а след това затвърди и поведе с 5:2. Опонентът му обаче отговори. Той първо намали, а след това върна брейка (когато Григор сервираше за сета), при това на нула. Последва равенство. Осмият в света прекъсна серията на Сандгрен и поведе, а в 12-ия гейм не позволи да се стигне до тайбрек. При началния удар на американеца той се възползва от четвъртия сетбол - 7:5 и 1:0. Втората част започна отлично за най-добрия ни тенисист, който този път не допусна колебания в играта си и бързо довърши съперника. Той поведе с 3:0, нататък сетът вървеше гейм за гейм, като Сандгрен бе този, който по-трудно вземаше сервис геймовете си. 6:3 и 2:0, Григор вече се настройва за Лайович, победил Вашек Поспишил с обрат. Мачът със Сандгрен бе първи за Димитров от отпадането в първия кръг на US Open.", "date": "2018.10.02", "title": "Григор Димитров започна победно в Пекин"}
{"url": "http://clubz.bg/73885-stanishev_hoka_makedonskata_desnica_i_enp_za_referenduma", "text": "Сергей Станишев – лидерът на Партията на европейските социалисти (ПЕС), обвини опозиционната ВМРО-ПМНЕ в „безотговорен бойкот“ на референдума в Македония. Той не пропусна да отбележи, че тя  е част от Европейската народна партия (ЕНП) – главен конкурент на ПЕС и първа политическа сила в Европарламента. Така Станишев коментира ниската активност на допитването за смяната на името на бившата югославска република. Макар над 90 на сто от участниците да гласуваха „за“, референдумът би трябвало да бъде обявен за невалиден. Смята ли Брюксел референдума в Македония за валиден? Изявлението му завършва с думите, че ПЕС насърчава правителството и парламента в Скопие да продължат да работят с пълни сили за промяната на името, което ще разчисти пътя й към ЕС и НАТО и ще предотврати по-нататъшна дипломатическа изолация.", "date": "2018.10.02", "title": "Станишев хока македонската десница и ЕНП за референдума"}
{"url": "http://clubz.bg/73894-izgubeniqt_roman_na_uitman_s_nagrada_za_prevoda_si_na_bylgarski", "text": "Великият поет Уолт Уитман и мистериозният му роман „Животът и приключенията на Джак Енгъл”   донесоха късмет на преводача Стефан Радев. Той беше удостоен с наградата „Елена Мутева“ от Съюза на преводачите за работата си по книгата, която допреди две години бе в неизвестност дори в САЩ. Авторът на „Тревни листа“ публикува романа анонимно в шест броя на „Ню Йорк таймс” през 1852 г. и в продължение на 150 години произведението стои забравено. Докторантът от Хюстънския университет Закари Търпин обаче го открива и публикува през 2017-а всичките шест части в университетския вестник „Уолт Уитман куотърли ривю“. А Стефан Радев преведе творбата по покана на издателство „Лист”. Годишните награди на Съюза на преводачите в България за 2018 г. бяха връчени на 30 септември, Международния ден на преводача, на церемония в аулата на СУ „Св. Климент Охридски“. Отличия в областта на художествената литература бяха присъдени на   – за превода от руски език на „Автобиография на един труп“ от Сигизмунд Кржижановски, изд. „Аквариус“;   – за превода от френски език на романа „Черният кабинет“ от Макс Жакоб, изд. „Ерго“;   – за превода от немски език на „Дуински елегии“ от Райнер Мария Рилке, изд. „Изток-Запад“;   – за превода от немски език на сборника „Емигрантите. Четири дълги разказа“ от В. Г. Зебалд, изд. „Колибри“. Специална награда за изключително високи постижения получи   за превода от руски език на романа „Репетиции“ от Владимир Шаров, изд. „Факел експрес“. Отличие за ярки постижения в областта на превода от български на чужд език се дава на   за превода от български на арабски език на антологията на съвременния български разказ „В началото бе епилогът“, изд. „Албайруни“, Йордания. Почетна грамота за особено големи заслуги за развитието на преводаческото изкуство в България бе присъдена посмъртно на   за всеотдайността и големите ѝ заслуги като преводач и редактор при представянето и популяризирането на японската литература и култура у нас. Наградата за цялостна дейност в областта на превода, присъждана само на членове на СПБ, отиде у   - преводач, редактор и издател, с богата палитра преведени текстове на различни по натюрел автори от страните на бивша Югославия и от Русия. Призове за ярки постижения в превода на хуманитарна литература получиха   за превода от френски език на „Публични врагове“ от Мишел Уелбек и Бернар-Анри Леви, изд. „Факел експрес“; проф.   за превода от немски език на „Фигури на културата/Фигури на властта“ от Макс Вебер, изд. „Критика и Хуманизъм“;   за превода от английски език на „Героят с хиляди лица“ от Джоузеф Кембъл, изд. „Елементи“. Специална награда за изключително високи постижения получиха  и проф.   за превода от италиански и латински език на „Средновековното мислене“ от Умберто Еко, изд. „Изток-Запад“. Годишната награда на Съюза за ярко постижение в областта на теорията, историята и критиката на превода отива у   за книгата ѝ „Бунт. Надежда. Изкупление: Англоезичните преводи от българския XIX век“, изд. „Кралица МАБ“. Специална награда за изключително високи постижения получава   за книгата ѝ „(Не)забележимата преводачка. Еманципационни преводни практики на Дора Габе“, изд. „Фабер“.", "date": "2018.10.02", "title": "Изгубеният роман на Уитман с награда за превода си на български"}
{"url": "http://clubz.bg/73892-sblysyci_v_barselona_180_hil_na_protest", "text": "Сблъсъци между демонстранти и полицията избухнаха снощи край сградата на регионалния парламент в Барселона, в края на многохилядно шествие по случай първата годишнина от референдума за отделяне на Каталуния от Испания, обявен за незаконен от Мадрид, съобщиха световните агенции, предава БТА. Стотици демонстранти сепаратисти събориха огражденията пред входа на парламента, където приключи шествието с участието на близо 180 000 души. Каталунската полиция разпръсна с палки тълпата. Някои радикални активисти хвърляха камъни по полицаите и се опитаха да издигнат барикади с преобърнати кофи за боклук.  Първоначално демонстрантите \"възнамеряваха да проникнат в сградата\" на регионалния парламент, заяви пред Франс прес говорител на местната полицията. По-късно обстановката се успокои и събралите се постепенно се разпръснаха, добави той. Полицията се принуди да използва сила за разгонването на демонстранти край главното полицейско управление в Барселона. Участниците в акцията се опитаха да обкръжат сградата и замеряха полицаите с консервни кутии, предаде ТАСС.", "date": "2018.10.02", "title": "Сблъсъци в Барселона, 180 хил. на протест"}
{"url": "http://clubz.bg/73874-di_velt_proval_na_putin_sreshtu_amerikanskite_sankcii", "text": "Провал на единственото средство на Путин за противодействие на американските наказателни мерки. След катастрофален срив на рублата в периода след април т. г. руската национална валута се стабилизира. САЩ обявиха нови търговски санкции. В битката срещу нов срив на курса на рублата Русия преживява съвсем нов феномен. Това пише Едуард Щайнер в германския всекидневник “Ди Велт”. Когато руският млад, но бледнеещ министър на икономиката Максим Орешкин използва нещо като виц, то той не е съвсем в час. Драстичното обезценяване на рублата не бивало да се сравнява с положението в бързо развиващи се страни като Аржентина, Турция, Южна Африка или Бразилия, каза Орешкин по време на финансов форум в Москва. Всичко било като във вица за съветския господар Леонид Брежнев. Когато той загуби срещу единствения си конкурент, бе обяснено, че Брежнев е завоювал достойно място, докато противникът му е бил предпоследен. Според Орешкин това било така и при рублата. Русия била на пето място сред валутите на шестте бързо развиващи се икономики. Все пак руската валута не била най-слабата. Две седмици по-късно на пръв поглед изглеждаше, че Орешкин е прав. След като през април руската валута загуби почти една четвърт от стойността си, а след август и над една десета, изненадващо през миналата седмица курсът се вдигна с 5 на сто и така част от загубите бяха покрити. САЩ готвят нови санкции срещу Русия заради новичок Това не е учудващо, ако се вгледаш в изненадващия ход на централната банка от 14 септември. При захранването на банки с пари тя увеличи основния лихвен процент с една четвърт процентпункта на 7,5 на сто. Това е равносилно на обрат в досегашната парична политика. Сегашното повишение на лихвения процент е първото след декември 2014 г. В началото на украинската криза и рязкото падане на цените на петрола шефката на централната банка Елвира Набиулина вдигна основния лихвен процент от 10,5 на 17 на сто с цел да се избегне срив във финансовата система. След това обаче тя сваляше основния лихвен процент в интерес на икономиката. Това стана възможно благодарение на успешната битка срещу исторически високата инфлация в Русия. За пръв път в историята на страната стойност от 4 на сто поскъпване се оказа реалистично, дори и малко спадна. Скоро обаче този процес ще приключи. Според централната банка до края на годината инфлацията отново ще е над 4 на сто. Прогнозата за 2019 г. е дори 5 до 5,5 на сто. Просто са се увеличили проинфлационните рискове, обяви още през юли централната банка. След това те са продължили значително да се обострят заради промяна във външните условия, обяви в средата на септември Набиулина. Това, което Набиулина и нейният екип омаловажават с “външни условия”, си има наименование: множеството санкции, наложени от САЩ на Русия. Наложените още през април санкции нанесоха чувствителен удар на руската икономика. В края на август последваха още санкции като реакция срещу отказа на Русия да участва в разследването на случая с отровителството на двойния агент Скрипал и дъщеря му с невропаралитичната отрова новичок в Англия. Още тогава американското външно министерство обяви нов пакет от санкции за ноември, които щели да са “горчив и суров урок” за Русия. Наблюдатели са на мнение, че би могло да се стигне до тотално търговско ембарго от страна на САЩ спрямо Русия. Към това би могла да се добави и евентуална финансова блокада. Последствията ще са катастрофални, тъй като още повече ще се обострят структурните ограничения за икономическия ръст на Русия. Въпреки че в края на август официална Русия демонстративно омаловажи санкциите като “меки”, те имаха голямо въдействие. Преди всичко върху националната валута, която и без това, както при всички бързо развиващи се икономики, страда от повишаването на американския лихвен процент. Лавров за САЩ: Първо санкции, санкции, а чак тогава преговори Рублата, която заради наложените санкции през април значително загуби от стойността си, над 10 на сто, в средата на септември се доближи до психологическата критична точка от 70 рубли за един долар. За сравнение – преди кризите с Крим и спада на цената на петрола 1 долар се котираше срещу 35 рубли. Подобна динамика бележи и еврото, поскъпнало за руснаците от 45 на 81 рубли. За правителството това не е проблем. То стопира вноса и оскъпява задграничните пътувания, което в крайна сметка е от полза за икономиката. Фирми износителки подобряват финансовия си баланс. При покупки зад граница прибират долари, разходите в страната са в евтини рубли. Повечето руснаци обаче трябва да се примиряват с покупки на местни продукти с по-лошо качество. Печеливши или губещи от спада на курса на рублата, в Русия всички са изправени пред съвсем нов феномен. За разлика от предишните десетилетия влиянието на цената на петрола върху рублата значително намаля. Сривът на цената на петрола от 115 долара за барел до под 30 долара допринесе за обезценяването на руската валута. Но сегашната цена от почти 80 долара за барел почти не се отразява на курса на рублата. При такива цени на суровия петрол рублата никога досега не е била толкова евтина, заявява за руския в. “Ведомости” банкерът Владимир Веденеев. Правилният начин  за санкции срещу  Путинова Русия  При такива цени на петрола и търговски баланс би следвало един долар да се равнява на 60 рубли, казва Сергей Романчук, директор продажби на валута в банката “Металинвест”. Но пазарът просто изчаквал сурови санкции от страна на САЩ. Значи санкциите действат далече по-силно, отколкото цената на петрола. Лавров за САЩ: Първо санкции, санкции, а чак тогава преговори Правилният начин  за санкции срещу  Путинова Русия ", "date": "2018.10.02", "title": "\"Ди Велт\": Провал на Путин срещу американските санкции"}
{"url": "http://clubz.bg/73890-zlaten_skunks_za_reportera_vyrbanov_kojto_na_mqsto_zagubil_kontrol_nad_chuvstvata_si", "text": "\"Господари на ефира\" връчиха в предаването си в понеделник \"Златен скункс\" на Димитър Върбанов, вече освободения репортер, който първо обяви, че срещу него е упражнена агресия от трима души в склад, в който той е снимал злоупотреби и където се предлагат стоки с изминал срок на годност. По-късно обаче камерите на склада разкриха съвсем различна картина, в която Върбанов режисира своето страдание, ляга на земята и вика полиция. Трима биха репортер на \"Господари на ефира\"  Казусът предизвика широк отзвук и първоначално премиерът поиска да му докладват за \"задържани съответно побойниците и с цялата строгост на закона да бъдат наказани\", а на двама души са с повдигнати обвинения заради станалото. Заради кадрите от камерите Районният съд във Велико Търново пусна без мярка за неотклонение двамата задържани за нападението над Върбанов. Прокуратурата пък обяви, че обмисля да повдигне обвинение на журналиста. Бит ли е репортерът на \"Господари на ефира\"? Кадри показват и друга версия (ВИДЕО) \"Приемам този \"Златен скункс\". Ще ми бъде обица на ухото, че в работата си като репортер можеш да направиш хиляди добрини, но една твоя грешка, волна или неволна, може да доведе до това нещо\", каза Върбанов в предаването на запис, след като получи \"Златен скункс\" заради симулацията. Със статуетката в ръка той помоли доскорошните си колеги да обещаят, че ще довършат разследването за храните с изтекъл срок на годност. Скуксът му беше връчен от Борис Ваклинов, според когото той бил за \"изопачаването на истината и манипулацията\" около изхвърлянето на Върбанов от склада за храни с изтекъл срок на годност във Велико Търново. След което обясни действията си със загуба на контрол над чувствата си. \"Отговорността на репортерите и на целия ни екип пред вас е огромна. Това ни задължава бъдем безкомпромисни, когато става дума за нарушаване на огромни принципи в журналистиката\", каза водещата на предаването Мария Игнатова след репортажа от връчването на \"скункса\". \"Покрай този скандал много наши доброжелатели получиха силна душевна емоция. Направо разцъфнаха\", допълни другият водещ Димитър Рачков. \"Радваме се, че всички бивши и бъдещи наши герои са щастливи, но да не се заблуждават, че грешката на Митко го оневинява\", добави Игнатова. Част от предаването беше посветено на говорителя на главния прокурор Румяна Арнаудова по повод станалото. \"Оказа се, че всичко това е било една постановка. За съжаление прокуратурата беше подведена. Това е абсолютно недопустимо\", каза на 28 септември тя . От \"Господари на ефира\" излъчиха думите ѝ, а след това показаха репортажи, от които прокуратурата е получавала информация за нарушения и престъпления, както и такива, които са останали без реакция от страна на институциите. Според продуцента на \"Господари на ефира\" Джуди Халваджиян медиите са изопачили и преувеличили случая, като от предаването никога не били твърдели, че Върбанов е бит. Симеонов срещу \"Господари на ефира\": Колко души сте изгорили със скалъпени пошли обвинения Халваджиян не приемал и морала, който \"се лее\" след случая към \"Господари на ефира\". Хората ги били припознали като институция заради разследванията, които липсвали в медиите, гилдията отдавна била загинала, смята той. Бит ли е репортерът на \"Господари на ефира\"? Кадри показват и друга версия (ВИДЕО) Симеонов срещу \"Господари на ефира\": Колко души сте изгорили със скалъпени пошли обвинения", "date": "2018.10.02", "title": "\"Златен скункс\" за репортера Върбанов, който \"на място загубил контрол над чувствата си\""}
{"url": "http://clubz.bg/73893-pyrvanov_za_kakvo_%D1%9D_e_na_nato_takava_makedoniq", "text": "Така президентът (2002 до 2012 г.) Георги Първанов коментира пред БНТ резултатите от референдума в Македония за промяна на името на държавата и нейното влизане в ЕС и НАТО. Той изтъкна, че кампанията на премиера Зоран Заев не е постигнала очакваната подкрепа за членството в ЕС и НАТО. Според него неучастието в референдума изразявало неприемане на идеята за новото име Северна Македония. Според него България трябва да влезе в лидерската си роля и да призове партньорите ни от ЕС и НАТО при съгласието на Скопие да приемат страната в тези организации с името Република Македония. Според него Македония има подкрепата на България за бъдещето, но двете страни трябва да имат общо разбиране за историята.", "date": "2018.10.02", "title": "Първанов: За какво ѝ е на НАТО такава Македония?"}
{"url": "http://clubz.bg/73895-vtori_rund_v_shampionskata_liga_programa", "text": "Днес и утре се играят мачовете от втория кръг на груповата фаза в Шампионската лига. Припомняме, че този сезон има два начални часа - 19:55 и 22:00, които заменят марковия доскоро 21:45. Вече сте се ориентирали, че само по два двубоя на ден са от 19:55, а останалите започват от 22:00. Във вторник срещите в България се предават по спортните канали на мобилния оператор А1. По-долу можете да видите програмата и какво можете да гледате пряко. На пръв поглед тази вечер няма мачове, които сме свикнали да определяме като дербита. След неочаквания гаф на \"Манчестър Сити\" срещу \"Олимпик\" (Лион) у дома, сега \"гражданите\" ще опитат да се реабилитират на терена на германския \"Хофенхайм\". Без наказания за един мач Кристиано Роналдо \"Ювентус\" приема швейцарския \"Йънг Бойс\". Това едва ли ще попречи на \"бианконерите\" да спечелят. Шампионът \"Реал\" (Мадрид) гостува на ЦСКА (Москва). Друг голям фаворит - \"Байерн\" (Мюнхен), приема \"Аякс\". Много интересно ще бъде на \"Олд Трафорд\", където затъналият в проблеми и интриги \"Манчестър Юнайтед\" домакинства на \"Валенсия\". \"Червените дяволи\" традиционно играят трудно срещу испанци, а сега се очаква да им бъде още по-тежко. Говори се, че Жозе Моуриньо вече е поставен за \"отстрел\" и при нова грешка може да бъде уволнен. Той не се разбира добре с половината отбор. Каталунски и английски медии днес пишат, че през зимата \"Барселона\" ще опита да привлече Пол Погба, който иска да се махне от \"Юнайтед\" заради отношенията си с Моуриньо.", "date": "2018.10.02", "title": "Втори рунд в Шампионската лига (програма)"}
{"url": "http://clubz.bg/73906-patrulka_blysna_chetirima_na_pytq_jena_zagina", "text": "На 1 октомври 2018 година в 17.23 часа в ОДМВР - Плевен е постъпил сигнал за инцидент със служебен автомобил „Опел Астра“ на пътя от село Згалево към село Гривица. Колата е ударила лица, намирали се на пътното платно след претърпяно по-рано произшествие с лек автомобил „Фиат Пунто“, попаднал в крайпътна канавка, съобщават от МВР. Пострадали са шестима, от които двама полицейски служители от автопатрула. Всички ранени са транспортирани за оказване на помощ в медицинско заведение в Плевен. На път за болницата е починала 65-годишна жена – водач на лекия автомобил „Фиат Пунто“. Водачът на служебния автомобил е тестван с техническо средство, пробата му е отрицателна, взета е кръв за лабораторно изследване, допълват от полицията. Местопроизшествието незабавно е посетено от служители на сектор \"Пътна полиция\" при ОД на МВР – Плевен. Извършен е оглед в присъствието на следовател при окръжната прокуратура. Продължава работата по изясняване на причините, довели до произшествието. Уведомен е дежурен прокурор. Според \"Дарик\" на място е и директорът на ОД на МВР-Плевен старши комисар Красимир Начев.", "date": "2018.10.02", "title": "Патрулка блъсна четирима на пътя, жена загина"}
{"url": "http://clubz.bg/73896-sistemata_ni_ubiva_nacionalen_protest_ot_1730_ch", "text": "Майките на деца с увреждания излизат отново на национален протест днес - в 13 града в страната. Той е под наслов \"Системата ни убива – Системата е блокирала\".  От месеци те настояват депутатите да приемат три закона. Това са законите  за хората с увреждания, за социалните услуги и най-вече за личната помощ. Майките на деца с увреждания продължават с протеста. Законът за личната помощ отхвърлен Дадоха и срок на народните представители да направят промените до 1 октомври. Седем причини да отидете на протеста „Системата ни убива“. Всички Протестът на майките започва от 17:30 ч., в София е пред парламента.  „Като гражданин стоя зад майките на деца с увреждания. Бяха поети конкретни ангажименти към тях. Не стига, че не беше вкаран нито един от тези закони, а и проектът по основния за хората с увреждания на практика беше изпразнен от съдържание. В него нищо не се променя. Освен малко повече пари за хората в нужда, абсолютно всичко останало е същото. Престъпно отношение е да се твърди, че в този проект има реформа”, коментира по Нова тв омбудсманът Мая Манолова. По думите й реформата означава хората с увреждания да могат да реализират правата си. „На тях им беше обещано, че ще бъде приет Законът за личната помощ, който да осигури асистенти, за да могат майките на деца с увреждания да работят. Да има дневни центрове, специализирани училища. В момента тези хора са извън системата. Ако се разболеят, те не са здравноосигурени и не могат да се лекуват”, поясни Манолова. Седем причини да отидете на протеста „Системата ни убива“. Всички", "date": "2018.10.02", "title": "\"Системата ни убива\" - национален протест от 17,30 ч."}
{"url": "http://clubz.bg/73891-i_az_iskam_da_izlqza_s_naomi_kembyl_no_ne_moga_da_platq_smetkata", "text": "Така вицепремиерът и военен министър Красимир Каракачанов коментира искането на синдикатите българската фирма \"Авионамс\" да ремонтира самолетите СУ-25. Според Каракачанов тази фирма няма необходимите възможности, за да извършва такъв ремонт. По темата за Наоми Кембъл той добави скромно: До 19 октомври работна група трябва да направи анализ на предложенията и дали отговарят на нашите изисквания, като междувременно тя може да поиска уточнения от страните, подали оферта. Това уточни военният министър във връзка с отворените оферти при конкурса за изтребители. След това тази работа група ще представи доклад и започват същинските разговори. Със заповед на премиера ще бъде назначена политико-военна група, която ще провежда преговорите за подобряване на офертите. Според Каракачанов това ще бъде междуведомствена комисия, тъй като отношение към този процес имат Министерството на отбраната, Министерството на икономиката, Министерството на финансите. В нея ще вземат участие и експерти от българските ВВС. Договорът, който ще се подпише накрая, ще е между две държави, а не между Министерството на отбраната и частна фирма, за да се избегнат корупционни практики. Той добави, че разполагаме с 1,8 млрд. лв. с ДДС. Предлагат ни нови Ф-16 и \"Грипен\" - и \"Юрофайтър\" втора употреба Каракачанов коментира и идеята на \"патриотите\" за регулирани цени на основните хранителни продукти. Той изтъкна, че печалбата на производителя на хляб е по-малка от тази на търговеца. Според него тази идея не е популистка, а прагматична. Според него гражданите не трябва да се товарят с по-високи цени, за да могат \"едни търговски вериги да печелят и да изнасят печалбата си навън\", Каракачанов смята, че потребителите трябва да бъдат предпазени от спекулативно увеличаване на цените. \"Краси, спомни си '95-а. Жан Виденов фиксира цените\" Каракачанов коментира и референдума в Македония. Според лидера на ВМРО допитването е показало, че по-голямата част от населението е склонна да приеме този компромис с името и то да стане Северна Македония, за да се интегрира в Европа. Македонските политици сега попаднали обаче \"в собствения си капан на една малоумна политика за налагане на идентичност\". \"Краси, спомни си '95-а. Жан Виденов фиксира цените\"", "date": "2018.10.02", "title": "\"И аз искам да изляза с Наоми Кембъл, но не мога да платя сметката\""}
{"url": "http://clubz.bg/73905-ukrajna_ne_iska_vtora_tryba_na_turski_potok_vredi_j", "text": "Втората тръба на газопровода \"Турски поток\" ще доведе до намаляване на обема на транзитирания през територията на Украйна руски природен газ. Това заяви шефът на украинската държавна компания \"Нафтогаз\" Андрей Коболев, цитиран от РИА Новости. Пренасочването на транзита извън Украйна ще лиши страната от над $2 млрд. годишно приходи от транзитни такси. През украинска територия минава над 35% от руското синьо гориво за европейските пазари. Вашингтон не подкрепя \"Северен поток\" 2 и втората тръба на \"Турски поток\" Засега строителството на втората линия на \"Турски поток\" е стопирано до турското крайбрежие, а българските власти се надяват да мине през България. Премиерът Бойко Борисов дори заяви, че това вече е договорено и с Анкара, и с Москва. Но Гърция също се надява втората тръба на \"Турски поток\" да стига до границата й с Турция. Борисов: Москва и Анкара са съгласни \"Турски поток\" да стига до нас За да стигне до България обаче са необходими гаранции от Европейската комисия - и от \"Газпром\", че ще спази изискванията на Третия енергиен пакет на ЕС за либерализация на газовия пазар. Те предвиждат половината от капацитета на тръбата да се задели за други доставчици. Именно това спря в края на 2014 г. реализацията на друг проект за руска тръба през България - на \"Южен поток\". България и Гърция се конкурират за втората тръба на \"Турски поток\"  Трайчо Трайков: \"Турски поток\" е политическа хрумка заради Украйна По думите му за Киев е трудно да преговаря с Анкара по този въпрос. Ръководителят на \"Нафтогаз\" се надява, че Европейският съюз няма да се откаже от транзита на газ през Украйна и в този случай стартирането на втората тръба на \"Турски поток\" ще стане безсмислено. Газопроводът \"Турски поток\" е на стойност 7 милиарда евро. Тръбата преминава от Русия до Турция по дъното на Черно море - и към европейските страни. Строителството му започна през май 2017 г. вместо спрения \"Южен поток\", за който не беше получено разрешение за строеж през 2014 г. Първата тръба на \"Турски поток\" е за турския пазар, втората е предназначена за Южна Европа. \"Турски поток\" вече стигна европейска земя Борисов: Москва и Анкара са съгласни \"Турски поток\" да стига до нас България и Гърция се конкурират за втората тръба на \"Турски поток\"  Трайчо Трайков: \"Турски поток\" е политическа хрумка заради Украйна \"Турски поток\" вече стигна европейска земя", "date": "2018.10.02", "title": "Украйна не иска втора тръба на \"Турски поток\" - вреди й"}
{"url": "http://clubz.bg/73904-ukrajna_shte_stroi_voenna_baza_na_azovsko_more_sreshtu_rusiq", "text": "Украйна ще строи военна база на Азовско море и е изпратила допълнителни въоръжени сили в района, за да противодейства на засилващата се руска заплаха. Това съобщи Виктор Муженко, шефът на украинските въоръжени сили, цитиран от Ройтерс.  Според него, подкрепяните от Москва сепаратисти в отцепническия район Донбас са преминали от прикрити бойни действия към укрепване на военните си позиции по границите на Украйна и към открито агресивни действия срещу кораби, плаващи към украинските пристанища. Той добави, че Украйна вече е разположила въздушни, сухопътни, военноморски и артилерийски сили в района. Той отхвърли предположенията, че украински военни кораби може да съпровождат търговски съдове през морето, за да предотвратят спирането им от руски кораби.  Украйна не иска втора тръба на \"Турски поток\" - вреди й Азовско море е стратегически ръкав от Черно море, чиито брегове са поделени между Русия и Украйна. Тази година напрежението по разделителната линия рязко се засили. Киев твърди, че Москва пречи на много от плавателните съдове да достигат украинските пристанища чрез фалшиви проверки и задържания.  Вашингтон също призова Русия да спре \"да тормози\" eкипажи на кораби и достави на Украйна американски патрулни катери. В отговор Москва обвини Украйна, че може да се опита да блокира анексията на Крим.  Преди няколко дни говорителката на руското външно министерство Мария Захарова каза на пресконференция в Москва, че проверките, които Русия извършва на кораби в района, имат за цел да гарантират сигурността в Азовско море и Керченския проток и не противоречат на международното право в тази зона на международно корабоплаване.  Муженко говори пред Ройтерс на борда на военен самолет, връщащ се от остров по украинското крайбрежие през последния ден от петдневните военни учения в различни части на Украйна, включително край границата с Унгария. Това предизвика отрицателна реакция от Будапеща, тъй като двете страни са в остър спор заради ограниченията на Киев върху използването на унгарски език в Украйна и издаването на унгарски паспорти на етнически унгарци, живеещи в Западна Украйна.  Муженко отрече тези учения да са демонстрация на сила към Унгария и поясни, че те имат за цел да предотвратят риска Русия да атакува Украйна от запад. ", "date": "2018.10.02", "title": "Украйна ще строи военна база на Азовско море срещу Русия"}
{"url": "http://clubz.bg/73889-635_miliarda_rubli_ot_haznata_za_symnitelen_fond_na_priqtel_na_putin", "text": "“Неефективен фонд на приятел на Путин за талантливи ученици получава от бюджета 6,35 милиарда рубли”. Под това заглавие сайтът “News Ru” публикува прелюбопитна история. Фонд “Талант и успех”, на когото един от учредителите е виолончелистът и приятел на руския президент Сергей Ролдугин, ще получи 6,35 милиарда рубли субсидия от държавната хазна. Това става ясно от проект за федерален бюджет за периода 2019-2021 г. За 2019 г. е заложена субсидия за фонда “Талант и успех” в размер на 2,09 милиарда рубли. За 2020 и съотвенто за 2021 г. по 2,13 милиарда рубли или общо за периода 6,35 милиарда рубли ( . Според федералния бюджет държавната субсидия за настоящата 2018 г. е 1,99 милиарда рубли, през миналата 2017 г. 1,21 милиарда, за 2016 г. 1,31 милиарда, а за 2015 г. 0,58 милиарда. За периода 2015 – 2018 г. субсията е по линия на министерствата на спорта, културата и образованието. Според новия проект за периода 2019-2021 г. субсията ще е за сметка на министерствата на образованието и културата. Фондът “Талант и успех” стимулира и подпомага надарани деца. В националния проект “Образование” е отбелязано, че отчитайки опита на фонда “Талант и успех”, през 2021 г. трябва да бъдат основани съответни центрове в 35 региона на Русия, които да обхванат 24,5 млади таланти с цел деца и младежи да се стимулират и подпомагат да развият способностите си. Путин: Приятелят ми Ролдугин купи ценни вещи за Русия По официални данни при създаването на фонда през 2015 г. за помещения и оборудване са били изразходени 9,76 милиарда рубли предимно от дарения. През идната 2016 г. разходите са паднали на 2,44 милиарда рубли, а през 2017 г. са скочили на 6,28 милиарда. През ноември 2016 г. по време на правителствено заседание Владимир Пути подложи на остра критика фонда – не използвал в достатъчна степен заделените за него средства. Шефката на Сметната палата Татяна Голикова наблегна на факта, че независимо от значителните ресурси, бъдещата съдба на даровитите деца, след като завършат образованието си, е в техни ръце и успехът е на тяхна страна. Министерствата на културата и на образованието предлагат затягане на контрола при отчетността на фонда, както и по-строга схема за получаване на държавна субсидия. Месец след острите критики президентът Путин разпорежда в цялата страна да се открият фондации по аналогия на тази на Ролдугин. Има ли връзка между офшорките на Ролдугин и убития адвокат Магнитски? По данни на “Панамски досиета”, които разследващи журналисти от цял свят публикуваха, Ролдугин води двойствен живот. Пред публика той е талантлив виолончелист, а зад кулисите дърпа конците на десетки офшорки с активи за милиарди долари. При разследването стана ясно, че офшорките, които пряко или косвено принадлежат на Ролдугин, са получили десетки милиони от кипърската ФТБ, от сделки с акции на “Роснефт” и “Газпром”. Според журналистическото разследване свързаните с Ролдугин офшорки упражнявали и контрол в сферата на тв реклами предимно чрез “Видео Интернешънъл” (VI), най-крупният продавач на тв реклами в Русия. 20 % от VI са собственост на кипърската компания Med Media Network, в която единственият акционер е офшорката IMO на Ролдугин. Според публикации в германския в. “Зюддойче Цайтунг” вероятно Ролдугин не е човекът, печелещ от подобни сделки. Според “Панамските досиета” именитият музикант по-скоро е действал като прикритие за близки до Путин лица, дори и за самия Путин. Руският президент Владимир Путин категорично отрича подобна връзка. Има ли връзка между офшорките на Ролдугин и убития адвокат Магнитски?", "date": "2018.10.02", "title": "6,35 милиарда рубли от хазната за съмнителен фонд на приятел на Путин"}
{"url": "http://clubz.bg/73886-simeonov_sreshtu_gospodari_na_efira_kolko_dushi_ste_izgorili_sys_skalypeni_poshli_obvineniq", "text": "Вицепремиерът Валери Симеонов остро атакува \"Господари на ефира\" в своя публикация във фейсбук. Поводът - изиграната сцена от вече освободения репортер на предаването Димитър Върбанов. Той инсценира, че срещу него е било упражнено физическо насилие по време на заснемане на разследване на склад, в който се съхраняват и предлагат продукти с изминал срок на годност. Камера на склада показа обаче версия, коренно различаваща се от тази на Върбанов, като се виждаше ясно как той ляга и режисира заедно с оператора си страданията си. Бит ли е репортерът на \"Господари на ефира\"? Кадри показват и друга версия (ВИДЕО) Симеонов задава седем въпроса \"като обикновен зрител\". От тях става ясно, че той подозира \"Господари на ефира\" в укриване на данъци и осигуровки.  Според него предаването се е превърнало в трибуна за оплюване. Симеонов, провокиран от интервю на продуцента на предаването Джуди Халваджиян, иска да разбере защо не е \"освободен\" и операторът, за първи път ли Димитър Върбанов манипулира репортажи, защо Нова тв също не понася отговорност за това, което се е излъчило, защо СЕМ не реагира и т. н. Сред въпросите, част от които звучат по-скоро като констатации, има и намеци и обиди като например: „ВЯТЪРЪТ ИЗДУХА ОТГОВОРИТЕ“ (почти по Боб Дилън), или въпроси без отговор Няколко дни в медиите клокочи недоволство и възмущение от поведението на един репортер на „Господари на ефира“, който използва предаването, за да извърши срамна и грозна манипулация, нямаща нищо общо с обективната журналистика.  Нямаше да взема отношение към случая, ако в обширно интервю продуцентът на предаването Юлиан Халваджиян (с нежния прякор Джуди) нагло и арогантно не се беше обяснил, упреквайки за гафа всички други, само не и себе си. Според него, „от ръководството на Нова телевизия действали първосигнално като позвънили на репортера“, „излезли с прибързана позиция“, „медиите подвели обществеността, че репортерът е бит“, моноспектакълът на Върбанов бил „само една глупост“, „ако хората имали акъл в главата си, не би трябвало да загубят доверие в „Господари на ефира““, много хора „станали големи философи“, а „много журналисти са яхнали метлата“. Нито дума за собствена вина, нито дума за извинение, а само мантри, че „служели на истината“! Няма как като обикновен зрител да не задам няколко въпроса, на които отговорите се носят от вятъра. Задължително изискване при подбора ли е (1) нестандартна сексуална ориентация, (2) природна наглост и амбициозност, (3) да си подлец и манипулатор, (4) известно ли ви е, че ръководителят подбира изпълнителите по свой образ и подобие? Ако това са критериите, които налага продуцентът на предаването, дали самият той не е такъв?  В интервюто си Юлиан твърди, че е бил подведен до последно от репортера Митко Върбанов. Не му вярвам. Той ли не знае, че истината винаги е в кадрите? Като колега телевизионер на него ли да обяснявам, че ако те интересува истината за едно събитие, първата ти работа е да прегледаш суровия материал на оператора? И защо фигурата на оператора някак остава извън неговото полезрение? На кадрите на охранителната камера се вижда театралната манипулация на точно толкова виновния, колкото и репортера, оператор. Ако бе поискал кадрите, би ги получил по интернет за броени минути, при това нередактирани. Сигурен съм, че това е направено, но е извършен опит да покриване на истината. Защо нищо не се случва с оператора, който е съучастник в деянието? Защо и той не е „освободен“ (явно уволнен не може да бъде, поради липса на трудови правоотношения)?  Имат ли трудови договори, имат ли социални осигуровки или им се плаща „на ръка“ за всяка „бомба“?  Дори да е така, не е ли морално задължение при изнасяне на неверни факти, една почтена медия да ги оспори публично? Дори, когато се отнася за нейни репортери. Не се ли превърна това предаване в трибуна за оплюване с палячовски провиквания, дърварски карикатури със закачени към тях лица и приписване на всички недостатъци на човешкия характер без връзка с действителността?  Става въпрос за разпространяване на лъжа и манипулация в милиони български домове? Коя уважаваща себе си телевизия ще продължи да плаща, за да бъдат манипулирани зрителите им?  Или „Господари на ефира“ не е лъжица за техните усти? Както и „Шоуто на Слави“, впрочем? Докога с манипулации, крясъци, подвиквания, дебелашки шеги и порно балет ще ни внушават ежедневен нихилизъм, че България е „уникална държава“ и едва ли не, най-доброто, което всеки човек може да направи, е да я напусне?  Докога нагло, самодоволно, хора без грам морал ще претендират да са единствените блюстители на истината и кръстоносци на справедливостта?  В интервюто си Юлиан казва „Нашата философия е една, на повечето медии е друга“. Не, Юлиане, вашата философия е „друга“. Философията на скункса. Философията на подлостта, безсрамието и лъжата! Без уважение, \n\tВалери Симеонов", "date": "2018.10.02", "title": "Симеонов срещу \"Господари на ефира\": Колко души сте изгорили със скалъпени пошли обвинения"}
{"url": "http://clubz.bg/73887-trymp_ne_blizvam_alkohol", "text": "Президентът Доналд Тръмп охотно призна, че фактът, че не пие никакъв алкохол е добра новина за всички, предадоха Асошиейтед прес и Франс прес. По-големият брат на Тръмп, Фред младши, е починал след борба с алкохолизма. В минали изказвания Доналд Тръмп го описва като \"страхотен човек\", който обаче \"имаше проблем с алкохола\". Тръмп казва, че си е взел поука от станалото с брат му, отбелязва АП. Тръмп нареди разследване на кандидат върховния съдия за изнасилване Доналд Тръмп направи този коментар по повод на изказвания на номинирания за член Върховния съд Брет Кавано за пиенето на бира в гимназията и в университета. \n\tКавано е обвинен в сексуално нападение на гимназиално парти в началото на 80-те години. \n\tТръмп каза по този повод, че Кавано \"не е идеален\" в това отношение, но добави, че и самите сенатори демократи \"не са ангели\", та да поучават другите, пише БТА.", "date": "2018.10.02", "title": "Тръмп: Не близвам алкохол"}
{"url": "http://clubz.bg/73888-makedoncite_i_balkanskiqt_kompleks_za_svryhcennost", "text": "- така бе зададен въпросът на референдума в Македония, провел се вчера ( ). Резултатът вече е известен на всички: провал. Но Европа помни и други подобни сценарии. На властта явно не ѝ върви с референдумите. Като започнем от референдума за Европейската конституция, минем през абсурдното допитване на Сириза за кредиторите и стигнем до българския референдум за електронното гласуване, италианската реформа на Сената и Брекзит. Всеки път резултатът е: провал, напрежения или дори предсрочни избори.  Една от причините за това развитие вероятно е възходът на националпопулистите. Представете си само днес в България, при така укрепилите се във властта Нинова и Каракачанов, да се направи следното допитване: Съгласни ли сте да затворим поетапно блокове 1 до 4 на АЕЦ \"Козлодуй\", за да ни приемат в ЕС? Представяте си какъв щеше да е резултатът, нали? Вярно е, че хитрото поставяне на въпроса може да предопредели отговора. Така през 1991 година попитаха македонците дали са съгласни да се отделят от Югославия и по-нататък да се интегрират в една нова Югославия - демек и тако, и вако. В сегашния референдум дори не се споменава името \"Северна Македония\", а се търси консенсус около присъединяване към НАТО и ЕС. Е, да, ама гражданите взеха, че отговориха на друг въпрос (или по-точно - не отговориха), който звучи така: Разбира се, резултатът от това допитване може да се тълкува по различни начини. Няма 50% участие, но пък над 91% от гласувалите са били \"за\". Основната несигурност обаче е в това, че никой не знае колко хора реално живеят в страната. Последното преброяване от 2011 беше отменено, защото управляващите тогава се уплашиха, че албанците ще се окажат не 20%, както те твърдяха, а по-скоро 30%. Официално гласоподавателите в списъците са 1 800 000. Бившият премиер проф. Бучковски обаче твърди, че реално в Македония едва ли има повече от 1 300 000. В такъв случай, ако вземем бройката на гласувалите 657 000 души и преизчислим резултата - дали няма да е над заветните 50%? Така или иначе референдумът беше консултативен. Премиерът Заев вече обяви победа и хвърли топката в полето на опозицията. Ще даде ли ВМРО, асоциирана към ЕНП (т. е. подлежаща на натиск оттам), необходимите десет гласа, за да минат конституционните поправки? Можем да си представим дори задкулисна сделка, при която на разследвания в момента Груевски и хората му се предлага смекчаване на обвиненията в замяна на подкрепа. Ако пък Заев държи на думата си и тръгне към предсрочни избори, десните ще се окажат палачи на европейското бъдеще и прочие. В такава перспектива се очертава и значително по-голяма роля на албанските партии, а оттам - вероятно стъпки към по-ясно очертана двунационална държава в стил Белгия. Из социалните мрежи се носят подигравки с глупостта на македонците, които \"се самозакопаха\", но всъщност не става дума за глупост, а за онзи свръхценностен комплекс, който на Балканите имат всички. Македонците си представят, че страната им е на супер важен кръстопът, откъдето ще минат и тръбите на руския газ, и бежанците, \"пуснати\" от Ердоган, и южният фланг на НАТО. Кой не се изсипа да ги агитира; германският министър Маас чак пусна шегата: Човек ще си помисли, че не една малка страна се опитва да се примъкне към Европа, а точно обратното - че Брюксел ѝ повтаря  Македонската драма става още по-историческа заради намесата на Русия, която откровено заявява, че е против предвижданото разширение на НАТО и същевременно тайно подкрепя изблиците на национална гордост с пари (такова нещо се чу и за Гърция) и фалшиви новини като тази: ЕС се готвел да напълни китна Македония с бежанци, та затова толкова настоявал. Не е за подценяване и подкрепата на Орбан, превърнал се в знаме на европейската дезинтеграция. Е, как да не се чувстваш важен, като си попаднал между чука и наковалнята на такъв чутовен сбъсък! Само че, ако не използват този звезден момент - докато на власт в Гърция е сговорчивият анти-националист Ципрас, преди западният свят окончателно да е завладян от национал-егоисти и Тръмп да е закрил НАТО, докато българското и австрийско председателство все още напомнят на всички, че има Балкани - македонците просто ще слязат от дневния ред на Запада. Държавата БЮРМ постепено ше се изпразва от хора, може би албанците ще започнат да не се чувстват добре в нея, а Скопие вместо в пакет със Сърбия и Черна гора ще бъде изтикано към резервната скамейка до Босна и Косово. Пъченето с исторически гордости в балканския ареал има за цел да избие тъжното усещане, че сме малки и незначителни. Вероятно затова македонците са се хванали с този пусти Александър Македонски - поне едно нещо да има, с което да ги свързват. Трудно е за страни като балканските да се наложат на световния пазар с някаква национална марка, да заемат позиции по международни конфликти, да удивят света с научни открития. От това самочувствието, разбира се, страда. Затова пък много по-лесно е да се получи признание в полето на въображението - да уважават името на страната, да признаят езика ѝ. Така са всички на Балканите - начело с гърците, задали модела на туристическия национализъм в региона: монополът върху античното наследство за тях е въпрос на живот и смърт. Понякога набези правим и ние, българите, наследници на траките (население елинизирано също като и древните македонци), мъчейки се да отмъкнем я Орфей, я Дионисий. Всеки е наясно, че безсмислените балкански културни войни скриват едни съвсем други сюжети. В началото Гърция се заинати от солидарност с традиционно близката ѝ Сърбия, от която Скопие се отделяше. Груевски пък пое курса към антиквизация, за да укрепи властта си като измисли дясна (и антибългарска) идентичност, съответно произвеждайки необходимите врагове. Казват, че проектът \"Скопие 2014\" отивал към милиард евро, много от тях откраднати (добре, че е използван и доста стиропор - така по-лесно може да се премахва построеното сега по Преспанския договор). Антиквизацията обаче допълнително вбеси Гърция, която трябваше по някакъв символичен начин да отреагира на дълбокото унижение около финансовата криза и \"диктата\" на Тройката кредитори. И така: гърците се подчиниха на остеритета, но пък решиха да покажат на света как наказват \"крадците на история\" и т.н.. Символната политика има тази особеност да се забърква все повече и повече, за разлика от прагматичната, при която проблемите се решават и просто отпадат. Така че много ще е добре сега Скопският парламент просто да си намери някакво оправдание (нереални избирателни списъци, 91% от гасувалите за...) и да приеме смяната на името, за да може всички в този регион  да продължат напред. Този спор взе да омръзва, а след досадата, знаем го добре - идва ред на забравата.  ", "date": "2018.10.02", "title": "Македонците и балканският комплекс за свръхценност"}
