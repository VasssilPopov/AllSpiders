{"url": "http://clubz.bg/77846-v_bylgariq_nqma_syprotiva", "text": "  - Има ли въобще минало, не е сигурно. Аз смятам, че това е една конструкция, но ние не знаем, нито в личната си съдба – собствената си биография, нито като общества, какво наистина е минало и какво не. Така често нещо, което ни се струва минало, определя сегашното. И според мен България е един много добър пример за това. 1989 година е един колосален исторически шанс, който не беше използван, и това най-вече централно определя проблемите, мизерията на съвременна България. Това минало ли е? Ако е толкова важно за сегашното, бих казал - не! И бих казал, че е изключително опасно да се отстраним от едно минало, което е есенциално („определящо“, бел ред.) за сегашното.  - Струва ми се, че младите българи, според разговори, които съм имал, смятат, че времето и епохата на комунистическата диктатура е далечна като хан Аспарух. Това може би е фатална грешка. Очевидно е, че има архив на Държавна сигурност, има архив на комсомола, но има ли архив на народа, на населението? Този архив как и от кого се построява, предава ли се устно? Доколко в една страна, преживяла зверска диктатура и после една счупена демократизация, съществува някакъв вид архив, на който взаимно може да разчитаме? Това напълно липсва в България, зависим от различни становища, интерпретации и разкази, които често нямат нищо общо един с друг или са напълно противоречащи си. А едно отворено свободно общество все пак би трябвало да разполага с един архив, който да е богат с най-различни лични преживявания, разкази, интерпретации. А те да са видими, да не са скрити или маргинализирани. И от друга страна да има пространства, където да се обсъжда, да се развива. Всичко това липсва до голямата степен в България.  - Има няколко елемента. Единият е: имало ли е преди 1989-а съпротива в България. Поляците все пак са имали „Солидарност“, унгарците имаха великите събития на 1956-а. Германците – уникален случай, най-напред бяха принудени да преразгледат нацизма в няколко степени. Най-напред чрез победителите от Втората световна война, Нюрнбергските процеси и много други. После поколението на 68-ма принуди поколението, което е преживяло нацизма и не е искало да говори за собственото си участие в него, да отговаря на неприятни въпроси. И след 89-а очевидно в ГДР (бившата Източна Германия, бел. ред.), комунистическата номенклатура и ЩАЗИ (бившите източногермански служби, бел. ред.), не са били в състояние по този начин да овладеят икономиката, медиите и т. н., както е в България. Затова е и доста по-различен случаят тук отколкото там. Едното е - каква е била съпротивата, а второто - каква е била промяната.  - Третото без съмнение, което често се забравя в България, е каква е била дълбочината на съществуващата цивилизацията. Тук извън патриотарските приказки - колко е била велика Първата българска държава, в сравнение с една Чехия, България е била много по-бедна. Имала е един малък образован елит, но като цяло е била селска страна, която тепърва е започвала да се развива. Така че няма за какво да се върнем, нали? Няма един извор, от който наново човек да извлече нещо ценно.  Национализмът и патриотизмът в България са определено идиотска позиция. Например в Иран има цивилизация от 3 хиляди години с невероятни постижения в архитектурата, литературата, писмеността, философията, математиката. Сега има една ужасна теокрация, но когато разговарях с образовани иранци, те са в директна връзка с тази хилядолетна цивилизация, там има вдъхновение от нея, с нея се успокояват, че ще преминат този период и ще има бъдеще, очертано от тази дълга традиция. Тук в България обаче това го няма, защото липсват всички тези моменти, които ги изброих.  - Не виждам силно гражданско общество в България. Има донякъде дори илюзия, че свободата е въпрос само на институции и закони. Свободата е свързана точно с ежедневното участие на колкото се може повече хора в един проект на защитаване и извоюване на тази свобода. Един вид всекидневна съпротива. И ако се стигне до една критична маса, точно това създава едно гражданско общество, справедливост и свобода. Имахме дискусия за архивите на Държавна сигурност. Всички споделиха, че законът е негоден, защитава правата на доносниците и на нещатните агенти, а не правата на тези, които искат да ги изобличат. Бивши жертви, роднини на жертви или хора, свързани със съпротивата, те нямат право да разкриват името на един доносник. Това е така, но никой не зададе въпроса: Ама защо трябва да се спазват тези закони. - Ако един закон не е справедлив заслужава ли да бъде уважаван и спазван? В немския има едно понятие за „гражданско неспазване на законите\". И ако един българин казва: „аз не мога сега да публикувам едно или друго, защото законът не го позволява“, донякъде спазването на закона също е едно участие в тези репресии. Този вид съпротива почти напълно липсва. Но има и един друг момент – много хора, които биха били годни за съпротива напускат България. Всеки път, където имам доклади или четения по света, ме заговаря българин или българка, които говорят разумно, виждам, че живеят в Германия, Франция, Аржентина, но не и в България. Това също пречи на съпротивата – хора, които са по-активни, превръщат тази своя енергия в свое бягство - търсене на лично оцеляване, а не в промяна на обстоятелствата.  \n\t   ", "date": "2019.01.04", "title": "В България няма съпротива"}
{"url": "http://clubz.bg/77890-sled_stranni_obiski_v_kantora_obvinenie_za_advokat_na_cvetan_vasilev", "text": "Претърсвания в адвокатска кантора в нарушение на закона. Обиск в домове. Привикване на разпит на адвокати за дейността на техни клиенти, което на практика възпрепятства защитниците да продължат да представляват клиент по съответното дело. И в крайна сметка - повдигнато обвинение - на адвокат, което също води до невъзможност защитникът да продължи да изпълнява задълженията си, за които е бил нает.  За това разказаха пред бТВ юристите Стоян Стоянов, чиято кантора е била обект на действията на прокуратура, следствие, полиция и ДАНС, и Александър Пелев, който станал свидетел на действията на разследващите органи. Часове по-рано над 2000 юристи излязоха със специална декларация и заплашиха с протест, ако пpoĸypaтypaтa, BCC, Инcпeĸтopaтът, cпeцcъдът нe peaгиpaт нa тoтaлнoтo пoгaзвaнe нa пpaвaтa и нeпpиĸocнoвeнocттa нa пpoфecиятa им. Един от поводите бе именно акцията с претърсване на кантори, въпреки че по закон кореспонденцията между адвокат и защитник е неприкосновена. След обиски и некролози: адвокати плашат с бойкоти и КС Преди празниците с реакция, макар и по-обрана, излезе и Висшият адвокатски съюз - отново заради съмнения и случаи на упражнен натиск върху юристи - без конкретика.  Висшият адвокатски съвет: Не посягайте на адвокатски кантори (ДЕКЛАРАЦИЯ) В историята с обиските става дума за кантората \"Карадалиев и партньори\", от която Стоянов е част. Самият той не поиска да обяви в ефира на бТВ имена на клиенти на дружеството или дела, по които тя работи - защото част от данните засягат и сигурността и са свързанни с военнопромишления комплекс. Публично известно е обаче, че адвокат Лазар Карадалиев е защитник и на банкера Цветан Василев, и на шефа на оръжейния завод \"Емко\" Емилиян Гебрев. Срещу последния се води дело от 2017 г., а разследванията започнаха след опита на \"Емко\" да придобие завод \"Дунарит\", който пък бе собственост на Василев преди фалита на КТБ.  Адвокат Стоянов разказа какво се е случило на 19 декември 2018 г. в кантората. Първо следовател и още 15-ина души - униформени, служители на ДАНС и т.н. - се опитали да нахлуят в адвокатското дружество под предлог за \"неотложност\", за да търсят документи, свързани с клиент на кантората. Оказало се обаче, че нямат съдебно разрешение за това. Първо казали, че са объркали адреса, а след това си тръгнали. По-късно същия ден обаче друг следовател, отново сериозно придружен, дошъл с вече издаден от Специализирания наказателен съд документ. Въпреки че според публикации разрешението е било за обиск на апартамент, като по-късно е добавено, че в него живее адвокат. Още по-странно е какво са търсили - акционерна книга и временни удостоверения за собственост на акции на един от клиените на кантората. Оказва се, че след първия неуспешен опит за претърсване на кантората се е стигнало до претърсване в офиса на счетоводителя на кантората, разказа юристът. Последвали и обиски в неговия дом и на други негови колеги. Следствието търсело и електронния подпис на адвоката, както и подписа на изпълнителния директор на дружеството, чиито документи били интересни за разследващите органи. Книгите в дома му били разгледани лист по лист. Второто нарушение, за което той сигнализира е, че хората, доведени при обиска като поемни лица са слезли от същия автомобил, от който и следователя. А идеята на поемните лица е да са независими, случайни хора. Сагата не приключва и тук - след обиските в кантората, при счетоводителя и по домовете юристи били закарани в Националната следствена служба да дават показания като свидетели.  Той и Пелев припомниха, че по закон адвокатите не могат да бъдат разпитвани в процесуално качество във връзка със своите клиенти и тези показания нямат стойност в един процес. Разпитът обаче е пречка даден адвокат да продължи да представлява клиента си. Александър Пелев каза, че акцията от 19 декември миналата година е приключила ден по-късно с повдигане на обвинение срещу адвокат Карадалиев - за участие в организирана престъпна група. Това със сигурност вече прекратява качеството му на защитник по въпросното дело.  Завод \"Емко\" като част от войната за наследството на Цветан Василев Според информация на \"Медиапул\" освен адвокатът ново обвинение е получил и собственикът на \"Емко\" Емилиян Гебрев. Според разследващите двамата са ръководили престъпна група. Всъщност става дума за старото дело срещу Гебрев от 2017 г., което е за източване на завода. Сега прокуратурата е променила обвинението и вместо за източване, обвиненията са за пране на пари. Така в кюпа влиза и адвоката. Разпитаните в НСлС адвокати от кантората - Стоянов, който разказа случката, и Ивайло Боев пък не могат да поемат защитата на клиента - заради разпита. Пълен обрат: Борисов връща договорите на \"Емко\" с \"Кинтекс\" Това не е първото обвинение на Карадалиев. Миналата година той бе обвинен, че се е опитал да \"профилактира\" свидетел по делото за източването на КТБ. По този процес Карадалиев е защитник на Цветан Василев. От държавното обвинение към момента отказват подробности за разследването. Специализираната прокуратура само потвърди, че на 19 декември са извършвани \"процесуалноследствени действия\", но отказа повече подробности, припомни \"Медиапул\".  Висшият адвокатски съвет: Не посягайте на адвокатски кантори (ДЕКЛАРАЦИЯ) Завод \"Емко\" като част от войната за наследството на Цветан Василев Пълен обрат: Борисов връща договорите на \"Емко\" с \"Кинтекс\"", "date": "2019.01.04", "title": "След странни обиски в кантора: обвинение за адвокат на Цветан Василев "}
{"url": "http://clubz.bg/77883-zashto_gospodari_na_efira_sleze_ot_efira", "text": "Новогодишната нощ бе последна за \"Господари на ефира\" в ефира и оттогава насам хитовото предаване е в отпуск. Принудителен. Договорът с Нова телевизия изтече на 31 декември 2018-а, но защо не е взето решение за подновяването му по-рано, засега остава тайна. Продуцентите на шоуто казват, че водят преговори както с Нова, така и с други телевизии, в т. ч. с конкурентната бТВ. Дали и кога \"Господарите\" ще тръгнат отново на екран засега не е ясно. Дотогава зрителите на Нова тв ще гледат в този часови пояс пак \"риалитито\" \"София - Ден и нощ\" (от 22 ч), както и комедийният ситком \"Теория за големия взрив\" от 23 ч.   Защо Нова телевизия е враг на Бойко Борисов? Неофициално от телевизията заявиха само, че се водят преговори. Също неофициално се говори, че продуцентите са поискали в пъти повече пари на предаване спрямо стария договор. Анна Цолова напусна окончателно Нова КЗК забрани сделката за продажбата на Нова тв От думите му стана ясно, че едно от най-съществените разминавания с \"Нова броудкастинг груп\" е за часа на излъчване на \"Господари на ефира\" - след \"София - Ден и нощ\".  Анна Цолова напусна окончателно Нова КЗК забрани сделката за продажбата на Нова тв", "date": "2019.01.04", "title": "Защо \"Господари на ефира\" слезе от ефира"}
{"url": "http://clubz.bg/77885-i_bylgariq_veche_dava_svoq_skromen_prinos_v_razpada", "text": "Европейските избори ще са събитието на 2019-а. Според песимистите Съюзът ще бъде пометен от националпопулистката вълна, оптимистите пък смятат, че хората вече са се наситили на националистическото театро. Развръзката – през май. Бедата обаче е, че пред очите ни се разпадат партиите: не само националните, но и европейските. В опит да заздрави съюза през 2017 г. Макрон настояваше част от местата в европарламента да се избират с транснационални листи; за начало това да станело за местата, които ще бъдат опразнени от британските депутати. Идеята не се прие, защото традиционно евроизборите се ползват за домашни цели. Системата „водещ кандидат“, която за втори път ще се прилага, би могла да укрепи лоялността към европейските партийни семейства, но тя няма обвързващ характер. Макрон иска да укрепи институционално ЕС, но създаденото от него движение „Напред“, което помете партийната система във Франция, още не си е намерило място в европейските семейства. В третата европейска икономика неофашистката „Северна лига“ дели властта с движението „5 звезди“, което засега не членува никъде. В германския Бундестаг седят не 4 а цели 7 партии, две от които си създадоха нови семейства. Да вземем България, която доскоро се стараеше да бъде в крак с евроизискванията – имаше си и леви, и десни, и каквито си трябва, а основен политически ресурс беше да членуваш в европейска партия. Най-дисциплинираната партия ГЕРБ неочаквано тръгна против съмишлениците си от ЕНП като зае страната на обвинения в корупция Орбан срещу огромното мнозинство на сестринските си партии. Жестове като отказът да се гласува конвенцията на ООН за миграцията или битката срещу регулацията на командированите работници дават идея за едно възможно отлитане на тази партия по източната тангента. Почват да се очертават две народни партии – западна и източна, а утре като дойде кризата и заговорим за пари, ще се появят южна и северна. Но дето има една дума - ГЕРБ с мед да ги намажеш. Какво да кажем за БСП, която влезе в открит конфликт с европейските социалисти, стигнал до отказ на Нинова да ходи на конгреса там, както и да издигне Станишев – да, един от най-известните в света български политици! – за водач на европейската си листа. Основен повод бяха безсрамните лъжи, които тази партия произведе по повод Истанбулската конвенция, както и расистката истерия около виртуалните бежанци. Разривът е дълбок: нашите просто вече не са част от европейското ляво семейство – крайно-десни ли станаха, православни традиционалисти ли, русофили-живковисти ли, ще кажат историците. Но е ясно, че социалистите в Западна Европа и тези  в България, Словакия, Румъния, вече (да кажа ли отново, както във времето на Студената война) са свързани само метафорически. ДПС се държи най-политОЛОГически коректно – всяко изказване на лидерите ѝ от последните години трябва да радва либералното сърце. Като че ли от учебник четат! Остава обаче съмнението у съгражданите ни за това дали идеите на просветените лидери стигат до сравнително бедния им, колективистичен електорат. Като видя Верховщад на митинг в Кърджалийско, ще си взема думите назад. Заявените проевропейци отдясно ни поставят пред неочакан проблем. Къде ще седнат в европарламента депутатите на Демократична България, ако приемем, че бъдат избрани? За сега из кулоарите се носи едно доста чудновато обяснение: ако бъде избран г-н Малинов, щял да иде при Народната партия, ако е Тафров – при либералите, ако пък спечели зелен – при зелените. Значи у дома идеите едни, в Европа – други. Постмодернизмът нараства още повече, когато стигнем до национал-популистите. Доколкото помня, Марин льо Пен не допусна нашите в „Движението за Европа на нациите и свободите“, където членува и мощната „Северна лига“ – видяха ѝ се твърде радикални. Там сега е... Воля. Джамбазки седи с Бареков при Европейските консерватори и реформисти (тук слагаме смайли). Архонт Бинев, излъчен от Атака, сега е независим евродепутат. По-незабележимите екзотики ще оставя на вашия Гугъл. Че не може да се управлява без партии, надявам се разбрахме през последните години. Но че размножаването на партийните формации прави континента неуправляем, ще научим на гърба си през идните години. А родната политика е на път да даде скромния си принос в разпада.", "date": "2019.01.04", "title": "И България вече дава своя скромен принос  - в разпада"}
{"url": "http://clubz.bg/77848-tropicheskiqt_trymp_ili_koj_e_politicheski_nekorektniqt_nov_prezident_na_braziliq", "text": "Президентът Жаир Болсонаро оправда очакванията на избирателите си във вторник (деня на встъпването му в длъжност) и заяви, че е против \"политическата коректност\" и \"лявата идеология\" и обеща да \"възстанови реда\". Болсонаро започна четиригодишния си мандат начело на първата сила на Латинска Америка, който ще покаже дали този депутат от крайната десница със скромна кариера има призвание на държавник. \n\tПрез октомври, въпреки расистките си, женомразки и хомофобски изказвания, той привлече на своя страна 55 процента от бразилците, като им обеща да сложи край на корупцията, насилието и икономическата криза. Бившият парашутист от армията често изразява без задръжки носталгията си по \"оловните години\" на военната диктатура (1964-1985 г.). Болсонаро отрече обаче да е заплаха за демокрацията и след избирането си на 28 октомври обеща, че правителството му \"ще защитава конституцията, демокрацията и свободата\". Главният проект на президента с пронизващи сини очи е либерализиране на режима за носене на оръжия, което ще позволи на \"свестните хора\" сами да раздават правосъдие. Той потвърди намерението си да въоръжи бразилците, въпреки че 61 процента от тях са против това. Самият Жаир Болсонаро стана жертва на насилие: на 6 септември той се размина на косъм от смъртта, след като бе намушкан от психически нестабилен човек в тълпата. Преди да встъпи в длъжност той изрази благодарност, че \"е още жив\". По същия начин той си осигури подкрепата на мощните лобита в парламента, най-вече на агробизнеса и на евангелистите (вероизповеданието на 36-годишната му съпруга Мишел). Като депутат той се отличи повече с изказванията си в пленарната зала, отколкото с одобрени законопроекти: два за 27 години. Жаир Болсонаро също така зачести хомофобските си изказвания: в интервю за списание \"Плейбой\" от 2011 г. той заяви, че предпочита син, \"убит при злополука\", отколкото син хомосексуалист.", "date": "2019.01.04", "title": "\"Тропическият Тръмп\", или кой е политически некоректният нов президент на Бразилия"}
{"url": "http://clubz.bg/77889-kitaj_izprobva_svoq_mega_bomba_video", "text": "Китай изпробва най-мощната си неядрена бомба, съобщи агенция \"Синхуа\", определяйки я като \"китайска версия на 'майката на всички бомби'\" по аналогия с използваната в Афганистан американска мега бомба, предаде Франс прес, цитирана от БТА. Държавната оръжейна компания   публикува на своя сайт няколкоксекунден видеозапис, показващ пускането на бомба. Тя избухва в степта и предизвиква огромна огнена топка и колона от черен дим. Бомбата беше пусната от китайски бомбардировач Н-6К. Мощността й \"отстъпва само на ядрените оръжия\", съобщават източници. Нито Норинко, нито държавната агенция \"Синхуа\" обаче са съобщили подробности за датата или мястото на експлозията или за обсега на действие на бомбата.  През април 2017 г. САЩ използваха в Афганистан най-мощното конвенционално оръжие в своя арсенал - бомбата, известна като \"майката на всички бомби\". Официално целта беше да се унищожат подземни тунели на Ислямска държава в източната част на страната. Тогава президентът Доналд Тръмп заяви, че се гордее с американската армия и приветства успеха. Китайската бомба е с дължина около 5-6 метра, но е по-малка и лека от американския си аналог, според Вей Дунсюй, военен анализатор, цитиран от всекидневника \"Глобъл таймс\". Той подчерта, че бомбата предизвиква масирана експлозия, която може лесно и напълно да унищожи укрепени наземни цели.  ", "date": "2019.01.04", "title": "Китай изпробва своя  мега бомба (ВИДЕО)"}
{"url": "http://clubz.bg/77888-shefyt_na_bnb_si_vdigna_zaplatata_do_16_849_lv_za_2019_a", "text": "Шефовете на Българската народна банка (БНБ) са гласували да си повишат заплатите с близо 10% от 1 януари 2019 г. Причината - досегашните им възнаграждения изоставали от пазарните нива в банковия сектор. Това става ясно от бюджета на БНБ за 2019 г., който в края на декември е изпратен в Народното събрание за сведение, пише  . През последните 3 години месечната заплата на управителя на БНБ Димитър Радев е била 15 368 лв. . От началото на новата година тя става 16 849 лв. или с над 1400 лв. повече. Тримата подуправители Калин Христов, Димитър Костов и Нина Стоянова вече ще взимат по 14 442 лв. вместо получаваните през миналата година 13 173 лв. на месец. Малко увеличение има и за останалите трима членове на Управителния съвет на държавния трезор. Те нямат всекидневни оперативни функции в банката и досега заплатата им е била 4391 лв. През 2019 г. тя ще е  4814. В доклада към бюджета на БНБ за 2019 г. е обяснено, че е направено пазарно проучване на възнагражденията в търговските банки в средата на 2018 г. Резултатът от това - заключение, че заплатите на началниците в народната банка \"изостават\" с над 9 на сто от тези на колегите им в частния сектор. В закона за БНБ пише, че заплатите в централната банки не може да са по-ниски от средните пазарни нива. Целта е банката да е конкурентноспособна по отношение на кадрите, които привлича на работа. Въпреки че това изискване е спазено, и за останалите служители, а не само за ръководството, ще има по-високи възнаграждения през новата година. Например заплатата на ръководния персонал се вдига от 4559 лв. на 5244 лв., на специалистите – от 1960 лв. на 2380 лв., а на поддържащия персонал – от 1064 лв. на 1302 лв.  От БНБ изрично уточняват, че \"бюджетът на БНБ се финансира изцяло със собствени ресурси\". С цел да е независима централната банка, тя сама си гласува бюджета, както и възнагражденията. Догодина БНБ ще разполага с бюджет от 112.8 млн. лв., което е ръст с 9.6%. Около една трета от него са разходите за персонал (близо 33 млн. лв.), които се повишават с 3 млн. лв. спрямо 2018 г. Освен БНБ още две институции в държавата определят сами заплатите си от собствени ресурси и това са Комисията за финансов надзор и Комисията за енергийно и водно регулиране (КЕВР). Отпадна и статутът на работещите там като \"държавни служители\", с което и лимитът за възнагражденията. Догодина БНБ ще разполага с бюджет от 112.8 млн. лв., което е ръст с 9.6%. Около една трета от бюджета са разходите за персонал (близо 33 млн. лв.), които се повишават с 3 млн. лв. спрямо 2018 г. Приблизително по една трета имат и другите две основни пера – издръжка на паричното обращение (35 млн. лв.) и разходи за материали, услуги и амортизация (близо 38 млн. лв.). За сравнение, през 2018 г. БНБ си гласува бюджет от 103 млн. лв., от които реално изхарчи около 96 млн. лв. Съществен проект от инвестиционната програма на БНБ за 2019 г. е изграждането на нов касов център в Пловдив на стойност 14.2 млн. лв. Други 3 млн. лв. ще се похарчат за системите за сигурност на новия касов център. ", "date": "2019.01.04", "title": "Шефът на БНБ си вдигна заплатата до 16 849 лв. за 2019-а"}
{"url": "http://clubz.bg/77892-350_bg_shofori_i_10_kamiona_se_stqgat_za_protesta_v_bryuksel", "text": "Превозвачите и политиците у нас с обща позиция преди големия протест в Брюксел на 10 януари. 350 български шофьори и 10 камиона ще излязат пред Европарламента по време на заседанието на транспортната комисия, която трябва да гласува пакета за мобилност, съобщи Нова тв. Седмица преди протеста в Брюксел властта увери превозвачите, че стои зад исканията им. Европа надви България. Шофьорите ще се връщат у дома най-малко веднъж на 4 седмици В транспортната комисия на Европарламента България разполага с един глас – на депутата Петър Курумбашев. Той обаче е т. нар. заместващ депутат и може да гласува само ако постоянният депутат от Партията на европейските социалисти отсъства. За да гласуват в наша полза и да отхвърлят пакета мобилност, българските депутати трябва да убеждават поотделно членовете на комисията. Росен Желязков не виждал как ще се спазва правилото за четирите месеца за шофьорите в ЕС „Ние сме се ангажирали с това да убедим колкото се може повече евродепутати в правотата на нашата кауза”, заяви Илхан Кючук от ДПС. Ако след гласуването в комисията по транспорта, законодателният пакет не мине в пленарната зала на европарламента до средата на април, работата по него остава за следващия състав на Еврокомисията и новия парламент.  Росен Желязков не виждал как ще се спазва правилото за четирите месеца за шофьорите в ЕС", "date": "2019.01.04", "title": "350 BG шофьори и 10 камиона се стягат за протеста в Брюксел"}
{"url": "http://clubz.bg/77875-sled_obiski_i_nekrolozi_advokati_plashat_s_bojkoti_i_ks", "text": "Aĸo пpoĸypaтypaтa, BCC, Инcпeĸтopaтът, cпeцcъдът нe peaгиpaт нa тoтaлнoтo пoгaзвaнe нa пpaвaтa и нeпpиĸocнoвeнocттa нa пpoфecиятa, aдвoĸaти oт цялaтa cтpaнa щe излязaт нa пpoтecт. Toвa oбявиxa днec нa пpecĸoнфepeнция   нaбpoявaщa нaд 2000 yчacтници. Πoвoд зa пpeдyпpeждeниятa ca пpeтъpcвaниятa и иззeмвaниятa в aдвoĸaтcĸи oфиc и в дoмoвeтe нa зaщитници, извъpшeни oт cлeдoвaтeли oт cпeцпpoĸypaтypaтa и cлyжитeли нa ДAHC нa 19 дeĸeмвpи, ĸaĸтo и paзлeпeнитe нeĸpoлoзи ĸpaй oфиca и дoмa нa aдвoĸaт   пише \"Де факто\". Πpeдcтaвитeлитe нa cвoбoднитe aдвoĸaти нacтoявaт cъщo Bиcшият aдвoĸaтcĸи cъвeт дa ceзиpa oфициaлнo пpoĸypaтypaтa и BCC зa нeзaĸoннитe дeйcтвия нa cлyжитeли нa cпeцпpaвocъдиeтo. Kaĸтo и нa Oбщoтo гoдишнo oтчeтнo cъбpaниe нa aдвoĸaтypaтa нa 26 янyapи дa ce глacyвa и нa тexнитe ĸлиeнти. Некролози приживе за адвокатка на Иванчева и Петрова Πoдpoбнитe иcĸaния вeчe бяxa излoжeни в oтĸpитo пиcмo, пyблиĸyвaнo oт \"Дe фaĸтo\". Πoдпиcaлитe гo, чийтo бpoй вeчe e нapacнaл дo 235, cпopeд cъoбщeнoтo oт aдвoĸaт Aлeĸcaндъp Πeлeв, пpизoвaвaт зa нeзaбaвни и пoдpoбни пpoвepĸи нe caмo нa дeйcтвиятa нa пpeдcтaвитeлитe нa cпeцпpoĸypaтypaтa, нo и нa cпeцcъдa,  , въпpeĸи гapaнтиpaнитe пo Koнcтитyция и зaĸoн нeпpиĸocнoвeнocт нa oтнoшeниятa мeждy зaщитниĸ и ĸлиeнт. На пресконференция днес в БТА нe бe oбявeнo чий oфиc и дoмoвe ca били пpeтъpcвaни. Ho вeчe e извecтнo, чe cтaвa дyмa зa ĸaнтopaтa нa eдин oт aдвoĸaтитe нa Цвeтaн Bacилeв пo дeлoтo „KTБ“ Лaзap Kapaдaлиeв и нa нeгoвитe cъдpyжници, ĸaĸтo и нa дoмoвeтe им. Aлeĸcaндъp Πeлeв, който cтaнaл oчeвидeц нa чacт oт cъбитиятa нa 19 дeĸeмвpи, paзĸaзa ĸaĸ зaвapил в ĸaнтopaтa нa ĸoлeгитe cи  ĸoитo ca иcĸaли дa влязaт, зa дa пpeглeждaт ĸнижa и дa иззeмвaт дoĸyмeнти. Heщo пoвeчe – в paзpeшeниeтo нa cпeцcъдa e билo пocoчeнo ĸaĸви имeннo дoĸyмeнти, зacягaщи oтнoшeния c ĸлиeнтитe, ce тъpcят. Kaĸтo и чe тoвa   oбитaвaн oт физичecĸo лицe, ĸoeтo yпpaжнявa пpoфecиятa aдвoĸaт. B cъщoтo вpeмe нa няĸoлĸo мecтa в cгpaдaтa виceли тaбeли, чe нa тoзи aдpec ce пoмeщaвa aдвoĸaтcĸи oфиc. Висшият адвокатски съвет: Не посягайте на адвокатски кантори (ДЕКЛАРАЦИЯ) И oщe – пъpвoнaчaлнo cyтpинтa cъщият cъcтaв cлeдoвaтeли и cлyжитeли нa ДAHC нaпpaвил oпит зa пpeтъpcвaнe и иззeмвaнe   нo cлeд oтĸaз дa бъдaт дoпycнaти, мaлĸo пo-ĸъcнo ce зaвъpнaли вeчe c paзpeшeниeтo. B ĸoeтo ce e yĸaзвaлo cъщo дa ce иззeмe личeн eлeĸтpoнeн пoдпиc нa aдвoĸaт, ĸopecпoндeнция нa aдвoĸaтa c нeгoви ĸлиeнти и ĸнижa нa защитника. B ĸpaйнa cмeтĸa нe ce cтигнaлo дo пълнo пpeтъpcвaнe, вĸлючитeлнo и зapaди cъдeйcтвиeтo нa пpиcъcтвaлия пpeдcтaвитeл нa Coфийcĸaтa aдвoĸaтcĸa ĸoлeгия Bлaдимиp Дoнчeв, пpиcтигнaл cлeд ĸaтo aтaĸyвaнитe зaщитници пoтъpcили cъдeйcтвиe oт CAK. Beчepтa нa cъщия дeн обаче e имaлo пpeтъpcвaния и в дoмoвeтe нa тpимa aдвoĸaти, cлeд ĸoeтo дo 23 ч. тe ca били нa paзпит. Oтдeлнo бяxa oтпpaвeни и дpyги иcĸaния ĸъм Bиcшия aдвoĸaтcĸи cъвeт. И адвокатският съвет подкрепи съдиите за реална реформа Eднo oт тяx e дo 20 янyapи, пpeди oбщитe cъбpaния нa aдвoĸaтcĸитe ĸoлeгии пo мecтa BAдC дa пpeдcтaви зa oбcъждaнe изгoтвeния ĸoнcoлидиpaн пpoeĸт зa пpoмeни в Зaĸoнa зa aдвoĸaтypaтa, зaяви Beлиcлaв Beличĸoв. Kaĸтo и пo въпpoca дa ce пpoвeдe нaциoнaлнa ĸoнфepeнция и eдвa тoгaвa дa ce пpeдпpиeмaт дeйcтвия зa внacянe нa пpoeĸтa в Hapoднoтo cъбpaниe. BAдC ce пpизoвaвa cъщo дa aтaĸyвa пpeд Koнcтитyциoнния cъд пocлeднитe пoпpaвĸи в aнтиĸopyпциoнния зaĸoн, ĸoитo зaчepтaxa тълĸyвaтeлнoтo peшeниe нa BKC  зa гpaждaнcĸaтa ĸoнфиcĸaция. Висшият адвокатски съвет: Не посягайте на адвокатски кантори (ДЕКЛАРАЦИЯ) И адвокатският съвет подкрепи съдиите за реална реформа", "date": "2019.01.04", "title": "След обиски и некролози: адвокати плашат с бойкоти и КС"}
{"url": "http://clubz.bg/77862-za_shansa_da_zamryknesh_v_planinata_pred_zaklyuchena_vrata_dokato_vytre_si_praznuvat", "text": "Думите са на Кирил Радев - млад мъж, основател на българското студентско движение в Манхайм и на редица инициативи в неправителствения сектор у нас; запален планинар, бегач, спортист. А поводът за тях - отношението на стопаните на витошкия заслон \"Черни връх\", които в новогодишната нощ отказват да пуснат Радев, изпаднал в състояние близко до хипотермията, да се стопли в сградата. Празнували. Било частно парти. Историята приключва с щастлив край за планинаря и неговите спътници, вероятно с не толкова щастлив за управителите на заслона, но освен чисто човешкия въпрос как с лека ръка можеш да оставиш бедстващ човек на на минусови температури докато празнуваш пред камината по тениска, тя породи въпроси и относно собствената отговорност на всеки, решил да покори зимната планина и за отговорността на хижарите към стопанисваните от тях обекти и техните посетители. Какво се е случило в нощта на 31 декември 2018 г.-1 януари 2019 г. разбираме от разказа на журналиста и писател Димитър Кенаров. Димитър, заедно с Владо Донков, професионален фотограф и полярен изследовател, Стефания Каменова, еколог, изучаващ популацията на северни елени в Скандинавия и Русия и Джоуди Хилтън - американски фоторепортер - всички с дългогодишен опит в планинарството, решават да се изкачат на Черни връх, за да посрещнат там новогодишната нощ, след което да се върнат обратно в София. Това не е ново преживяване за част от компанията. Кенаров и Радев са посрещнали 2017-а по същия начин. Този път обаче Кирил решил да тръгне сам от центъра на София и тичайки да се качи до заслона на Черни връх, където трябвало да се чакат с Димитър, Владо, Стефания и Джоуди. Компанията проучила предварително времето в планината, всички тръгнали добре екипирани, а Кирил, който от години тренира дисциплини за издържливост, полумаратони, маратони, високопланински ултрамаратони, триатлон и т.н. многократно и на ниски минусови температури, тръгнал от София облечен с лека екипировка (\"гол до кръста, по шорти и с маратонки, с лека раница на гърба\"), но по собствените му думи с всичко необходимо в раницата.  Разказът продължава с това как Радев застигнал компанията в леката си екипировка, без да има никакви признаци за изтощение или измръзване и продължил към заслона, задминавайки компанията. Малко по-късно, когато и останалите стигнали до заслона, заварили Кирил да стои на пейка в предверието му. Уведомил ги, че е заключено. Димитър разказва, че няколко дни по-рано се е обадил по телефона в \"Черни връх\", където \"не особено любезно\" му било заявено, че планът на хижарите тази година е да се празнува в \"семеен кръг\".  посочва Кенаров. Опитите на компанията да влезе в заслона удрят на камък, а в това време Радев, чието тяло вече е в състояние на покой, започва да издава признаци на измръзване. Видимо в чайната има хора и дори след като на вратата се показва жена по тениска и ѝ обясняват ситуацията с измръзналия турист, който се нуждае от подслон, тя грубо ги отпраща. С аргумента:  Кенаров прави запис на разговора с мобилния си телефон: Компанията се принуждава да се обади в Планинската спасителна служба (ПСС) с молба за помощ, в това число да се телефонира на празнуващата компания в заслона, за да пусне премръзналия Кирил вътре. След позвъняването на ПСС това се случва. Отделно екип на планинските спасители идват, за да вземат Русев и го отвеждат в базата си. Следват преглед и затопляне, развръзката е щастлива - планинарите се прибират обратно в София. Стопанинът на заслона Чавдар Евтимов обаче не съжалява за действията си.  Съвестта му била чиста \"щото бяха предупредени два дни преди това, че няма да могат да влезнат\". Оправданията на управителите на заслона обаче не отговарят на нормативната уредба. И това бе потвърдено и от Мирослав Дачев от Българския туристически съюз (БТС). Евтимов има договор за управление на \"Черни връх\" точно с БТС. Първо, сградата не е чайна, а е туристически обект и като такъв трябва да е готов да приеме посетители по всяко едно време на денонощието. В Правилника за вътрешния ред в туристическите хижи на БТС (заслоните попадат в обхвата на правилника) изрично е записано:  Самият Кирил Радев, след множеството критики в социалните мрежи по негов адрес и за начина, по който полугол е тръгнал в планината, излезе с пространно обяснение какъв спорт и практики практикува. Но наблегна и на работата на ПСС, нуждата от по-добро финансиране на спасителната служба и на личната отговорност на всеки планинар.", "date": "2019.01.04", "title": "За \"шанса\" да замръкнеш в планината пред заключена врата, докато вътре си празнуват"}
{"url": "http://clubz.bg/77887-poroshenko_deklarira_dohodi_ot_20_mln_za_2018_g", "text": "Украинският президент Петро Порошенко е подал първата за 2019 г. декларация за доходите си и в нея той е посочил сумата от 574 милиона гривни (около 20 милиона долара), предаде БТА. Агенцията се позова на украинския Единен държавен регистър на декларациите, цитиран от ТАСС. Според текста на документа към 1 януари 2019 г. украинският държавен глава е получил дивиденти от инвестиционната банка \"Ротшилд\" в размер на 548,7 милиона гривни (19 милиона долара) и от фонда \"Прайм асетс кепитъл\" в размер на 26,2 милиона гривни (936 000 долара). \n\tСпоред украински медии доходите на Порошенко за 2018 г. са се увеличили 12 пъти в сравнение с 2017 г. Според медиите доходите му са станали 7 милиона долара. Освен това в края на декември миналата година той е декларирал още около 20 милиона долара дивиденти от инвестиционната банка \"Ротшилд\".  \n\tСпоред ежегодния рейтинг \"Топ 100 на най-богатите украинци\", публикуван от изданието \"Новое время\", за 2018 г. Порошенко заема шесто място в класацията, като състоянието му \"се оценява на 1,1 милиарда долара, а ключовият актив се явява корпорацията \"Рошен\". \n\tКогато стана президент през май 2014 г., Порошенко обеща да се откаже от бизнес активите си, с изключение на телевизията \"Пети канал\", но така и не изпълни това. През февруари 2018 г., в отговор на упреци на журналисти, той заяви, че доходите му за времето, в което е държавен глава, са намалели и че и неговият живот не е лесен, отбелязва ТАСС. ", "date": "2019.01.04", "title": "Порошенко декларира доходи от $20 млн. за 2018 г."}
{"url": "http://clubz.bg/77869-hakeri_pusnaha_lichnite_danni_na_merkel_v_tuityr", "text": "Хакери публикуваха в интернет лични данни на стотици германски политици от различни партии, предадоха ДПА и ТАСС, като се позоваха на телевизия А Ер Де.  Сред тях е и канцлерката Ангела Меркел, чиито данни - имейл адрес, номер на факс и писма от и до нея, са изтекли в туитър.  Данните на политиците, разпространени в туитър, включват информация за кредитни карти, адреси, номера на мобилни телефони, лични писма и копия от лични карти. Няма потвърждение дали всички данни са истински. Самоличността и мотивите на хакерите засега са неизвестни. Хакери предлагат данни за 257 000 потребители на Фейсбук. Следите водят към Русия От кибератаката, изглежда, са засегнати всички парламентарно представени партии освен \"Алтернатива за Германия\", отбелязва ДПА. Говорител на парламентарната група на \"Левите\" каза, че лидерът на партийната фракция в Бундестага Дитмар Барч е бил лично засегнат, предаде Ройтерс. Министърката на правосъдието Катарина Барли осъди изтичането на данните, което нарече \"сериозно\" и \"атака срещу германската демокрация\". Извършителят на тази атака иска да накърни доверието в нашата демокрация и в институциите ни, каза тя и подчерта, че той трябва незабавно да бе открит и да се изясни какви са били мотивите му.", "date": "2019.01.04", "title": "Хакери пуснаха личните данни на Меркел в туитър"}
{"url": "http://clubz.bg/77881-12_plyus_3_na_30_godini", "text": "Днес предаването на програма \"Хоризонт\" на БНР \"12 плюс 3\" навършва 30 години. Първото му излъчване е в 12:00 на 4 януари 1989 г. В началото на 90-те всеки ден \"12+3\" слушат около два милиона българи. В пикови политически моменти предаването достига до над три милиона слушатели на ден. По време на правителството на Жан Виденов всички от останалите основатели на \"12+3\" и водещите фигури на сутрешната и вечерната новинарска линия на \"Хоризонт\" са уволнени. Уволненията предизвикват масов граждански протест, един от първите от гражданската вълна, помела правителството на Виденов и върнала България обратно на пътя на демократичните промени. Интересни истории, свързани с предаването, могат да бъдат прочетени в  Създателите на „12+3“, първите му водещи и редактори  ,  ,  ,  ,  ,   и   са автори на своите страници в тази дигитална история. Спомените на    са споделени отново от самите тях в специалния отдел на този портал във времето.", "date": "2019.01.04", "title": "\"12 плюс 3\" на 30 години"}
{"url": "http://clubz.bg/77871-sedem_vyprosa_do_premiera_borisov_za_vinetkite", "text": "Оставки на ръководството на Агенция \"Пътна инфраструктура\" и на всички, замесени в \"срамното фиаско\" с въвеждането на електронната система за винетките поиска \"Демократична България\". И постави седем въпроса до премиера Бойко Борисов и до вицепремиера Томислав Дончев, който отговаря за въвеждането на електронното управление.  До 15 януари: без глоба за липса на винетка От обединението изброяват пунктовете на провала на системата за винетките, която се подготвя от години: Предложението на Борисов: община иска път без винетка - да си плаща поддръжката И настояват премиерът Бойко Борисов, освен да организира оставките, да отговори на няколко въпроса: От \"Демократична България\" припомнят и скандала със срива на Търговския регистър, който блокира за седмици целия фирмен оборот в страната и за който още няма смислено обяснение и адекватно понесена отговорност. Предложението на Борисов: община иска път без винетка - да си плаща поддръжката  пише в позицията От обединението подкрепят електронизацията на винетките, въвеждането на електронна тол система и автоматизиране на контрола по пътищата с електронни средства, но определят провала на въвеждането й като  . Предложението на Борисов: община иска път без винетка - да си плаща поддръжката Предложението на Борисов: община иска път без винетка - да си плаща поддръжката", "date": "2019.01.04", "title": "Седем въпроса до премиера Борисов за винетките"}
{"url": "http://clubz.bg/77878-11_milimetra_tochno_tolkova_spasiha_bitkata_za_titlata", "text": "В 18-ата минута на големия мач \"Манчестър Сити\" - \"Ливърпул\" (2:1) Садио Мане от тима на гостите получи пас от Мохамед Салах и останал \"очи в очи\" с вратаря на домакините Едерсон, насочи топката към рамката. Тя се отклони в гредата и се върна към терена. Защитникът на \"Сити\" Джон Стоунс и стражът не се разбраха, националът изрита кълбото, то се отби у Едерсон и отново се насочи към мрежата. С отчаяна намеса Стоунс изчисти топката току пред краката на Салах. Въпреки това човешкото око подсказа: гол! \"Сити\" нанесе първа загуба на \"Ливърпул\", не иска да сдаде титлата (СНИМКИ) Технологията обаче \"отрече\" - няма гол! Ако имаше гол, главният съдия щеше да бъде известен по електронен път (на устройството на ръката му, което наричаме часовник) и просто щеше да посочи центъра на терена, а \"Ливърпул\" да поведе с 1:0. Какво е старото изискване за попадение - топката да е преминала голлинията с целия си обем. Дори ако я \"закача\" с малко - гол няма. Часове по-късно стана ясно колко е това малко в случая на стадион \"Етихад\" в Манчестър - 11 милиметра. За тези 11 милиметра говори футболният свят днес. Според мнозина, начело с водещи анализатори на Албиона, това е нищожната граница, спасила интригата за титлата в най-интересното и конкурентно първенство в света. \"Ливърпул\", който в момента е най-силният отбор в родината на футбола (а вероятно и не само там), щеше да поведе в резултата. А какви биха били шансовете да допусне обрат? Не много големи. При победа \"червените\" щяха да поведат с 10 точки пред шампиона. Равенството щеше да означава запазване на статуквото - 7 пункта. В крайна сметка \"Сити\" спечели и разликата сега е само 4 т. Вървят и шеги в социалните мрежи. Една от тях гласи, че \"Манчестър Сити\" е обявил първата си голяма януарска покупка в зимния трансферен период - технология на голлинията.", "date": "2019.01.04", "title": "11 милиметра. Точно толкова спасиха битката за титлата"}
{"url": "http://clubz.bg/77866-koka_kola_kupi_kosta_za_49_miliarda", "text": "Компанията Whitbread PLC приключи сделката по продажбата на \"Кок-Кола\" на веригата от кафенета \"Коста\", съобщава Нюз.ру. От ръководството на холдинга \"Кока-Кола\" обявиха, че цената е 4,9 милиарда долара. Сделката е била финализирана, след като са получени разрешения от Европейския съюз и Китай, съобщават още от \"Кока-Кола\". \"Кока кола\" купува \"Коста\" за 4,4 милиарда евро Благодарение на споразумението американската компания ще получи почти 4000 кафенета на веригата \"Коста\", както и предприятия за приготвяне и дистрибуция на кафе на зърна. Както е известно, веригата има кафенета и в България. Мрежата Costa Coffee се появява във Великобритания през 1971 година и по днешни данни е най-голямата в Обединеното кралство. През 1995 година Whitbread купува веригата за около 23 милиона долара. Тогава тя е наброявала едва 39 кафенета във Великобритания. През април тази година Whitbread отдели Costa Coffee в самостоятелна фирма. Печалбата ѝ за финансовата 2018 г. е 250 милиона долара.", "date": "2019.01.04", "title": "\"Кока-Кола\" купи \"Коста\" за $4,9 милиарда"}
{"url": "http://clubz.bg/77863-sasht_nqmalo_da_pozvolqt_turcite_da_izbiqt_kyurdite", "text": "Съединените щати искат да продължат да не позволяват на \"турците да избият кюрдите\" в Сирия след решението на президента Доналд Тръмп да изтегли американските войници от тази страна, заяви държавният секретар на САЩ Майк Помпео, цитиран от Франс прес. Той отказа да посочи график за предстоящото изтегляне на американските войници от Сирия, за да не \"знаят точно\" кога ще стане това \"враговете\" на Съединените щати. Тръмп размишлявал как да се изтегли бавно от Сирия Преди Коледа Тръмп изненадващо обяви, че ще върне у дома наброяващия около 2000 души американски военен контингент в Сирия, тъй като той е изпълнил целта си да победи групировката \"Ислямска държава\". Това решение шокира много съюзници на Съединените щати и доведе до оставката на американския министър на отбраната  и на специалния пратеник на САЩ в антиджихадистката коалиция  припомня Франс прес. Впоследствие Тръмп уточни, че това изтегляне няма да стане \"от днес за утре\", а ще отнеме \"известно време\". Както изглежда, той си е взел бележка след призивите да не връща прибързано американските войници от Сирия у дома, отбелязва Франс прес. Турция бърза с операцията в Северна Сирия Изтеглянето на САЩ е заплаха по-специално за кюрдските милиции, които са съюзници на Вашингтон в борбата срещу \"Ислямска държава\". Турция не крие намерението си да започне офанзива срещу тях, за да предотврати обособяването на управлявана от кюрди територия край своята граница, тъй като се опасява, че това може да засили сепаратистките настроения сред собственото й кюрдско малцинство. Турция бърза с операцията в Северна Сирия", "date": "2019.01.04", "title": "САЩ нямало да позволят турците да избият кюрдите"}
{"url": "http://clubz.bg/77877-syzdal_si_problem_narushi_zakon_za_da_go_reshish", "text": "В студиото на сутрешния блок на БНТ директорът на Националното тол управление в АПИ Антон Антонов заяви, че проблем със системата за електронни винетки няма. Вместо да обяви, че подава оставка! Защото когато редовите граждани не спазим някой закон, ние обикновено имаме проблем и съвсем закономерно понасяме наказание. Администрацията в България обаче, ако има проблем, го „решава“, като нарушава някой закон. И се оправдава, че го прави в името на общото благо и даже чака аплодисменти и благодарности за това. Вместо да признае неприятния факт, че така тя прикрива собствената си некадърност, безхаберие и в много случаи – корумпираност. Седем въпроса до премиера Борисов за винетките Прекрасна илюстрация за това е хаосът около въвеждането на електронните винетки. Когато една частна фирма въвежда нова система, тя се стреми да предвиди всички възможни засечки и своевременно да ги отстрани. Или поне се старае да създаде нужните предпоставки решаването им да става с най-малко неудобства за клиентите. АПИ обаче прави точно обратното - тя създава всички предпоставки проблемите да се мултиплицират, а клиентите – да се подлудят. От една година агенцията рекламира, че от 1.01.2019 г. влиза в сила електронната винетка. Но точно АПИ се оказа абсолютно неподготвена за старта. Да не говорим, че още през 2016 година 43-ото народно събрание прие разпоредбите за въвеждане на тол системата в комбинация с електронната винетка. Оттогава изминаха над две години очевидно в безплодни „усилия“ на агенцията. Защото системата е очевидно недоизкусурена – непрекъснато блокира, не конвертира хартиените винетки, не праща имейли за извършената операция, някои граждани не могат да платят, други \"късметлии\" обаче плащат по два пъти... Акцията е очевидно технически неподсигурена – няма монтирани апарати за купуване на винетки даже по границите, да не говорим за бензиностанциите в страната или за малките населени места, жителите на които също се нуждаят от винетка, за да отидат до гробищата например по път, напомнящ лунен пейзаж... И даже няма на кого да се оплачеш – колцентърът на оператора на тол системата щял да заработи някога, може би, но не сега! Така хиляди български граждани зорлем бяха превърнати в нарушители. Не че има и как да ги хванат – камерите по пътя, дето трябва да засичат нарушителите, не са монтирани, а прясно назначените тол полицаи нямат връзка със системата, за да проверят кой автомобил е изряден и кой не. Затова гражданите бяха посъветвани да доказват електронната си винетка с... хартиена разпечатка! Звучи като виц, ама не е! Накрая АПИ „реши“ проблема, като наруши закона – изобщо отмени винетките до 15.01. Поне! До 15 януари: без глоба за липса на винетка А вместо да си посипят главата с пепел, шефовете ѝ продължиха упорито да твърдят, че всичко е перфектно изпълнено по план и който недоволства, е саботьор и само създава излишна паника. В случая по план очевидно само са назначени над 900 служители и са похарчени 180 млн. лв. от нашите пари. И то похарчени от едни аналогови чиновници, които разбират дигитализацията не като прогрес, а като далавера. На тях не им пука каква система са приели, нито пък как и за колко ще я поддържат – това щяло да се решава, след като изтече гаранцията на тол системата! Няма логика? Няма, ако харчиш собствените си пари, които си изкарал с честен труд. Има, ако прахосваш чужди пари и никой не ти търси сметка за това. Но какво се чудим, като то и цялото ни електронно правителство се прави така. Досега са похарчени над 2 млрд. лв., но връзка между администрациите няма, а чиновниците продължават да изискват хартиено доказателство за подписан с електронен подпис документ. Пак стана „Хубаво е, ама не е готово“!   До 15 януари: без глоба за липса на винетка", "date": "2019.01.04", "title": "Създал си проблем? Наруши закон, за да го решиш!"}
{"url": "http://clubz.bg/77882-dimityr_ivankov_se_zavyrna_v_levski", "text": "Бившият национален вратар Димитър Иванков се завръща в родния си клуб \"Левски\" като треньор. Иванков ще води подготовката на играчите на този пост, оказал се проблемен за \"сините\" в последните години. Новината скоро ще бъде потвърдена на официалния сайт на клуба. Договорът на Иванков е за година и половина, а той заменя Валентин Захариев, който се завръща в детско-юношеската школа на \"Герена\". Митко влиза в щаба на словенския треньор Славиша Стоянович. В момента \"Левски\" разполага с почти половин дузина вратари, ако се броят момчетата от школата, които тренират с първия отбор. Николай Михайлов наскоро се присъедини към родния си клуб с амбицията да стане №1 през пролетта. А в изминалите месеци Божидар Митрев, Мартин Полачек и Николай Кръстев редиха гаф след гаф под рамката. Преди броени дни 19-годишният юноша Димитър Шейтанов официално обяви, че напуска \"Герена\". Той ще си търси късмета в чужбина, още от есента кара проби в английски клубове, като \"Лийдс\" и \"Астън Вила\". Досега Димитър Иванков не е работил като треньор.", "date": "2019.01.04", "title": "Димитър Иванков се завърна в \"Левски\""}
{"url": "http://clubz.bg/77868-togava_nashiqt_pocheten_predsedatel_d_r_ahmed_dogan_pokaza_pytq", "text": "ДПС навършва днес 29 години от създаването си. Движението е учредено на 4 януари 1990 г. По този повод от партията разпространиха съобщение, в което за пореден път се изтъкват заслугите на Ахмед Доган за демокрацията в България, за евроатлантическия ѝ път и за спазването на правата и свободите на гражданите. Ето какво се казва в съобщението на ДПС по повод рождения му ден:", "date": "2019.01.04", "title": "\"Тогава нашият почетен председател д-р Ахмед Доган... показа пътя\""}
{"url": "http://clubz.bg/77876-za_pyrvi_pyt_ot_70_g_namalqva_naselenieto_na_kitaj", "text": "Населението на Китай, най-многобройното в света, е отбелязало спад през миналата година за пръв път от най-малко 70 години, предаде Франс прес. Официалните данни ще станат известни по-късно този месец. Според специалиста И Фусян, преподавател в американския Университет на Уисконсин-Мадисън, през миналата година китайското население е намаляло с 1,27 милиона души въпреки отмяната на политиката за едно дете. Това е нищожен спад в сравнение с общото население от 1,39 милиарда, но въпреки това е безпрецедентно в историята на основаната през 1949 г. Китайска народна република. Майки, страната ви има нужда от вас Китайската политика на едно дете, често критикувана заради жестокостта си, беше въведена през 70-те години. Сблъсквайки се със застаряване на населението, от 2016 г. Пекин разрешава на всички семейства да имат по две деца. Проблемът е, че заради цената на образованието, здравеопазването и жилищата много двойки решават все пак да останат с едно дете или дори без деца. В резултат броят на ражданията е намалял с 2,5 милиона за миналата година, казва И Фусян, а централните власти са очаквали 790 000 новородени повече. Според експерта общо за 2018 г. са родени около 10,31 милиона деца. В същото време броят на починалите достигна 11,58 милиона, показват оценките на изследователя, който се базира на местни статистики. Миналата година бележи исторически поврат, ако става дума за броя на населението, смята И. Според него тенденцията може би е дори необратима, имайки предвид намаляването на броя на жените в детеродна възраст. Китайското население в работоспособна възраст (16-59 години) е намаляло с близо 5,5 милиона души през 2017 г. за шеста поредна година, достигайки 902 милиона души (65 на сто от населението). По оценки на правителството броят на хората на 60 и повече години е бил 17,3 на сто от населението в края на 2017 г., но се очаква до 2050 г. броят им да достигне 35 на сто (487 милиона души), пише БТА.", "date": "2019.01.04", "title": "За първи път от 70 г.: намалява населението на Китай"}
{"url": "http://clubz.bg/77860-bez_panika_buldozer_ni_machka", "text": "„Без паника!... и си носете хавлия“ – повтаряйте по-често съвета на Дъглас Адамс, когато се сетите за поредното бижу на е-управлението – новата система за електронни винетки. Казвайте си същото, когато се сетите и за будната кома, в която изпадна Търговският регистър през миналото лято, когато периодично се срина системата на КАТ за регистрация на автомобили, когато политическите брокери се „страхуват“ от въвеждането на машинно гласуване или ресорният вицепрмиер Томислав Дончев с гордост натъртва на „електронно управление“. Без паника трябва да посрещаме добрите практики на самоуправството – за това как местни кметове се разбрали с по-големия градоначалник на Варна да не се плащат винетки. Как премиерът Бойко Борисов с един замах реши да „подари“ „Северната тангента“, уж част от новата магистрала „Европа“, на живеещите в покрайнините на София „столичани в повече“. Нали идват два вида избори – и за евродепутати, и за нови кметове. Да не се паникьосваме, когато за месец същият този кабинет на Бойко Борисов успя да подобри рекорда си и \"да изхарчи“ 2,7 млрд. лв. от бюджетния излишък на българските данъкоплатци, заобикаляйки приетия от същото това правителство закон за държавния бюджет. Като 1,7 млрд. лв. ще отидат за строителство. А в същото време магистралите или са в дупки, или има затворени участъци, София, Варна и новата европейска столица на културата – Пловдив, са превърнати в „лунен пейзаж“ от изкопи, ремонти на ремонта и затворени улици. Е, как пък нито едно българско домакинство, дали ще е европредседателство, дали европейска столица на спорта, младежта или културата, не мина без сленга за „плочки и павета“. Спортният министър Красен Кралев се хвърля да домакинства световното по футбол през 2030 година, иска да вдига нов национален стадион. Бедна ни е фантазията, ако това се сбъдне, колко бетон ще отнесем. Цялата управленска и административна сила на държавата изпада в гротескна немощ всеки път, когато се опита да надскочи себе си с щедри обещания и закани. И това не е просто грешка на растежа, а неспираща демонстрация на ужасяващо безхаберие и безотговорност как се харчат публичните средства на данъкоплатците. И как никой не им търси отговорност. Но затова вина имат и българските граждани, които не просто привикнаха на неспиращите чиновнически щуротии, сервирани като евтино публично шоу. Гражданската ни чувствителност дотолкова е притъпена, че вече дори и не се паникьосваме. Булдозерът на некадърността, самодоволството и арогантното самозабравяне на тези, които управляват държавата и нейните институции, не спира да минава право през нас. И както се вижда, последствията за тях са „съвсем никакви“. Затова да си носим хавлиите.", "date": "2019.01.04", "title": "Без паника - булдозер ни мачка"}
{"url": "http://clubz.bg/77880-iphone_7_i_8_ne_se_prodavat_v_germaniq", "text": "Германски съд забрани на Apple да продава собствените си модели iPhone 7 и 8 в страната от днес, съобщи TechCrunch. Причината - съд в Мюнхен застана на страната на Qualcomm в патентен спор миналия месец.  Apple и Amazon стават официални партньори В момента германските потребители могат да си купят новите модели iPhone X и Xs, но не и предишните два флагмана, които са далеч по-популярни заради все още мощния им хардуер и по-ниската цена.  Според най-големия производител на чипове в света Apple нарушава негови патенти като използва нерегламентирано технологията за по-дълъг живот на батерията на смартфона. Новият iPhone - с части на Toshiba и Intel За да може да блокира Apple, Qualcomm е трябвало да плати 1,34 млрд. долара гаранция. Apple ще обжалва и ако спечели обжалването, ще може да получи тези пари или част от тях като обезщетение за временната забрана. В обратния случай от Qualcomm ще си приберат гаранцията. Според производителя на чипове съдът е наредил и спиране на продажбата на тези модели iPhone и от трети лица. Въпреки това други търговци на техника в Германия все още предлагат моделите 7 и 8. Apple води правни спорове с Qualcomm на няколко бойни полета, т. е. при няколко юрисдикции през последните 2 години. Това доведе до разтрогване на предишното партньорство между двете компании. Въпреки че компанията в Купертино заяви, че ще ползва чипове само от други компании като Samsung, според някои потребители в част от новите iPhone също има техника на Qualcomm. Новият iPhone - с части на Toshiba и Intel", "date": "2019.01.04", "title": "iPhone 7 и 8 не се продават в Германия"}
{"url": "http://clubz.bg/77879-bylgarka_e_sred_obvineni_v_izmama_za_2_mlrd_s_dylg_na_mozambik", "text": "Трима бивши служители на Credit Suisse Group AG, сред които и една българка, са били арестувани в Лондон в четвъртък по обвинения, че са участвали в схема за измами, обхващаща  $2 милиарда за държавни фирми в Мозамбик, предаде Ройтерс, позовавайки се на американски прокурори. Андрю Пиърс (49 г.), Сърджан Сингх (44 г.) и Детелина Събева (37 г.) са били обвинени във федерален съд в Бруклин, Ню Йорк в заговор да нарушат законите на САЩ срещу измамите, в пране на пари и измами с ценни книжа според говорителя Джон Марзули, съобщи агенцията. Tе са освободени под гаранция, докато САЩ изискват тяхната екстрадиция. Арестите са станали пет дни, след като бившият финансов министър на Мозамбик Мануел Чанг е бил арестуван в Южна Африка в същото криминално разследване. Пети заподозрян, Жан Бустани, е бил арестуван в сряда на нюйоркското летище “Джон Ф. Кенеди”, каза Марзили. Бустани е ливански гражданин, който е работил за базиран в Абу Даби контрагент на мозамбикски компании според обвинението. Ройтерс посочва, че не е успяла да влезе във връзка с адвокатите на обвинените. “Обвинителният акт твърди, че бившите служители са работили да преодолеят вътрешния контрол в банката, действали за лично облагодетелстване и са се опитвали да скрият това от банката”, се казва в изявление на Credit Suisse. Там се посочва, че банката ще продължава да сътрудничи с властите. Според обвинението между 2013 и 2016 година три държавни мозамбикски компании са получили над $2 млрд. като заеми гарантирани от правителството и уредени от Credit Suisse  и друга инвестиционна банка, чието име не се споменава. Чанг (63 г.) е подписал гаранциите като финансов министър, без да разкрива това. Когато за тях се разбрало през 2016 година, външните кредитори, включително Международният валутен фонд (МВФ), спряха подкрепата за Мозамбик и страната изпадна в дългова криза, продължаваща вече две  години. Обвинението твърди, че държавните фирми са били създадени за осъществяване на мними морски проекти, които били само параван за Бустани и тримата други обвиняеми да се обогатяват. Прокурорите пишат, че най-малко $200 милиона са били отклонени към сметките на обвиняемите и правителствени представители от Мозамбик. Те  казват още, че обвиняемите са скрили злоупотребата със средствата и са подвели чуждестранни инвеститори за платежоспособността на Мозамбик. Фирмите не са платили вноски по заемите за повече от $700 милиона, след като са фалирали през 2016 и 2017 година.", "date": "2019.01.04", "title": "Българка е сред обвинени в измама за $2 млрд. с дълг на Мозамбик"}
{"url": "http://clubz.bg/77854-peshehodec_naryga_s_noj_dvama_kriminalno_proqveni_zaradi_predimstvo", "text": "Двама криминално проявени бяха намушкани с нож на пешеходна пътека в столичния квартал \"Дианабад\". Инцидентът е станал в късния следобед в четвъртък. По първоначална информация е възникнало спречкване между двамата мъже и пешеходеца заради отнето предимство. Ранените са били в автомобил. При последвалата свада пешеходецът извадил нож и ги намушкал. Мъжете са на 42 и 45 години.Пешеходецът с ножа се издирва. И двамата мъже са били хоспитализирани и стабилизирани в болница \"Св. Анна\". Операциите им са приключили вече съобщи в петък сутрин пред медиите д-р Стефан Ковачев от \"Св. Анна\". Все още са с опасност за живота, добави специалистът. \"Дошли са в шоково състояние, на собствен ход. При влизането в болницата са припаднали\", каза още той. Единият от пострадалите е бил с дълбока прорезна рана в областта на корема, а другият - със сериозни наранявания в областта на корема. И двамата са били с по-леки порезни рани в областта на раменете. По информация на МВР сигнал за двамата с прободни рани е бил получен в полицията малко след 18 часа тази вечер. По данни на пострадалите, на кръстовището на булевардите „Никола Габровски“ и „Г. М. Димитров“ възникнал скандал между тях и пресичащ мъж, който ги нападнал и им нанесъл нараняванията. Потърпевшите сами се придвижили до болницата. Столични полицаи са предприети действия по издирването на извършителя. Работата по изясняване на фактите и обстоятелствата по случая продължава.  Двамата пострадали са криминално проявени за трафик на хора, наркоразпространение и грабежи.", "date": "2019.01.04", "title": "Пешеходец наръга с нож двама криминално проявени заради предимство"}
{"url": "http://clubz.bg/77855-bashtata_na_pochinaloto_v_koln_dete_lekarite_kazvaha_samo_%E2%80%9Eales_okej%E2%80%9D", "text": "Близо 800 българи протестираха пред клиника в германския град Кьолн заради смъртта на малко дете, съобщава френскоезичният информационен сайт Дьокотидиен (Decotidien), информира БТА. Вестник \"Билд\" публикува снимки от демонстрацията, на която се издигат лозунги \"Протест\" и \"Искаме лекарите да спасяват децата ни, а не да ги оставят да умират\". 4-годишната Селин починала, след като била прегледана в спешното отделение на медицинското заведение малко преди Коледа. Момиченцето, чиито родители са дошли от България, имало висока температура - близо 40 градуса, обяснява майка ѝ, 28-годишната Вероника. Лекарят, който прегледал Селин, обаче казал, че тя просто е хванала вирус, и ѝ предписал ибупрофен, с който да бъде лекувана вкъщи, разказал бащата Норджан, също на 28 години. По-късно в друга болница се наложило спешно изтегляне на вода от белите дробове, но въпреки манипулацията момиченцето починало. Нурджан Сашов разказа пред bTV, че детенцето, което е родено в осмия месец, непрекъснато боледувало, но личната лекарка така и не му пуснала пълни изследвания. На последния преглед на 14 декември Селин отново кашляла, но от това не произтекло нищо. На 22 декември детето вдигнало над 39 градуса температура, отишли в спешния център. Отново не пуснали изследвания. „Алес окей!” – това са единствените им думи”, разказа Нурджан. Лекарите им казали да дадат на детето нурофен или, ако нямат… да увеличат приема на вода. Селин за кратко се подобрила, след което на Коледа последвало ново влошаване. Тогава вече лекарите обявили, че момичето е в критично състояние и е нужна незабавна операция – открили тежка белодробна инфекция. Пратили семейството в друга болница: „Там празнуваха, пред стаята имаше маса със сладки и вино.” В крайна сметка Селин починала. Той от 12 години живее в Германия, музикант е, семейството му е здравно осигурено. Има общо три деца, от които най-малкото е момче и също има сериозни белодробни проблеми и според него системата и в този случай поставя детето в риск: „Не му дават медикаменти, за да се пребори сам с бронхита… Каква е тази система тук – как дете 3-месечно да се бори с бронхит?!” Стотици българи и съпричастни с мъката на семейството германци излязоха на протест. Нурджан посочи, че само заради работния ден не са били хиляди. Роднините и близките са подали жалба в полицията. Те обвиняват лекарите в престъпна небрежност. На 4 януари трябва да бъде направена аутопсия на детето. След това се готви нов протест.", "date": "2019.01.04", "title": "Бащата на починалото в Кьолн дете: Лекарите казваха само „Алес окей!”"}
{"url": "http://clubz.bg/77867-dvama_v_aresta_za_krajbata_na_platna_na_majstora_i_dimityr_kirov", "text": "Две лица са задържани за съпричастност с кражбата на 16 картини от частен дом на столичния бул. \"Сливница\". Това стана ясно на извънреден брифинг на вътрешния министър Младен Маринов и новия шеф на СДВР Георги Хаджиев. Откраднаха 9 картини на Майстора от къща с... отворен прозорец Намерени са и 10 от картините в антикварна къща в столицата. Както Клуб Z вече писа, в нощта на 30 срещу 31 декември от празната къща са откраднати 5 платна на Майстора, 9 на Димитър Киров и двама на други художници, плюс семейни ценности.  Галеристи и експерти споделиха сутринта, че обирът едва ли е дело на професионалисти, целенасочено търсещи произведения на изкуството. Според Хаджиев се издирват поне още двама, за които има данни, че имат отношение към кражбата. Според информация на \"24 часа\" задържаните не са \"физическите\" крадци, а посредници, опитващи да пласират картините. Ангажирани към продажбите били и другите двама издирвани. Не е известно кои са крадците. Младен Маринов благодари за бързите действия на СДВР и ГД \"Национална полиция\" - жалбата е дошла едва вчера сутрин, когато наследникът на къщата се прибрал от Унгария.", "date": "2019.01.04", "title": "Двама в ареста за кражбата на платна на Майстора и Димитър Киров"}
{"url": "http://clubz.bg/77861-poklon_pred_osvoboditelite_patriarha_i_noshtni_vylci", "text": "София отбелязва  от османско иго днес.  След   през декември 1877 година през Стара планина. Градът е освободен, след като е разгромена армията на  На днешния ден преди 140 години в  се е състояла първата заупокойна служба в памет на загиналите и Тържествен молебен за освобождаването на София. Днес патриарх Неофит съучаства молитвено в Благодарствен молебен. Молебенът започна в 10 часа в църквата „Света Неделя“, а след него оттам тръгна и литийното шествие до паметниците на генерал Гурко, цар Освободител и този на Българския опълченец. Процесията възглави викарият на Софийската митрополия - Белоградчишкият епископ Поликарп (в средата). Освен венец от посолството на Русия интерес за миряните представляваха и няколко представители на неофициалните \"дипломати\" на Путин - мотоклуба \"Нощни вълци\".  ", "date": "2019.01.04", "title": "Поклон пред освободителите, патриарха и... \"Нощни вълци\""}
{"url": "http://clubz.bg/77856-veche_e_vyzmojno_da_se_zakupqt_elektronni_vinetki", "text": "Купуването на електронни винетки от терминал вече е възможно от днес. Това съобщи бТВ. До вчера системата на практика не работеше. Трети ден: проблеми с купуването на електронни винетки От АПИ вече обявиха, че шофьорите няма да бъдат глобявани за липсата на винетка до 15 януари. Това е толеранс за потребителите, за да се информират за системата. Има сигнали от мобилните екипи, че хората сами спират при тях да ги питат откъде да си закупят винетки. Няма устройства на пропускателните пунктове, но ще се монтират терминали. Не е необходимо да се пази касовата бележка за купуването на електронната винетка. Имейлът, който се посочва при купуването на електронната винетка, е в нарушение на закона, но това ще бъде премахнато. Когато посочвате електронна поща, декларирате, че на нея може да ви се изпращат фишове. В понеделник предстои в много голяма част от търговските обекти да бъде дадена възможност за закупуване на каса и заплащане на електронна винетка. Това съобщи Радослав Николов, съветник в Министерството на регионалното развитие и благоустройството, пред Нова тв. Според него това ще облекчи натоварването на терминалите и ще се намалят проблемите със закупуването на винетки. Възможността за закупуване в търговските обекти е била забавена заради организационни дейности. Предстои всички гранични контролно-пропускателните пунктове да бъдат окомплектовани с терминали за самообслужване. Николов заяви, че въпреки проблемите има голям брой закупени електронни винетки.", "date": "2019.01.04", "title": "Вече е възможно да се закупят електронни винетки"}
{"url": "http://clubz.bg/77853-trqbva_li_da_se_strahuva_moskva_ot_protestite_v_belgrad", "text": "За поредна седмица в събота в Белград се провеждат срещи на граждани, недоволни от управляващото правителство начело с президента Александър Вучич. Утре се очаква петият голям протест в столицата. Всичко започна с демонстрация срещу политическото насилие под мотото „Спрете кървавите ризи\", причината за която беше побой на един от членовете на опозиционния „Съюз за Сърбия“ Борко Стефанович. Инцидентът се случи в Крушевац на 23 ноември. Тогава акцията беше преименувана на  заради изявлението на Александър Вучич, че няма да разговаря с опозицията дори и ако пет милиона граждани излязат на улицата, пише \"Фокус\". Протестите преминават без инциденти. Оценките за мащаба им са много различни - докато властите говорят едва за няколко хиляди протестиращи, опозицията твърди, че в митинга на 29 декември са участвали около 70 хиляди души. Един от участниците в протестното шествие,  В същото време, подчертава той, в митинга са участвали различни политически движения, които се противопоставят на сегашната власт. Според него депутатите на управляващата Сръбска прогресивна партия са измислили принципно нов подход - възпрепятстване на парламента от страна на властите. Според експерта въпреки факта, че първият митинг е иницииран от най-голямата опозиционна партия – „Съюз за Сърбия“, самите действия се провеждат без партийни символи, а лидерите на Съюза участват в тях като обикновени граждани. Непартийните лидери говорят на митинги, добави Гайич. Основните изисквания на протестиращите са свързани със свободата на медиите и осигуряването на предпоставки за провеждане на честни избори, обяснява сръбският експерт. Също на предишния митинг имаше искане да се уволни министърът на вътрешните работи Небойша Стефанович заради участието им във всякакви скандали, припомни експертът. В отговор на молба на руската медия да прогнозира развитието на ситуацията Стеван Гайич изрази мнение, че Сърбия „е пресекла рубикон\" и резултатът при всички положения ще бъде болезнен. Стеван Гайич също така предложи, че в случай на неблагоприятно развитие на събитията в Косово от гледна точка на сръбските национални интереси протестният потенциал само ще се увеличи. „Видяхме на предишния митинг, че има много повече знамена с картата на Косово и знамето на Сърбия с думите „Не трябва да се предаваме”. Темата за Косово не присъстваше първоначално на митингите, но сега тя става все по-забележима. Гражданите протестират заради липсата на демокрация и свобода на медиите, но и заради предателството на националните интереси, към които има склонност тандемът Вучич - Бърнабич (Ана Бърнабич е сръбската премиерка). Отговаряйки на въпроса дали протестите по улиците в Белград са спонтанни и дали в тяхната организация участват някакви външни сили, Гайич подчерта, че при всякакви демонстрации във всяка страна на света има поне наблюдателна роля на чуждестранните специални служби. Според Стеван Гайич в Русия има оправдан страх от перспективите от „Майдан“ заради събитията в Украйна. „Въпреки това ми се струва, че руската общественост трябва да знае - в Сърбия всичко това вече се случи през 2012 г., когато хората дойдоха на власт, следвайки политика на реализиране на интересите на Северноатлантическия съюз\", увери събеседникът на агенцията. Според експерта политиката на сегашните сръбски власти към Русия е лицемерна. „Александър Вучич знае красиви думи, които трябва да бъдат адресирани до Москва, но ако погледнем конкретни действия, можем да видим, че от 2007 г. насам няма сериозни руски инвестиции в сръбската икономика. Сърбия се отдалечава от Русия, но в същото време успокоява Москва“, коментира Гайич.", "date": "2019.01.04", "title": "Трябва ли да се страхува Москва от протестите в Белград?"}
{"url": "http://clubz.bg/77864-predlojenieto_na_borisov_obshtina_iska_pyt_bez_vinetka_da_si_plashta_poddryjkata", "text": "Кметовете на общини, които искат от винетната система да се извадят определени пътища, да поемат и поддръжката на тези пътни отсечки. Това е предложението на премиера Бойко Борисов съм сдружението на общините (НСОРБ). Това стана ясно от думите на самия Борисов сред среща с градоначалниците, регионалната министърка Петя Аврамова и председателя на Агенция \"Пътна инфраструктура\" Светослав Глосов.  Искането на Борисов -   за да може Министерският съвет да вземе решение за изваждането от пътищата. И нарече това решение \" Без винетки ще се пътува по северната тангента на София Министър Аврамова след това пред журналисти обясни, че по закон пътищата, които са част от републиканската пътна мрежа, са платени и плащането е чрез винетната система. По думите й обаче до момента искане от страна на общини има само за освобождаване от плащане, но не и за прехвърляне на съответния път към общината за поддръжка. Ако това обаче стане - регионалното министерство и АПИ нямали нищо против. По думите й е   въпреки че премиерът преди време при откриването на пътя е казвал, че е част от София. Бойко Борисов изрази надежда, че до 10-15 дни системата за електронни винетки ще работи вече без проблем. И той, и шефът на пътната агенция Светослав Глосов обявиха как в момента се разработва софтуер, чрез който винетка да може да се купува и директно от банкомат. Въпреки пълния хаос от последните дни шефът на АПИ продължава да твърди, че на практика системата работи - онлайн вече функционирала напълно, покупките от телефон, интернет и т.н. текат добре. Все пак призна, че имало \"затруднения\" и \"технически проблеми\", но те се отстранявали. До 15 януари: без глоба за липса на винетка Признание дойде и за забавянето на монтирането на терминали на граничните пунктове, както и за това, че в първите дни на 2019 г. АПИ ще загуби приходи. Не се знае обаче колко, а и 90 на сто от колите в страната били с валидни хартиени винетки до края на януари. Оказа се още, че служителите на пътната полиция в момента могат да глобят само хора, които пътуват из страната без хартиена винетка. Причината -  и униформените няма как да знаят дали даден автомобил е с платена пътна такса или не. Не стана ясно докога ще е така.  За проблемите с въвеждането на електронната винетна система щяло да има понесена отговорност. Каква и от кого - не стана ясно... До 15 януари: без глоба за липса на винетка", "date": "2019.01.04", "title": "Предложението на Борисов: община иска път без винетка - да си плаща поддръжката"}
{"url": "http://clubz.bg/77857-po_sledite_na_kartinite_nqma_tolkova_maloumni_kolekcioneri", "text": "Това каза пред бТВ днес Лаврен Петров – собственик на галерия и внук на големия български художник Цанко Лавренов. Както вчера стана ясно - от частен дом в София са откраднати около 15 платна. Днес бе уточнено, че става дума за 5 платна на Владимир Димитров-Майстора, 9 на Димитър Киров и поне едно на друг художник. Имало е и още подготвени за изнасяне. Откраднаха 9 картини на Майстора от къща с... отворен прозорец Кражбата на платната на именитите творци от дома на наследник на рода на Майстора е едно от най-мащабните подобни престъпления у нас, но извършителите трудно ще спечелят много от картините и даже има риск да унищожат плячката си, за да не бъдат заловени, смята още Лаврен Петров. Той посочи, че чупенето на прозорец показва ниска „технологичност” на самата кражба и вероятно самите престъпници не са осъзнавали, че няма да могат да пласират платната. Той призова всички, които имат подобни произведения като семейна ценност,  , за да могат при евентуална кражба да удостоверят пред властите какво точно е задигнато. Междувременно пред Нова тв Павел Антонов, собственикът на имота, от който са откраднати картините, обясни защо не е имало СОТ, след като в къщата е имало такива ценности. Непозната досега картина на Майстора се появи в Кюстендил Според него крадците не са били запознати с ценността на картините, тъй като са оставили някои от най-ценните произведения. Непозната досега картина на Майстора се появи в Кюстендил", "date": "2019.01.04", "title": "По следите на картините... \"Няма толкова малоумни колекционери\""}
{"url": "http://clubz.bg/77865-bavno_no_slavno_umnite_chasovnici_vdigat_prodajbite", "text": "Над 40 млн. смартчасовници са продадени през 2018 г., сочи доклад на анализаторите от ABI Research. Устройствата, които много специалисти считаха за излишни и обречени на неуспех, бавно набират популярност по света. Да запишеш смъртта си на Apple Watch Първенец все още е Apple с техния Watch. Но компанията е намалила дела си на пазара спрямо другите. Въпреки това също отчита по-големи продажби - просто пазарът расте бързо.  Според ABI до 2023 г. най-популярното носимо устройство ще достигне до 100 млн. броя продажби годишно. Смартчасовникът на TAG Heuer е с екстра - истински часовник \"Умните\" часовници бяха слабо популярни през 2016 г., когато се появиха на пазара, тъй като повечето модели бяха със същата цена като на среден клас смартфон. Все повече компании, особено малко известни, започнаха да правят прилични устройства на по-ниски цени, а много и висок клас часовници, които пак не са твърде скъпи. Шефът на Huawei: За какво точно служат смартчасовниците? Huawei продължава да пуска по няколко модела смартчасовници всяка година въпреки тезата на шефа им преди 2 години. Смартчасовникът на TAG Heuer е с екстра - истински часовник Шефът на Huawei: За какво точно служат смартчасовниците?", "date": "2019.01.04", "title": "Бавно, но славно \"умните\" часовници вдигат продажбите"}
{"url": "http://clubz.bg/77858-ronaldo_zapochna_godinata_s_trofej", "text": "Кристиано Роналдо за трета поредна година беше избран за футболист №1 в класацията Golden Soccer awards на организацията \"Дубай холдинг\". Португалецът лично получи отличието в Дубай, като съчета церемонията с почивка със семейството си в паузата на италианската Серия А. Роналдо е нещо като абонат за наградата - той я печели за пети път в осемте години, в които се връчва. Асът на \"Ювентус\" взе и приза в допитването сред фенове. За да бъде идилията пълна, неговият мениджър Жорже Мендеш е №1 в своята категория. Клуб №1 е \"Атлетико\" (Мадрид), треньор - Дидие Дешан, който изведе Франция до световната титла в Русия. Бяха връчени и четири награди за цялостен принос във футбола - на бразилския Роналдо, на Блес Матюиди (Франция и \"Ювентус\"), на вицепрезидента на ФИФА и бивш хърватски национал Звонимир Бобан и на Фабио Капело. \"Оригиналният\" Роналдо също беше на шоуто. Кристиано Роналдо е изпреварил в основната класация французите Килиан Мбапе и Антоан Гризман. Любопитно е, че Лука Модрич, който цяла есен обираше наградите на ФИФА, УЕФА и \"Франс футбол\" след \"Златната топка\" на Мондиала, изобщо не е в тройката. Роналдо вече не присъства на церемонии, на които не е първи.", "date": "2019.01.04", "title": "Роналдо започна годината с трофей"}
{"url": "http://clubz.bg/77859-tv_pudelyt_na_putin_stana_rapyr_video", "text": "Руският тв водещ Дмитрий Кисельов, известен още и като острието на проправителствената пропаганда на Кремъл, реши да се направи на... рапър. По Първи канал на държавната телевизия 64-годишният Кисельов се появи в някаква псевдоверсия на музикалния стил.  Рапът и хип-хопът са актуална тема в Русия, след като някои от лицата на жанра бяха подложени на тормоз от властите, а някои от изпълнителите - арестувани. Наложи се и височайшата намеса на господаря на Кремъл Владимир Путин, който постанови, че атаките трябва да спрат, а рапът трябва да бъде контролиран. Путин за рапа: Ако не можем да го спрем, трябва да го контролираме Руската Дума обяви конкурс за рап парче на... географска тема     Руската Дума обяви конкурс за рап парче на... географска тема", "date": "2019.01.04", "title": "Тв пуделът на Путин стана рапър (ВИДЕО)"}
{"url": "http://clubz.bg/77831-za_vsqko_prase_ima_koleda", "text": "Почнахте ли диета, спряхте ли цигарите, тръгнахте ли на фитнес? И аз не. Даже все още не съм направила равносметката за това какво проумях през миналата година, какви митове ще оставя завинаги в нея. Интересна година беше, лъжовна до небесата. Не е имало досега година с толкова много лъжи на глава от населението. Една на вид образована девойка дори каза в „Стани богат“, че слънцето изгрявало от запад, а ние се смяхме, като че ли не сме свикнали да ни лъжат толкова на едро. Ние така си се смеем, ако сте забелязали. Кикотим се, хихикаме, хахакаме, кискаме се там, където французите обличат жълти жилетки. Какво да ни правиш, народ с повишено чувство за хумор. Една от големите лъжи е, че живеем в XXI век. Понякога и аз си го въобразявам, но започвам да чета Захарий Стоянов и веднага ми става ясно кога живеем. Наскоро прочетох „Чардафон Великий“, той ми е любимецът от нощта на Съединението. Чардафон (Продан Тишков) е от Княжество България (Габрово), но емигрира в Източна Румелия (Голямо Конаре), където почвата за неговите русофобски възгледи е по-добра. Той дели хората на две категории – „фараони“ и „черни души“, като черни души са консерваторите и русофилите, както и неговата хазяйка, беззъбата баба Исака, защото целунала ръка на оня чапкънин владиката Гервасий. Да ви прилича това разделение от 1885 година по нещо на разделението през 2018 година? Ако по онова време имаше фейсбук, Чардафон щеше да е в люта денонощна битка с путинофилията, но тъй като тогава такъв терен няма, той наказва баба Исака посвоему – принуждава я да научи и декламира всички Ботйови стихотворения, като й показва къде да си „слага“ гласът и къде е подходящо да вдига ръце към небето. А когато сбъркала, я мятал из къщата като парцал, пише Захарий Стоянов. (Много ми е на сърце тази баба Исака, затова ще се отклоня от темата и ще ви кажа още две думи за нея. Тя много обичала Чардафон, тогава почти момче на 25 години. Като заминал от Голямо Конаре, баба Исака плакала толкова много за него, че устата й заприличала на цифрата осем. А като го назначили офицерин в Хасково, тя тръгнала с трена да се кандидатира за милосердна сестра в неговата бойна единица. Обаче объркала трена, пристигнала погрешка в Пазарджик и с това медицинската й кариера приключила.) Като ни е залюляла оттогава тази люлка в двете крайни посоки на русофилията и русофобията, че няма спиране. „Кажи ми, кажи, бедний народе, кой те в таз робска люлка люлее…“ Докато четох книгата, си мислех, че училищната реформа ще е изпълнила предназначението си, ако, когато учителят по история каже, че единствената жертва на Съединението е дядо Райчо, застрелян до Джумаята, се намери поне един ученик да попита кой го е убил. Във вашия клас навремето някой попита ли? И в нашия не. „Настигна го куршумът на руския шпионин Тодоров“ – пише Захарий Стоянов. Това е едно от нещата, които осъзнах през 2018-а – че ако бяхме учили Захарий Стоянов, хайде не вместо Иван Вазов, но поне колкото него, щяхме да имаме съвсем различен мироглед и съдба, поне по-разумен. Сега представата ни за българската история съвпада повече с римите на поета Вазов, отколкото с фактите от архивите. И не живеем в XXI век, а в русофило-фобските времена отпреди почти век и половина. Не стига, че не живеем сега, ами тогава, но и не живеем тук, а там – все още в разделените Княжество България и Източна Румелия. С тази разлика, че няма как от България да избягаш в България. Какво значение има дали е късокрака новината, че Гинка Върбакова купува ЧЕЗ, или че Жирардели купил „Юлен“, щом никоя истина не тича след нея да я догони, хване и разобличи. Ама няма нищо черно на бяло, ще речете. Как да разберем колко голяма е лъжата, като няма документи и всичко е скрито през девет офшорки в десета? А като имахте Истанбулската конвенция не само в черно на бяло, ами и в оригинал на английски език, да не би да не ви излъгаха какво пише в нея? Реши ли един народ да бъде лъган, него и да не го лъжат, той ще си намери начин да бъде излъган и даже ще плаща да го лъжат. Точно така – двама от големите герои на измислената опасност, която представлявала Истанбулската конвенция, са на държавна, тоест на наша издръжка – единият пиар във военното министерство, другият водещ в обществената телевизия. Даже ви хареса да ви лъжат, мило и драго давате да изглеждате по-горе от някой друг, затова имахте нужда от измислицата джендър, та да има някой поставен по-долу и удобен за ритане. Извинете, малко грубичко прозвуча, но любезността си към невежеството я оставих в старата година. Щях без малко да кажа, че едно време патриотизмът е означавал първото, а сега второто, но след като четох Захарий Стоянов, не правя такива грешки. Винаги е имало лишаващи се в името на патриотизма (включително и лишаващи се от живот) и придобиващи чрез патриотизма. Сюжетът с продажбата на български паспорти го онагледи като на длан. И ми показа къде е разделителната линия между сдобиващите се и лишаващите се поне в днешно време. Сдобиващите се се организират първо в партия, после в малка коалиция и накрая в голяма коалиция. Така съм занемарила тази част от националната отбрана, че се оказах единствената, която няма мнение дали трябва да купим F-16 или \"Грипен\". Толкова съм неука по отношение на бойните изтребители, че ги смятам за излишни. Според мен Министерството на обраната може да мине с бюджет, равен на годишната такса за един стационарен телефон със секретар. Да ни звънят на този номер държавите, които смятат да ни обявяват война, а на секретаря да е записано: „Предаваме се!“ Даже и компютър не трябва, и без това работещи в министерството казват, че министърът имал страхова невроза от служебния компютър и за всеки случай не общувал много с него. През останалото време Министерството на отбраната може да продава български паспорти на хора от Западните Балкани и така да ги интегрира директно, вместо да се дават пари за срещи, на които високопоставени лица се прегръщат. Тя гарантира само толкова добър живот, колкото си извоюваме. Трябваше един човек в Брюксел да го схване ишиаса, за да отрезви всички ни за тази мисъл. Обаче това откритие не ни успокои. Тъкмо се бяхме добре заблудили, че демокрацията ще работи за нас, а то се оказа, че ние трябва да работим за демокрацията. Ами като сме забравили да работим? През ноември направихме една малка репетиция да поработим за демокрацията по магистрали, кръстовища и площади, но беше много студено. Тъй като в моловете е топло, разпръснахме се по тях и похарчихме 2 милиарда лева за няколко дни. И какво ще става оттук нататък не знаем, защото в махмурлука си още не сме осъзнали дали тази година ще е пак на лъжата или най-после на истината. Все пак Година на Прасето е. А за всяко прасе има Коледа.", "date": "2019.01.04", "title": "За всяко прасе има Коледа"}
{"url": "http://clubz.bg/77850-epidemiq_ot_morbili_v_skopie", "text": "Епидемия от морбили беше обявена от 3 януари в македонската столица Скопие, съобщиха от   Неваксинирани деца няма да бъдат допускани в детските градини в столицата. \n\t  \n\tПрез последните дни са регистрирани 12 нови случая на заболяването, обяви министърът на здравеопазването на Македония доц. д-р Венко Филипче. При шест от тях заразата с морбили е доказана с лабораторни тестове. Останалите шестима имат всички клинични показатели за болестта. Преди десетина дни бяха регистрирани първите 7 случая. \n\t  \n\tОсем от заразените са настанени в болница в инфекциозни клиники, всички са с усложнение бронхопневмония. Сред заболелите има 8-месечно бебе и деца на възраст 3-4 години. Има и възрастни - на 32 и на 47 години. \n\t  \n\tОбщо 15 000 деца под 14-годишна възраст не са ваксинирани, а на призивите това да бъде направено първоначално са откликнали едва 310, което е изключително малък брой, каза министърът. До 2022 г. трябва да елиминираме морбили и рубеола  Първият случай е бил на тригодишно дете, което не е било ваксинирано, но е посещавало детска градина. То обаче повече от месец е останало вкъщи заради варицела. До края на  работния ден в четвъртък от министерството отчетоха, че са се ваксинирали общо 488 деца.", "date": "2019.01.04", "title": "Епидемия от морбили в Скопие"}
{"url": "http://clubz.bg/77851-pelosi_moje_da_ima_impijchmynt_na_trymp", "text": "Новият председател на долната камара на Конгреса на САЩ Нанси Пелоси не изключи възможността за задействане на процедура по импийчмънт срещу президента Доналд Тръмп, предаде Асошиейтед прес. \n\tВ същото време демократката Пелоси уточни, че това зависи от резултатите от разследването на специалния прокурор Робърт Мълър за евентуален таен сговор между кампанията на Тръмп и Русия по време на президентските избори в Съединените щати през 2016 г. Въпросът дали да бъде задействана процедурата по импийчмънт не бива да зависи от политически причини, подчерта тя в интервю за американската телевизия Ен Би Си. АФП: Жена се кани да превърне живота на Тръмп в жив ад На междинните избори в САЩ през ноември демократите установиха контрол над Камарата на представителите. Именно долната камара на Конгреса може да задейства процедура по отстраняване на президента. Републиканците на Тръмп обаче запазиха мнозинството си в Сената, което на практика обрича всеки опит за импийчмънт на неуспех. \n\tПо-рано Пелоси предупреди, че евентуалното задействане на процедурата би всяло разделение.  \n\tДемократите избягваха да споменават думата \"импийчмънт\" по време на кампанията за междинните избори поради опасения, че това може да има обратен политически ефект, отбелязва АП. \n\tСамият Тръмп отрича да е извършил нещо нередно. \n\tВчера, първия ден от работата на новия Конгрес, двама демократи от Камарата на представителите внесоха проекти за задействане на процедура за отстраняване на президента. \n\tТози ход на Брад Шърман от Калифорния и Ал Грийн от Тексас е чисто символичен, поне засега, отбелязва АП. Той обаче е знак за Нанси Пелоси, че някои представители на Демократическата партия може да подкрепят задействане на процедура за импийчмънт срещу президента. \n\tСъщо вчера демократите в правната комисия към Камарата на представителите внесоха законопроект за защита на Робърт Мълър от уволнение.  \n\tПрезидентът на САЩ многократно е критикувал разследването, водено от специалния прокурор срещу него. Президентът на САЩ Доналд Тръмп поздрави демократката Нанси Пелоси за избирането й за председател на Камарата на представителите, предадоха световните агенции. Той определи избирането на Пелоси за председател на Камарата на представителите като \"страхотно, страхотно постижение\". \n\tНа произведените през ноември междинни избори за Конгрес в САЩ републиканците на президента запазиха мнозинството си в Сената, но демократите установиха контрол над Камарата на представителите. Вчера Нанси Пелоси, демократка от Калифорния, бе избрана отново за председател на долната камара на Конгреса. \n\tПелоси е първата жена, заемала този пост - третия в държавната йерархия в Съединените щати. Тя вече бе председател на Камарата на представителите от 2007 до 2011 г. \n\tТръмп поздрави Пелоси на импровизирана пресконференция, която даде в стаята на Белия дом за пресбрифинги. Любопитното е, че той посети тази стая за първи път, откакто стана президент на САЩ преди близо две години. За разлика от 45-ия президент на САЩ, неговият предшественик на поста Барак Обама даде много пресконференция в тази стая. \n\tТръмп символично бе придружен от гранични агенти, подкрепящи искането му за построяване на стена по границата с Мексико. Федералното правителство спря частично работа преди две седмици, тъй като републиканците и демократите не могат да постигнат споразумение за продължаване на неговото финансиране. Причина за това е искането на Тръмп Конгресът да отпусне милиарди долари за построяването на стена по границата с Мексико. Тръмп: Няма пари за стената - няма и правителство След края на своето изявление президентът на САЩ излезе от стаята, без да отговори на журналистически въпроси. \n\tТръмп е влизал в конфликти с Пелоси и със сигурност ще продължи да го прави, отбелязва Асошиейтед прес. \n\tПо-рано новият председател на долната камара на Конгреса на САЩ заяви, че частичното спиране на работа от федералното правителство се дължи изцяло на искането на президента за финансиране на стената и няма нищо общо с Демократическата партия. Тръмп \"няма как да ме убеди\" да подкрепя отпускането на пари за изграждането на стена по границата с Мексико, подчерта Нанси Пелоси в интервю за телевизия Ен Би Си. \n\tСамият президент на САЩ каза по-рано, че частичното спиране на работа от федералното правителство ще продължи \"колкото е необходимо\", за да получи той средствата, които иска, припомня АП. \n\tСъветниците на Тръмп ще му препоръчат да наложи вето на два обсъждани от Камарата на представителите законопроекта, които биха сложили край на кризата с финансирането на федералното правителство, съобщи Белият дом в комюнике, цитирано от Ройтерс. \n\tТези текстове не предвиждат достатъчно пари за стената по границата с Мексико. \n\tНовият председател на Камарата на представителите междувременно изпрати на президента писмо, с което го покани официално, както повелява традицията, да произнесе своето традиционно обръщение \"За състоянието на Съюза\" на съвместно заседание на двете камари на Конгреса на 29 януари, предаде Франс прес. Тръмп: Няма пари за стената - няма и правителство", "date": "2019.01.04", "title": "Пелоси: Може да има импийчмънт на Тръмп"}
{"url": "http://clubz.bg/77852-putin_poluchi_vzrivoopasen_novogodishen_podaryk", "text": "Владимир Путин получи колкото футуристичен, толкова и взривоопасен новогодишен подарък. Новата ракетна система “Авангард” подклажда надпреварата във въоръжаването при свръхзвуковите оръжия. Това става в условията на правен вакуум, пише швейцарският всекидневник  Става ли дума за нови оръжейни системи, иначе сдържаният Владимир Путин бързо изпада в еуфория. За него прекрасен новогодишен подарък е новата система “Авангард”, която наскоро беше успешно тествана от руските въоръжени сили. Ракетната система била огромна победа за Русия и гаранция за сигурност за десетилетия напред, заяви президентът. Снабдената и с ядрени бойни глави система летяла толкова бързо, че нито една противоракетна система в света не можела да я прехване, обяви Путин от свръхмодерната командна зала на отбранителното министерство. Близки до Кремъл медии и експерти незабавно добавиха, че в областта на свръхзвуковите оръжия Русия е изпреварила конкурентите си с години. Според руското отбранително министерство оръжието чудо “Авангард” е било изстреляно от междуконтинентална ракета към Космоса от база в Урал. Бойната глава се е отделила и отново е навлязла в атмосферата. Според отбранителното министерство посредством собствената си скорост и притегателната сила на Земята скоростта е била 27-кратна спрямо скоростта на звука, преди да достигне целта си в Далечния изток, на 6000 км от мястото на изстрелването. Дали тези пропагандни съобщения не са преувеличени, подлежи на съмнение. Независими наблюдатели, които ги потвърдиха, изобщо не са били на мястото на събитието. Почти всички налични информации са от официални източници. Беше публикувано кратко видео от изстрелването, което не показа детайли от бойната глава. Подобен снимков материал беше показан и по-рано през 2018 г. Най-вероятно и тестът от 26 декември м. г. не е бил пръв по рода си. Според съобщения в медиите от 2015 г. са били извършвани опити, които само отчасти са били успешни. САЩ излизат от Договора за ракетите със среден обсег Що се отнася до “Авангард”, публично бяха показани единствено компютърни анимации. Те показват обект с формата на конус, който при навлизането обратно в атмосферата се разпада на части, които могат перфектно да бъдат направлявани, така че да са в състояние безпроблемно да заобиколят противоракетни системи. Наред с това те не можели да бъдат засечени от сателитни системи. Когато през март м. г. Путин за пръв път представи “Авангард” като едно от шесте футуристични свръхзвукови оръжия, манипулираните компютърни изображения предивикаха подигравки сред обществеността. Международни специалисти не се съмняват, че Русия работи по посока на свръхзвукови оръжия. Не е ясно обаче какъв е постигнатият напредък. Редом с “Авангард” свръхзвуковата ракета “Кинжал” е смятана за успешна система. Тя беше многократно тествана и в бъдеще ще може да се използва от бойни самолети. По отношение на “Авангард” възникват въпроси, тъй като първоначалният замисъл е бил монтаж върху междуконтинентална ракета. През март м. г. Москва обяви, че замразява подобен проект. Ето защо сега за изстрелването на “Авангард” беше използвана стара ракета от съветски времена. И подводният свръхскоростен дрон “Посейдон”, снабден с ядрени оръжия, все още се намира в изпитателна фаза. При това Русия е само един от много актьори в условията на набираща скорост надпревара във въоръжаването със свръхзвукови оръжия. Китай тества поредица от системи, сред които и аналог на “Авангард”. Детайлите са малко известни, какъвто е и случаят с Русия. Напоследък и Пентагонът втвърди подхода си. САЩ се чувстват изостанали не само по отношение на Москва, а и Пекин. През април тогавашният отбранителен министър Джеймс Матис заяви, че създаването на свръхзвукови оръжия е върховен приоритет. Армията, военновъздушните сили и флотът съвместно разработвали свръхзвукови ракетни системи, които през 2021 г. ще са на въоръжение. Експерти, включително и от института “Карнеги”, са скептични. Според тях заради богатия си опит САЩ са водещи при създаването на свръхзвукови оръжия, но с друга цел. Те създават конвенционални свръхзвукови оръжия, които по отношение на скоростта са ефективни като ядрените, но би следвало да са много по-прецизни. Лавров: Русия ще вземе мерки, ако в Европа се появят американски ракети Заради военното надмощие на Запада Мосва и Пекин се опитват да създават ядрени бойни глави, които да пробият противоракетната система в Източна Европа и Азия и така да укрепят собствената си политика на сплашване. Владимир Путин обоснова създаването на “Авангард” с факта, че Русия била длъжна да преодолее ракетния щит на НАТО в Румъния и Полша. Аргументацията е заблуждаваща, тъй като противорактената система може да прехваща само отделни ракети, а Русия разполага с хиляди бойни глави. Подобни детайли едва ли играят роля при дискусията. Това е опасно, тъй като въоръжаването на Изток и на Запад става на фона на все по-влошаващи взаимоотношения. Достанъчно е да припомним кризата в Украйна, ролята на Русия по време на предизборната битка в САЩ и случая \"Скрипал\". Към това трябва да се прибави и растящият вакуум в международното право, който става виден точно при ракетите. Още през 2002 г. САЩ излязоха от Договора за ограничаване на антибалистичните противоракетни системи. Тръмп възнамерява да суспендира и договора за съкращаване и унищожаване на ядрените ракети с малък и среден обсег. Договорът за ограничаване на стратегическите нападателни оръжия изтича през 2021 г. и понастоящем няма сигнали за неговото продължаване. Китай няма интерес от прозрачност и ограничения. Във външната политика на Вашингтон цари хаос, а на Владимир Путин му харесва да е в ролята на полеви командир. Така неговият новогодишен подарък е вривоопасен. Лавров: Русия ще вземе мерки, ако в Европа се появят американски ракети", "date": "2019.01.04", "title": "Путин получи взривоопасен новогодишен подарък"}
