{"url": "http://clubz.bg/64240-bojko_borisov_vsichki_znaem_koj_e_sobstvenikyt_na_yulen_ceko_minev", "text": "ГЕРБ няма да \"вземе пасива\" за Истанбулската конвенция и ще я оттегли, докато останалите политически сили не \"съзреят и оценят\", че в нея става дума за насилието срещу жени и домашното насилие. Това обяви в ефира на бТВ тази вечер премиерът Бойко Борисов, който участваше във формата \"Питай... премиера\". Борисов обяви, че не се сърди на Обединените патриоти за това, че не подкрепят Конвенцията.  Според него референдум за гей-браковете няма смисъл - \"Българинът е консервативен, отговорът ще бъде не\", а и това е казус, решен в Конституцията. И се възмути, че противниците на Конвенцията се възползват от страховете на хората. Според него можело да се приемат само \"хубавите текстове\" на Конвенцията, като игнорира забележката на Хекимян, че тя може да се приеме само цялата.  Борисов отбеляза: И спори дълго с Хекимян дали я е чел. \"Не, не, не\", повтаряше премиерът, докато водещият го убеждаваше, че се е запознал подробно с нея. Борисов обяви, че след изказването на вицепремиера Валери Симеонов срещу евродепутатката от \"Зелените\" Ска Келер му звъннал веднага и му казал: ЕК по темата \"Келер-Симеонов\": Правителството се разграничи, случаят е приключен Затова и правителството се разграничило от позицията на НФСБ. Обаче това не означавало, че ще иска оставка от своя партньор в управлението. По отношение на екоминистъра Нено Димов и протестите за парка \"Пирин\", премиерът отсече: Кабинетът не знае кой е реалният собственик на \"Юлен\" (ДОКУМЕНТ) И призна, че знае кой е собственикът на \"Юлен\" АД: Борисов винаги се отнасял с уважение към държавния глава, но.: Освен собственика на Юлен, премиерът разкри и кой пише речите на президента: На въпрос как ще отговори на критиката от страна на Радев, че републиката е \"атрофирала\" и Народното събрание изпълнява ролята на премиера, той отговори така: Борисов отбеляза, че не \"заобикаля\" президента, и изтъкна срещите им с френския държавен глава Еманюел Макрон като пример за координация между МС и президентството. Борисов не отговори дали е инструктирал министрите си да повтарят тезата, че корупцията е \"усещане\", но заяви, че според него не е така. На въпрос кога обаче ще има осъдени на високите етажи на властта за корупция, той заяви: И започна да описва колко прекрасно ще е с въвеждането на електронно управление и колко ще е облекчена администрацията.  Хекимян попита Борисов какво се прави за увеличаване на доходите и защо депутатите не си замразят заплатите. И заяви, че доходите можели да се увеличат повече, ако не са били големите кражби, като тази от КТБ. Самият Борисов призна, че тази вечер ще гледа мач. И вече в последните секунди от предаването, прекъсван от Хекимян, скочи на БСП за гафа им за Народния съд: Кабинетът не знае кой е реалният собственик на \"Юлен\" (ДОКУМЕНТ)", "date": "2018.02.14", "title": "Бойко Борисов: Всички знаем кой е собственикът на \"Юлен\", Цеко Минев"}
{"url": "http://clubz.bg/64233-triadica_iska_zelena_zona_chak_do_yujniq_park", "text": "След като транспортната комисия към Столичния общински съвет (СОС) одобри днес предложенията за разширяване на зелената зона с части в \"Красно село\", \"Възраждане\", \"Оборище\" и напълно в \"Лозенец\", на 22 февруари се очаква СОС да утвърди промените. Те ще разширят съществуващите сега райони за платено паркиране с още 5500 нови места. \"Зелена зона\" в още четири квартала в София (КАРТИ) Очаква се те да влязат в сила през юни, тъй като е необходимо време за маркиране на районите и поставяне на колчета. Районната община \"Триадица\" е започнала разговори за веждането на зелена зона за паркиране по бул. \"Витоша\" до входа на Южния парк.  След като в \"Лозенец\" беше въведена зелена зона в долната част на квартала, сега предстои това да стане и в горната, с което целият район става зелена зона - паркиране срещу заплащане по 1 лев на час. (В синята е 2 лева на час.) Разширение с близо 1100 места на зелената зона в \"Оборище\" - между бул. \"Христо и Евлоги Георгиеви\", бул. \"Данаил Николаев\", бул. \"Ситняково\", ул. \"Черковна\" и ул. \"Султан тепе\". Около 700 паркоместа в зелената зона в \"Красно село\" - в квартал \"Крива река\": между бул. \"Гешов\", бул. \"П. Славейков\", бул. \"Тотлебен\" и ул. \"Г. Софийски\", и в карето между ул. \"Добруджански край\", ул. \"Йоаким Кърчовски\", бул. \"Тотлебен\" и бул. \"Скобелев\". Близо 1400 места в район \"Възраждане\": в участъка между булевардите \"Сливница\", \"К. Величков\", \"Скобелев\" и \"Опълченска\" - тоест в кварталите \"Зона Б5\" и \"Зона Б18\". Предстои обществено обсъждане на предложението на район \"Триадица\" зелената зона да стига до входа на Южния парк откъм бул. \"Витоша\", около пазар \"Иван Вазов\".", "date": "2018.02.14", "title": "Триадица иска зелена зона чак до Южния парк"}
{"url": "http://clubz.bg/64232-strelba_pred_agenciqta_za_nacionalna_sigurnost_na_sasht_video", "text": "Трима души бяха ранени днес при престрелка пред централата на американската Агенция за национална сигурност (АНС) във Форт Мийд, щата Мериленд, предаде Ройтерс. Един човек е арестуван. ФБР изпрати свой екип да разследва инцидента. Телевизия Си Би Ес излъчи кадри с черен спортен автомобил, паркиран близо до входа на АНС. По предното му стъкло има дупки от куршуми. Колата е паркирана в лента без изход, на която е поставена бетонна преграда с емлбемата на Агенцията. Затворена е магистралата, минаваща близо до централата на АНС. Президентът Доналд Тръмп е информиран за стрелбата. През март 2015 г. двама души се опитаха да се врежат със спортен автомобил във входната врата на АНС. Полицаите стреляха по колата, когато возещите се в нея не се подчиниха на заповедта да спрат. Един от возещите се бе убит. Вероятно хората се бяха объркали след употреба на дрога и алкохол.", "date": "2018.02.14", "title": "Стрелба пред Агенцията за национална сигурност на САЩ (ВИДЕО)"}
{"url": "http://clubz.bg/64231-veselin_ivanov_ot_kabineta_oresharski_poema_bi_aj_televiziq", "text": "Веселин Иванов ще стане управител на Би Ай Телевизия, показват внесени в Агенцията по вписванията документи от новия собственик. Той ще управлява телевизията заедно със Симона Ангелова. Миналата седмица братята Павел и Румен Вълневи обявиха, че продават телевизията на \"Интерактив ТВ Системс България\" АД. Фирмата е регистрирана в края на миналия ноември. В съвета на директорите са Мирослав Янев и Албена Атанасова, както и дружеството \"Интерактив ТВ Системс ООД\". Първото действие на новия собственик бе да спре всички предавания. Пред екипа все още не са представени конкретни планове за бъдещето. Новият собственик на Би Ай Телевизия: Рестартираме Единствената новина засега е името на Веселин Иванов, който ще стане част от ръководството. Той беше съветник в кабинета на Зинаида Златанова, министър на правосъдието в правителството на Пламен Орешарски (2013-2014). Този кабинет остана в историята с факта, че почти през цялото време срещу него имаше протести с искане за оставка. Те бяха предизвикани от избирането на Делян Пеевски за председател на ДАНС на 14 юни 2013 г. Преди това Веселин Иванов е бил журналист в БНР и \"България Он Ер\". Последно той ръководеше сайта \"Правен свят\", където историята също е интересна. Както се забелязва с просто око, метаморфозата на \"Правен свят\" беше рязка и забележителна след 9 октомври 2017 г. - датата, на която е обявено, че Веселин Иванов е новият главен редактор.. Екипът веднага след това е подменен изцяло В понеделник излиза поне някаква информация. Така промяната е обявена, но... само донякъде, защото дописката, с която изданието съобщава, че има ново ръководство, вече я няма.  Внимателно е изтрит и кешът в Google. А промяната с \"новите дрехи\" на \"Правен свят\" може да навежда и на мисли какво очаква тв BiT \" \" (правописът е на авторите, б.р.) - такива статии започват да се появяват в доскоро остро критичното издание. От сайта потичат дълбокомислени статии като  , в които, за да не се объркват читателите става ясно, че... Явно хората от новия екип имат съвсем ниско мнение за юристите - уж таргет и основна читателска аудитория на доскоро най-популярния специализиран сайт за правни теми. Иначе едва ли биха писали заглавия като  Сайтът обаче вече е анонимен - изчезнала е цялата секция с \"редкарето\"  Това обаче не попречи да имат   от най-високо ниво - например Сотир Цацаров, който громи акта, с който ВКС и Висшият адвокатски съвет дадоха на КС промените в НПК за пращане на \"високата корупция\" в Спецсъда.  От 2003 до 2007 година Иванов е съдебно-криминален репортер в програма \"Хоризонт\" на БНР. През 2005-2007 г. е специален пратеник на БНР в Триполи, където отразява делото срещу българските медици в Либия. Автор е на статии за специализираното юридическо списание \"Правен свят\". \n\tИванов е първият продуцент на предаването за разследваща журналистика \"Код Криминално\" на bTV Media Group. В периода 2011-2013 година отговаря за връзките с медиите на Меглена Кунева и партията й движение \"България на гражданите\", сочи справка, изготвена от \"Капитал\"", "date": "2018.02.14", "title": "Веселин Иванов от кабинета \"Орешарски\" поема Би Ай Телевизия"}
{"url": "http://clubz.bg/64239-ima_li_shans_ludogorec_sreshtu_milan", "text": "В четвъртък от 20 часа \"Лудогорец\" приема \"Милан\" в първи 1/16-финал на турнира Лига Европа. За разлика от предишни години, в които българският шампион играеше големите си мачове на стадион \"Васил Левски\", този път срещата е в Разград, тъй като \"Лудогорец арена\" отговаря на всички изисквания на УЕФА. Има ли шанс \"Лудогорец\" срещу 7-кратния европейски шампион, най-титулувания италиански отбор на Стария континент? Със сигурност - да. Не само защото в момента \"Милан\" е сянка на големия клуб. За разлика от славния си съперник, \"Лудогорец\" е по-опитен и обигран отбор, който при това свикна да играе с най-великите в Европа.  Списъкът вече е доста солиден: \"Стяуа\", \"Партизан\" и \"Цървена звезда\" от Балканите, \"Реал\" (Мадрид), \"Ливърпул\" и \"Арсенал\", \"Пари Сен Жермен\"... Само носителите на купата на шампионите са четири. Срещу тях \"орлите\" направиха силни мачове, както в България, така и на чужд терен. Клубът като цяло се намира в труден и сложен период. През есента на 2016 г. Силвио Берлускони най-накрая продаде \"росонерите\" на китайски инвестиционен фонд, начело на който е един от най-богатите азиатци - Йонхонг Ли. Финализирането на сделката обаче се проточи до средата на април миналата година. Към онзи момент дълговете на \"Милан\" бяха 220 милиона евро. Въпреки това през лятото китайците пръснаха десетки милиони за селекция. Идеята беше \"Милан\" да се бори за титлата в \"калчото\", като прекъсне хегемонията на \"Ювентус\". Не стана така. \"Червено-черните\" тръгнаха зле и на 27 ноември треньорът Винченцо Монтела беше уволнен. Заменилият го Дженаро Гатузо обеща тимът му да работи и да се бори на терена. Като начало. Пак не стана така - колосът продължи да разочарова и преди Коледа сериозно се заговори, че Гатузо е пътник. На 27 декември \"Милан\" измъкна дербито с \"Интер\" за Купата на Италия - 1:0, така до нова треньорска смяна и трусове не се стигна. Оттогава \"миланистите\" нямат загуба, балансът им е 4 победи и 3 равенства. Въпреки това Гатузо и компания са седми в Серия А с 38 точки, а четвъртият \"Рома\" има 9 повече. Което означава, че \"Милан\" ще се хвърли с всички сили срещу \"Лудогорец\", тъй като пътят към Шампионската лига от новия сезон изглежда по-пряк през спечелване на Лига Европа, отколкото от попадане в топ 4 в Италия. Така направи \"Манчестър Юнайтад\" през миналата година. А \"Милан\" има жизнена нужда от по-големите пари в Шампионската лига. В тежките дни в края на 2017-а УЕФА шамароса една от гордостите на Милано с 20 милиона евро глоба заради нарушаване на финансовия феърплей. 5 от тях се плащат веднага, а останалите могат да бъдат спестени, но при условие, че клубът приведе финансите си в ред и почне да харчи по-малко, отколкото печели. На този фон \"Лудогорец\" е истински оазис. През зимната пауза тимът привлече един футболист, но доста качествен - полският нападател Якуб Шверчок. Най-вероятно утре той ще е титуляр, още повече в отсъствието на наказания Клаудиу Кешеру. \"Милан\" няма кадрови проблеми и дойде в България с най-доброто, с което разполага в момента. Интересни думи. Очевидно е, че бившият халф, сравняван с питбул като играч, опитва психологически игри, като пробва да прехвърли напрежението към лагера на българския отбор. За финал - да му мисли \"Милан\", тъй като, каквото и да си говорим, е фаворит и всички очакват да продължи. \"Лудогорец\" със сигурност ще се сбори с гранда. Чакат ни два интересни мача.", "date": "2018.02.14", "title": "Има ли шанс \"Лудогорец\" срещу \"Милан\"?"}
{"url": "http://clubz.bg/64234-grigor_s_pyrva_pobeda_sled_austreliyn_oupyn", "text": "Григор Димитров преодоля японеца Юичи Сугита - 6:4, 7:6(4), на турнира от ATP 500 в Ротердам, Холандия. На осминафиналите в четвъртък първата ни ракета излиза срещу сърбина Филип Краинович. Това бе първи мач за Григор след отпадането му на четвъртфинал на Откритото първенство на Австралия. Той пропусна надпреварата в София заради болки в рамото. Днес Димитров започна уверено. Във втория гейм той получи възможност за пробив, но направи грешка и азиатецът се измъкна. Нататък срещата вървеше равностойно. В десетия гейм петият в световната ранглиста отново смути подаването на своя съперник. В дълга битка Григор се възползва от третия си сетбол - с уинър от форхенд по правата. Във втория сет Сугита направи брейк за 2:1 и затвърди на 3:1, така хасковлията трябваше да догонва. В решителния момент опитът и класата му взеха връх. Той върна пробива за 5:5 и впоследствие частта трябваше да се реши с тайбрек. Там Димитров успя да надделее и така прескочи във втория кръг. След мача той заяви, че все още чувства болки в рамото, но се чувства добре и щастлив, че е спечелил първата си среща от няколко седмици. Не си поставя цели, гледа мач за мач. Изказа се ласкаво за качествата на своя съперник. Водач в схемата е Роджър Федерер, който играе тази вечер срещу Рубен Бемелманс (Белгия). В Ротердам вече отпадна Стан Вавринка, той отново показа, че е далеч от добрите си дни след загуба от представителя на домакините Талон Грийкспоор (№259 в света) - 6:4, 3:6, 2:6. №4 в схемата и финалист от миналата година Давид Гофен (Белгия) разби Фелисиано Лопес (Испания) - 6:1, 6:3.", "date": "2018.02.14", "title": "Григор с първа победа след \"Аустрелиън оупън\""}
{"url": "http://clubz.bg/64230-byudjetyt_dava_107_miliona_leva_ot_es_za_vozila_v_stolicata", "text": "С над 125 млн. лева ще се финансира развитието на интегрирания градски транспорт в София, като малко над 107 милиона от тях са безвъзмездни европейски средства. Проектът включва рехабилитация на трамвайни линии, доставка на нови трамвайни мотриси и надграждане на интелигентната система за управление на трафика и съществуващата система за информация на пътниците в реално време, съобщиха от МС. Фандъкова: 12 000 повече пътуваха с градски транспорт със \"зелен билет\" Правителството прие решение, с което възлага на ръководителя на Управляващия орган на Оперативна програма \"Региони в растеж\" 2014-2020 г. в МРРБ да подпише договор за предоставяне на безвъзмездна финансова помощ на Столична община.  Фандъкова с призив: Моля, използвайте градския транспорт Договорът е на обща стойност 125 485 941.89 лева, като безвъзмездните европейски средства са 107 333 495 лева, а останалата част от сумата е съфинансиране със собствени средства на Столична община. Предстои да започнат дейностите по рехабилитация на няколко трамвайни отсечки, включително линията по бул. „Цар Борис III“, и купуването на 13 нископодови, съчленени трамвайни мотриси. Проектът цели насърчаване ползването на електротранспорта, като по този начин ще допринесе за решаване на проблемите в столицата, свързани с увеличаващия се трафик през деня, нарастващите задръствания, ниската скорост на придвижване, пътнотранспортни произшествия, високи концентрации на въглероден диоксид и други вредни емисии, шум и т.н. София дава близо половин милион лева за \"тайни клиенти\" на градския транспорт През януари кметът на столицата Йорданка Фандъкова обяви, че вече е избран изпълнител на поръчката за доставка на 60 автобуса на газ от планираните общо 120. Освен това ще се вземат и около 50 хибридни и електробуса. Фандъкова с призив: Моля, използвайте градския транспорт София дава близо половин милион лева за \"тайни клиенти\" на градския транспорт", "date": "2018.02.14", "title": "Бюджетът дава 107 милиона лева от ЕС за возила в столицата"}
{"url": "http://clubz.bg/64221-svetovnata_kupa_e_v_sofiq_no_kyde_bqha_futbolnite_hora", "text": "Световната купа - най-големият трофей във футбола, днес е в България. Трофеят се превозва в специален самолет, който кацна преди обед на летище \"София\". До вечерта отличието ще бъде изложено в мол \"Парадайз\", след което заминава за Израел. Страната ни е част от обиколка, продължаваща 220 дни и обхващаща над 50 държави. Турът на златната статуетка е в чест на световното в Русия това лято. Организира се от Coca-Cola, един от спонсорите на ФИФА и мондиалите. Дотук добре. Събитието в България обаче никак не е организирано и премислено добре. Имаше нещо като посрещане на купата на летище \"София\" - още на пистата и в пригоден за целта салон. Бяха поканени журналисти и официални гости, представители на столичната община, Министерството на младежта и спорта, популярни личности като Михаела Филева и писателя-влогър Емил Конрад... Имаше речи. А представител на ФИФА, който съпровожда обиколката, връчи на зам.-кмета на София Тодор Чобанов малко копие на купата в луксозна кутия. Само дето футболни хора нямаше. Единственият спортен човек на посрещането (като изключим неколцината спортни журналисти) беше... величието в спортната гимнастика Йордан Йовчев. А няколко поколения големи български футболисти са играли на световни първенства. През 1994 г. тимът ни остана на един мач от финала в САЩ. Нито един от тях не беше на церемонията. Дали е имало поканени? Клуб Z научи, че в списъка са били Йордан Лечков и Емил Костадинов, които освен герои от американското лято, са и на ръководни позиции в БФС. Нямаше ги. Може би нямат време заради трескавата подготовка на конгреса в петък. Ами останалите от по-старите генерации? Ами млади футболисти от детско-юношески школи, за които уж се правят такива събития, както се спомена в една от речите? Правим уговорката, че те може да са поканени и да се появят днес в \"Парадайз център\". Дано да е така. Но мястото им беше и на летището, където посрещането имаше церемониален характер. И е много по-уместно един бивш футболист, играл на световни финали, да каже 2-3 изречения, вместо това да правят чиновници от кметства, министерства и т.н.", "date": "2018.02.14", "title": "Световната купа е в София. Но къде бяха футболните хора?"}
{"url": "http://clubz.bg/64220-stanishev_do_borisov_dyrjavata_e_abdikirala_ot_domashnoto_nasilie", "text": "Общото впечатление е, че държавата е абдикирала и не води борба с насилието над жени и деца и домашното насилие. Това заяви лидерът на ПЕС Сергей Станишев в писмо до премиера Бойко Борисов. Според него институциите не вършат дори това, което изисква от тях законът. Станишев призовава правителството към спешни мерки за отпускането на предвидените средства и цялостна кампания срещу насилието над жени и деца и домашното насилие. И допълва: Станишев признава, че всички партии са се обявили срещу насилието над жени, но според него това носи малка утеха за жертвите. Според него бездействието на държавата не може да продължава и са необходими спешни мерки за осигуряване на предвиденото финансиране по Националната програма за превенция и защита от домашно насилие и незабавното стартиране на конкурсните процедури от Министерството на правосъдието. Той цитира данни от неправителствени организации, според които програмата за 2017 г. е била предложена за обществено обсъждане едва през ноември (2017 г.), а би трябвало да предвижда мерки за цялата (2017) година. Тя е удължена за 2018 г., но процедурите още не са проведени. По тази програма Министерският съвет отпуска на Министерството на правосъдието по 500 000 лв. годишно, с които се финансират на проектен принцип консултативните центрове за жертви на насилие в страната, националната гореща телефонна линия за подкрепа и насочване на хора, пострадали от насилие, програмите за работа с извършителите, както и с жертвите, програми за обучение на полицаи и др. И предупреждава, че заради забавени процедури в Министерството на правосъдието от тази нощ денонощната национална гореща телефонна линия ще спре да работи през нощта, тъй като изтича обществената поръчка. В момента тя се поддържа от доброволци чрез неправителствените организации през деня, но съгласно Кодекса на труда нощният труд не може да е доброволен и затова са необходими средства.", "date": "2018.02.14", "title": "Станишев до Борисов: Държавата е абдикирала от домашното насилие"}
{"url": "http://clubz.bg/64227-domakinq_ili_kancler_veruyuto_na_novata_zvezda_na_gsdp", "text": "Андреа Налес, вероятният следващ лидер на Германската социалдемократическа партия (ГСДП), винаги е била задкулисен играч в борбите за власт в левоцентристката партия още от появата си на политическата сцена преди около 15 години. Сега 47-годишната Налес е в окото на нов ураган, опитвайки се да наложи своята власт над партията в обстановка на протести срещу новото коалиционно споразумение с консерваторите на канцлера Ангела Меркел и вероятното й повишение в партиен лидер. Налес спечели национална политическа слава в смутните времена на последното правителство на ГСДП преди 15 години, когато като депутат от лявото крило поведе вътрешнопартиен бунт срещу твърдите социални реформи на кабинета. Задачата й сега е да се опита да поведе ГСДП към съживяване след поредицата изборни унижения през миналата година, които запратиха деморализираната партия в криза на идентичността и вероятната нова коалиция с Меркел, за която повечето партийни членове се кълняха, че не искат да се повтаря, пише ДПА. Налес е член на ГСДП от 18-годишна възраст. Смята се, че е нейна заслугата да убеди разделената си партия да се съгласи да започне коалиционни преговори с пламенна реч на специална партийна конференция през януари. Първото й голямо изпитание като партиен лидер обаче вероятно ще дойде през следващите седмици, когато тя предприема кампания в опит да наложи новото коалиционно споразумение на скептичните и непокорни партийни членове, които трябва да гласуват за него до 2 март. Освен това тя трябва да убеди партийните членове да гласуват за нея на извънреден конгрес на 22 април. Подчертавайки съществуващото напрежение в ГСДП, решението на ръководството да я номинира за поста се сблъска с твърда опозиция от някои сектори в партията. Реакцията срещу Налес е не толкова насочена лично против нея, колкото по-скоро показва недоволството на някои членове, които виждат авторитарен опит да се назначи жена за председател на партията с решение, което според тях е трябвало да се вземе с гласуване на цялата членската маса. Въпреки всичко пътят на Налес към властта получи нов тласък снощи, когато неуспелият кандидат за канцлер Мартин Шулц обяви незабавната си оставка като лидер на партията. А не й липсва и подкрепа. Новата frontfrau на ГСДП навремето написала прословутата фраза в училищното списание, че целта й в живота е \"или домакиня, или канцлерка\". И наистина, ако Налес убеди мнозинството редови членове на ГСДП да подкрепят коалиционното споразумение, това може да й проправи пътя към партийната кандидатура за канцлер за следващите национални избори през 2021 г. Ако обаче не успее да осигури достатъчно гласове за новата коалиция, това съществено ще подкопае политическото й влияние в партията и ще хвърли ГСДП в още по-дълбока криза. Налес, разделена със съпруга си и майка на малка дъщеря, ще бъде първата жена, която оглавява ГСДП в 154-годишната й история. Номинирането й идва 18 години след като редовните политически съперници на ГСДП, консерваторите християндемократи, избраха първата си жена лидер Ангела Меркел. Налес, Шолц и Шулц Бивш лидер на младежката организация на социалдемократите, Налес още повече консолидира властта си в партията през 2009 г., когато бе избрана за неин генерален секретар - стъпка, която навремето някои анализатори изтълкуваха като уклон на партията наляво. \n\tВ последно време обаче Налес взе курс към центъра на германския политически живот. ГСДП смята, че Налес е била един от по-успешните й представители в последната коалиция с Меркел, започнала през 2013 г.  Като министър на труда и социалните въпроси Налес прокара куп инициативи на ГСДП, включително въвеждането на минимална заплата и допълнителни пенсии, включително за оцелели от холокоста. Следващото стъпало по партийната стълбица тя изкачи през септември м.г., когато стана председател на парламентарната група на ГСДП като част от усилията на партията да прегрупира силите си, след като изборният й резултат се срина до скромните 20,5 процента - най-ниското равнище от основаването на съвременна Германия. Сега обаче в условията на дефицит на лидери Налес може би е един от последните шансове за спасяване на ГСДП. БТА", "date": "2018.02.14", "title": "Домакиня или канцлер - веруюто на новата звезда на ГСДП"}
{"url": "http://clubz.bg/64235-koj_obqvi_narodniq_syd_za_neizbejen_valeri_jablqnov", "text": "Депутатът от БСП Александър Симов потвърди неофициалната информация, че авторът на декларацията на БСП, в която Народният съд е обявен за необходим и неизбежен е зам.-шефът на парламента Валери Жаблянов. БСП: Народният съд от 1945 г. е бил необходим и неизбежен Той определи народния съд като \"сложно и комплексно явление\". Симов повтори, че първоначално публикувания текст не е прегледан от ръководството. По-късно това изречение бе премахнато от декларацията. Защо БСП се саморедактира за Народния съд? По повод \"Луковмарш\" Симов изтъкна, че няма как да се говори за нациоалния идеал през личността на ген. Луков. Той определи Ген. Луков като \"едно корумпе от историята\". И допълни, че Луков престава да бъде министър на отбраната след скандал за доскавки за въоръжение, покрай които е натрупал лично богатство. Д-р Йордан Манасиев (БНС) коментира, че \"Луковмарш\" се организира в името на националняи идеал. Според него няма никакви доказателства, че ген. Христо Луков е провеждал антисемитска дейност. И допълни, че той не припознва германския националсоциализъм и е казвла, че България има свой път в тази война. Защо БСП се саморедактира за Народния съд?", "date": "2018.02.14", "title": "Кой обяви Народния съд за неизбежен? Валери Жаблянов"}
{"url": "http://clubz.bg/64223-indijskite_zdravni_vlasti_plashat_brosnan_s_globa_ili_zatvor_zaradi_reklama", "text": "Здравните власти в Индия заплашиха с глоба или затвор актьора Пиърс Броснан, ако той не успее да обясни защо се появява в реклама на смес за дъвчене, в която има и тютюн, пише \"Гардиън\". Преди около 18 месеца холивудската звезда се снима в реклами по телевизията и вестниците на пан масала - популярна смес, която може да съдържа тютюн, лайм, подправки и ядки. Това, което Броснан рекламираше, не съдържаше тютюн, но в някои от продуктите на компанията има супари, това е ядка, която според Световната здравна организация е карциногенна. Кампанията беше прекратена, след като възбуди много протести, а Броснан обяви, че \"шокиран и тъжен\", че неговият образ е бил използван да се рекламира продукт, който е потенциално опасен. Здравните власти в Делхи поискаха в понеделник актьорът да обясни появата си в рекламите. Пан масала, който съдържат тютюн, се смята, че увеличава риска от рак на устата или гърлото. Хората, които дъвчат сместта, са честа гледка в цяла Индия.  Когато избухна скандалът преди месеци, Броснан обяви, че е смятал, че рекламира \"освежител за уста или паста за избелване на зъби, като не е смятал, че продуктът съдържа тютюн, супари или друга вредна съставка\". Той обясни, че компанията \"Пан Бахар\"  \"грубо е манипулирала рекламите\", за да създаде впечатлението, че звездата подкрепя цялата продуктова линия.", "date": "2018.02.14", "title": "Индийските здравни власти плашат Броснан с глоба или затвор заради реклама"}
{"url": "http://clubz.bg/64222-yunker_e_za_namalqvane_na_parite_za_kohezionna_politika", "text": "Европейската комисия представи различни варианти за нов и модерен дългосрочен бюджет на ЕС, който да осигури ефикасно постигане на неговите приоритети след 2020 г., както и финансовите последици от тези варианти. На пресконференция днес в Брюксел председателят на Европейската комисия Жан-Клод Юнкер заяви: В отговор на въпрос Юнкер поясни, че подкрепя намаляването на бюджетите за сближаване (т. нар. кохезионна политика), както и за земеделието. Против съм жестоки съкращения, посочи той. Както е известно, запазването на кохезионната практика е приоритет на България като председател на Съвета на ЕС. На неформалната си среща на 23 февруари лидерите на Европейския съюз ще обсъдят начините за адекватно финансиране и превръщане в реалност на приоритетите, които те определиха за Съюза на 16 септември 2016 г. в Братислава и на 25 март 2017 г. в Рим, предаде \"Фокус\". Двата елемента -  , за да ги реализира, са неразделни. Комисията допринася към тази важна дискусия по три начина: Председателят на Европейската комисия Жан-Клод Юнкер представи днес и вижданията си по основни въпроси от политиката на ЕС на пресконференция, продължила близо час, съобщи БТА. Юнкер изрази подкрепата си за предварително излъчване на водещи кандидати за председател на ЕК в изборите за евродепутати догодина. Бившите премиери на държавите от ЕС отговарят на всички изисквания за председател на комисията, добави той. По неговите думи е необходимо водещите кандидати да бъдат излъчени до края на тази година. Юнкер защити виждането за единен председател на ЕК и на Европейския съвет, но отбеляза, че това не е въпрос, който да се реши в следващите месеци, а е \"дългосрочна перспектива\". Той уточни, че сега, ако председателите на двете институции са в конфликт, това би било катастрофално. По повод предложенията за намаляване броя на еврокомисарите Юнкер заяви, че първоначално се е затруднявал да измисли отговорности на 28 души. Той допълни, че днес е разбрал необходимостта всяка страна от ЕС да има комисар, за да може комисарите да \"превеждат ЕС\" в своите страни. Председателят на ЕК поясни, че решението колко да бъдат еврокомисарите е на правителствата. Юнкер коментира, че в днешния ЕС исканията вземат превес над убежденията. Едните не искат да плащат повече, другите не искат да получават по-малко, добави той по повод разговорите за бъдещия общностен бюджет. В отговор на въпроси председателят на ЕК заяви, че очаква Варшава да сближи гледните си точки с вижданията на комисията. Попитан за Турция, Юнкер каза, че е \"изцяло несъгласен с поведението\" на Анкара.", "date": "2018.02.14", "title": "Юнкер е за намаляване на парите за кохезионна политика"}
{"url": "http://clubz.bg/64228-taka_li_e_izglejdal_sveti_valentin", "text": "Св. Валентин е важен за много хора по света. А 14 февруари 269 г. е датата, на която се предполага, че той е бил убит, съобщава Би Би Си. Бразилският дизайтер Цицеро Мораес е използвал човешките останки, за които се смята, че са на светеца, за да реконструира   с помощта на компютърна графика. Според новото изображение Валентин изглежда много по-млад, отколкото се предполагаше преди. Работата на Мораес е под контрола и одобрението на Католическата църква.", "date": "2018.02.14", "title": "Така ли е изглеждал свети Валентин?"}
{"url": "http://clubz.bg/64237-i_bnb_predupredi_za_visokiq_risk_pri_sdelki_s_kriptovaluti", "text": "Българската народна банка (БНБ) се присъединява към изразената позиция от страна на Европейските надзорни органи относно увеличаващия се брой потребители, които купуват криптовалути без да са наясно с рисковете. В свое становище от днес БНБ предупреждава за опасностите. В своя официална позиция от 12 февруари Европейският банков орган (ЕБО), Европейският орган за ценни книжа и пазари (ЕОЦКП), Европейският орган за застраховане и професионално пенсионно осигуряване (ЕОЗППО) предупредиха за рисковете пред потребителите, които търгуват с криптовалути. Те са високорискови и нерегулирани по никакъв начин активи и не са подходящи за инвестиции или спестявания, казват от европейските надзорни органи. Опасенията са, че все по-голям брой потребители купуват виртуални валути, но не са наясно с рисковете, свързани с тях. Криптовалутите са обект на екстремна нестабилност в цените и са показали ясни признаци на балон при ценообразуването, а потребителите, които ги купуват, трябва да са наясно, че съществува висок риск да загубят голяма част от инвестираните средства или дори всичките си пари, пише в  От началото на годината се наблюдава значителна волатилност в цените на различните криптовалути, като биткойнът например от нива малко над 20 000 долара изгуби над 40% от средата на декември до днес. Значителни понижения отбелязаха и другите дигитални валути. Steemit - социална мрежа + криптовалута = нов Фейсбук? В предаването \"Още от деня\" по bTV евродепутатът Емил Радев (EНП/ГЕРБ) разкри как Европейският съюз смята да регулира практиките за пране на мръсни пари чрез криптовалутите, предпочитани за тази цел заради тяхната анонимност.  По думите на Радев, петатата директива, която се подготвя за борба срещу изпирането на пари и финансирането на тероризма въвежда много нови промени. Подобрява се прозрачността на собствеността  на дружества и доверителни фондове чрез осигуряване на по-голям достъп до регистрите за действителните собственици, притежаващи над 25% от акциите на дадена компания. Биткойн мини никнат в Исландия - искат поскъпване на тока Предвижда се публичен достъп до информацията в регистъра за действителните собственици на дружества, както и достъп въз основа на “легитимен интерес” до информация за действителния собственик на доверителни фондове и др., както и обществен достъп след писмено искане до информация за действителния собственик на доверителни фондове, които притежават фирма, която не е регистрирана в ЕС.  Друга голяма промяна е относно предплатените карти и виртуалните валути. Прагът за идентифициране на държателите на предплатени карти ще бъде намален от 250 евро на 150 евро, а наред с това се разширяват изискванията за идентифициране на клиентите. Въвежда се изискване платформите за обмен на виртуални валути с обикновени пари и доставчиците на портфейлни услуги да бъдат регистрирани и да упражняват контрол върху клиентите си, което прекратява анонимността. Освен това директивата въвежда определение за виртуални валути, каквото досега в европейското законодателство не съществува. Специфичен дубайски \"биткойн\" доведе до претърсвания в София Освен това държавите-членки ще са задължени да създадат централизирани регистри за банкови и разплащателни сметки и сейфове, достъп до които ще имат финансовите разузнавания. Така те ще могат да идентифицират дали и в кои банки дадено лице разполага с банкова сметка. Тази информация няма да бъде публично достояние. Забраняват се и анонимните банкови сейфове. Лош старт за биткойн в 2018 година Биткойн мини никнат в Исландия - искат поскъпване на тока Специфичен дубайски \"биткойн\" доведе до претърсвания в София Лош старт за биткойн в 2018 година", "date": "2018.02.14", "title": "И БНБ предупреди за високия риск при сделки с криптовалути"}
{"url": "http://clubz.bg/64224-siriq_promenq_reda_na_sreshtata_na_vynshnite_ministri_na_es_u_nas", "text": "Последните събития в Сирия вероятно ще променят доста дневния ред на започващата утре в София неформална среща на външните министри от ЕС. Това съобщиха за Клуб Z европейски източници. Арабската република е във фокуса заради предполагаемата гибел на неуточнен все още брой руски наемници на 7 февруари в резултат на американска въздушна атака. Вчера пък френският президент Еманюел Макрон отново заплаши режима на Башар Асад с удари, ако се докаже, че властта в Дамаск е използвала химическо оръжие. Блумбърг: Над 200 руски наемници са убити от американците в Сирия (ВИДЕО) Една промяна в плана на срещата вече е факт. Утре Федерика Могерини - Върховният представител на ЕС по въпросите на външните работи и политиката на сигурност, която председателства форума, ще даде непланирана предварително пресконференция за Сирия. Според предварителната програма на арабаската република е посветен половинчасов работен обяд. На всички обаче е ясно, че темата ще отнеме много повече време и почти със сигурност ще бъде доминираща на срещата във  формат \"Гимних\". Първите дипломати на ЕС ще обсъждат на работни сесии Западните Балкани и Северна Корея. Макрон пак плаши с удари режима на Асад На втория ден ще участват и външните министри от страните кандидатки - Албания, Сърбия, Черна гора, Македония и Турция. Домакин на срещата е Екатерина Захариева като дипломат номер 1 на страната, председателстваща в момента ЕС. Германия ще бъде представена от все още заемащия поста външен министър Зигмар Габриел. Причината е, че номинираният Мартин Шулц се отказа, след като подаде оставка като лидер на социалдемократите. В София няма да бъде и холандският външен министър Халбе Зейлстра. Той бе принуден да подаде оставка, след като се разкри, че е излъгал за свое участие в среща с руския президент Владимир Путин. Турция пък ще бъде представена от своя министър по европейските въпроси Йомер Челик. Той е човекът, който участва в такива срещи. Макрон пак плаши с удари режима на Асад", "date": "2018.02.14", "title": "Сирия променя реда на срещата на външните министри на ЕС у нас"}
{"url": "http://clubz.bg/64214-otpada_taksa_higiena_za_drogeriq", "text": "Отпада изискването да се събира такса от 63 лева за издаване на хигиенно заключение за дрогерия или оптика. Правителството прие промени в Тарифата за таксите, които се събират от органите на държавния здравен контрол и националните центрове по проблемите на общественото здраве. Таксите се събират за издаване на документи и извършване на услуги, съобщиха от пресслужбата на Министерски съвет. Дрогериите в България са около хиляда, като всяка от тях се регистрира в съответната районна здравна инспекция. След отпадането на хигиенното заключение, необходимите документи за отваряне на дрогерия стават общо четири на брой.  Такса \"смет\" ще се увеличи драстично. Но не се знае кога Освен таксата за хигиенно заключение за дрогерия, отпадат и таксите за предоставяне на информация за регистрационния статус на лекарствен продукт и за нежелани лекарствени реакции, защото информацията е публична и може да бъде проверена от заинтересованите лица. Така се намалява и административната тежест, свързана с получаване на информация за лекарствени продукти. Плащаме данъци без банкови такси по сметка на НАП в БНБ Въвеждат се нови и отпадат съществуващи такси за извършваните лабораторни анализи и дейности, поради настъпили промени в системата на здравеопазването и въвеждането на нови аналитични методи в дейността на лабораториите. Изменят се съществуващи и се въвеждат нови такси за предоставяне на административни услуги по издаване, изменение и подновяване на разрешение за пускане на пазара на биоциди и други услуги, свързани с тях. Плащаме данъци без банкови такси по сметка на НАП в БНБ", "date": "2018.02.14", "title": "Отпада такса \"хигиена\" за дрогерия"}
{"url": "http://clubz.bg/64218-makron_pak_plashi_s_udari_rejima_na_asad", "text": "Ако има доказателства, потвърждаващи, че забранени химически оръжия са били използвани срещу цивилни в Сирия от силите на режима, тогава Франция ще нанесе удар. Това заяви френският президент Еманюел Макрон, предаде Ройтерс. Макрон обаче изтъкна, че приоритетът е борбата с терористите, с джихадистите. Макрон към Путин: Удари ли Асад с химическо оръжие, незабавно ще отговорим В телефонен разговор с руския президент Владимир Путин на 9 февруари френският лидер изрази безпокойство от индикациите, че наскоро срещу цивилни в Сирия са били използвани бомби с хлор. Това не е първата заплаха на френския президент за нанасяне на удари в Сирия. През май 2017 г. той се зарече на среща с Путин, че \"всеки удар с химическо оръжие от режима на Асад ще бъде последван от незабавен отговор на Франция\". Тилърсън обвини Русия за химическите атаки в Сирия Същевременно Еманюел Макрон засегна на срещата с журналисти и други теми, предаде АФП. Президентът се обяви за военна служба, която да бъде задължителна и да продължи около три месеца, но може и да е по-дълга - до половин година. Той не иска да се пилее прекалено много време по преговорите за \"Брекзит\". В интерес на ЕС е, че Мишел Барние е единственият преговарящ по въпроса. Тилърсън обвини Русия за химическите атаки в Сирия", "date": "2018.02.14", "title": "Макрон пак плаши с удари режима на Асад"}
{"url": "http://clubz.bg/64215-bylgarka_ot_avstraliq_zaveshta_184_mln_lv_na_nacionalnata_ni_galeriq", "text": "Българка, емигрирала в Австралия преди години, е завещала близо 2 млн. лв. на Националната галерия в София, съобщи Министерството на външните работи. Дарението е от Маргарита Занеф. Занеф емигрира в Австралия през 60-те години на XX век заедно със съпруга и сина си. Българката е починала през 2016 г. Тя е била голям почитател на изкуството, съзнаващ значението му за обществото, посочва адвокатът, разпоредил се с наследството, Уоруик Дън от кантората Biddulph & Salenger. В оставеното от нея завещание половината от сумата след продажбата на недвижимото ѝ имущество се дарява на Националната галерия в София, а останалата половина – на намиращата се в Сидни Художествена галерия на Нов Южен Уелс. Дарението за всяка от галериите възлиза на на 1,44 млн. австралийски долара (1,84 млн. лв.). Парите са постъпили по сметката на българския музей преди дни. Основното част от парите са от продажба на   в Уейвъртън, предградие на Сидни, част от Нов Южен Уелс, което се намира около 4 км от централния бизнес район на града. Съпругът и синът на Маргарита Занеф са починали преди нея. Апартаментът с две спални е бил собственост на семейството от 1963 г.", "date": "2018.02.14", "title": "Българка от Австралия завеща 1,84 млн. лв. на Националната ни галерия"}
{"url": "http://clubz.bg/64219-chlenovete_na_komisiqta_po_finansov_nadzor_s_11_13_hil_lv_zaplata", "text": "За увеличение на заплатите си съобщиха от Комисията по финансов надзор днес, чиято председателка Карина Караиванова ще получава по 13 136 лв. месечно, съобщи БТА. Тримата нейни заместници ще са с 12 хил. лв. заплата, а отговорникът за защитата на потребителите - 11,4 хил. лева. Поправителен: Шефката на КФН предлага политици за свои заместници Променят се заплатите на всички в институцията - директорите на дирекция ще получават средно по 5133 лв., актюерите - по 4500 лв. Старшите експерти ще изкарват около 2893 лв., младшите - 1472 лв. КФН има по-голям бюджет и възможност да вдигне заплатите заради сменения модел на финансиране - те не получават субсидия от държавата, а се издържат вече само с повишени такси от поднадзорните лица. Приходите от санкциите отиват директно в бюджета. До този момент са събрани 11,5 млн. лева от планираните 20 млн. лева от такси за годината. Мотив за увеличението на заплатите е изграждането на по-качествен екип с по-конкурентно заплащане. Планира се и попълване на щата. ", "date": "2018.02.14", "title": "Членовете на Комисията по финансов надзор с 11-13 хил. лв. заплата"}
{"url": "http://clubz.bg/64217-kremyl_veche_dopuska_che_v_siriq_moje_da_ima_ruski_civilni", "text": "Говорителят на Кремъл Дмитрий Песков заяви днес, че не може да изключи, че в Русия има руски цивилни, предаде Ройтерс. Той обаче веднага допълни, че те нямат нищо общо с руските въоръжени сили. Приятели и близки на руски наемници, сражаващи се на страната на правителствените сили в Сирия, твърдят, че има много на брой загинали сред тях на 7 февруари. Тогава оглавяваната от САЩ западна коалиция води битка с проправителствени сили в провинция Дейр аз Зур. Песков каза също, че няма информация за загинали. Блумбърг: Над 200 руски наемници са убити от американците в Сирия (ВИДЕО) Вчера пък от външното министерство в Москва обявиха за \"класическа дезинформация\" тези твърдения. В. \"Комерсант\" обаче пише, че от ведомството проверяват дали има пострадали и дали сред тях има граждани на ОНД - формация, създадена от Русия и част от бившите съветски републики. Причина за трагедията на 7 февруари е опитът на сирийски \"едри бизнесмени, подкрепящи в момента Башар Асад\", за превземат петролни и газови находища, контролирани от кюрди, съюзници на САЩ. Това сподели пред \"Комерсант\" руски военен източник. Именно с тази цел било предприето настъпление на проправителствени племенни формирования. Във втория ешелон били бойци, известни като \"ловци на \"Ислямска държава\", подкрепени от наемници от руската Частна военна компания (ЧВК) на Вагнер. Огласиха имена на загинали руски наемници в Сирия. Москва мълчи И едните, и другите били поразени при американските въздушни удари. Според източника руското военно командване в Сирия не дало разрешение за настъплението срещу находищата, тъй като го сметнали за \"опасна самонадеяност\". В официално съобщение на Министерството на отбраната в Москва се казва: Ведомството събщава само за 25 ранени сирийци и нито дума за руско присъствие. Човек, служил някога със загиналите на 7 февруари бойци от ЧВК на Вагнер, споделя пред изданието, че вече е говорил с ранени очевидци на битката в една от руските болници. В този ден атакуваният отряд от наемници наброявал 600 души, въоръжени със стрелково оръжие, а също така с артилерия и танкове. Повечето хора от групата били рускоезични, а \"ловците на \"Ислямска държава\" били малцина. Трагедията станала при боя за нефтокомбината \"Ел Исба\". При започването на бойните действия обаче само половината от отряда успяла да се разгърне. Останалата част от бойците все още се намирали в бронираните машини, подредени в колона на 8 километра източно от разделителната лидиния между проправителствените сили и Сирийските демократични сили (СДС). Данните за убитите доста се различават. Според руския военен източник на \"Комерсант\" на 7 януари са загинали 11 руснаци. Според Ройтерс те са 100, а според източници на Блумбърг - над 200. Руски сайт дори твърди за 600 убити. Огласиха имена на загинали руски наемници в Сирия. Москва мълчи", "date": "2018.02.14", "title": "Кремъл вече допуска, че в Сирия може да има руски цивилни"}
{"url": "http://clubz.bg/64216-rozi_ot_afrika_zavladqvat_pazara_v_evropa", "text": "Над 3/4 от пазара на рози в Европейския съюз се държи от африкански държави. Това става ясно от информация на европейската статистическа служба Евростат. Барак Обама в Кения: Да се завърнеш в бащината ... родина (СНИМКИ) За първите 10 месеца на миналата година Общността е внесла рози за 624 милиона евро от държави извън ЕС. Половината са внесени от Кения (317 милиона евро, 51%), която е и третият най-голям износител на рязан цвят в света със своите близо 130 ферми за цветя. След това по дял в европейския внос на рози се нарежда Етиопия (126 милиона евро, 20%), Еквадор (108 милиона евро, 17%), Колумбия (30 милиона евро, 5%) и Уганда (23 милиона, 4%). Европейският износ на рози за страни извън блока възлиза на 62 милиона евро за първите десет месеца на 2017 г. Начело е Холандия като е изнесла рози на стойност 43 милиона евро, което представлява 70 процента от износа за страни извън ЕС. След нея се нареждат Литва (7 милиона евро, 11 процента), Германия (над 5 милиона евро, 8 процента) и Латвия (под 5 милиона евро, 7 процента). Розите от ЕС са изпращани главно за Русия (28 милиона евро или 45 процента от общия износ на рози за страни извън ЕС ) и Швейцария (20 милиона евро, 31 процента). Следват Норвегия (4 милиона евро, 6 процента) и Беларус (3 милиона евро, 5 процента).", "date": "2018.02.14", "title": "Рози от Африка завладяват пазара в Европа"}
{"url": "http://clubz.bg/64226-istoricheski_pyrvi_gol_za_sborniq_hokeen_tim_na_koreq", "text": "Исторически първи гол вкара сборният отбор на Корея в женския хокеен турнир на зимните олимпийски игри в Пьончан. Това стана при третата загуба на тима - 1:4 от Япония в група В. Ранди Хесу Грифин намали резултата 1:2 във втората третина, а в третата японките забиха още две попадения. Мачът беше без значение и за двата отбора, които нямаха шанс за класиране на полуфиналите и ще играят за разпределение на местата от пето до осмо. В първите си две срещи Корея падна разгромно от Швеция и Швейцария, които продължават напред в горната част на схемата от гр. В. Северна Корея ще изпрати спортисти на олимпиадата в Пьончан Корея участва с общ тим на олимпиада за първи път, откакто страната е разделена на Северна и Южна. Решението за това бе взето малко преди началото на игрите и не беше посрещнато добре в спортните среди в Сеул, тъй като Южна Корея значително превъзхожда Северна в хокея. Определиха го изцяло като политическо и дори популистко. Състезателките от двете страни имаха малко време да се обиграят, те буквално се запознаха на първия лагер. Стилът им на игра е коренно различен. Културни различия също спъвали селекцията да се представя по-добре. Разбира се, МОК приветства идеята и широко я рекламира, подобно на правителствата на двете страни.", "date": "2018.02.14", "title": "Исторически първи гол за сборния хокеен тим на Корея"}
{"url": "http://clubz.bg/64225-mvr_i_prokuraturata_si_prehvyrlqt_trevogite_na_levicata_za_politshpionaj", "text": "Шуменската сага със събирането от властите на партийна информация от местната структура на БСП придоби нов обрат. След като миналата седмица МВР обяви, че е действало по нареждане на прокуратурата, днес от държавното обвинение отрекоха и прехвърлиха топката отново в полето на силовото министерство. Става въпрос за проверка, разпоредена от районната прокуратура на областната дирекция на МВР за противодействие на икономическата престъпност. В рамките на проверката в комисията за конфликт на интереси, е изисквана информация от Общопартийната контролна комисия на БСП за това кои лица са присъствали на делегатски събрания на партията, кои са участвали в общински съвети, кои са членове на БСП и т.н.  Член на БСП, обект на проверката, който е бил държавен служител там, е уволнен именно заради партийната си принадлежност, оплакаха се от левицата. Лидерът Корнелия Нинова изтъкна, че човекът не е бил член на партиен ръководен орган и е спазил това ограничение за държавните служители. След което обвини прокуратурата, че изпълнява политическа поръчка, а опонентите на партията \"ровят\" в делата на БСП в областния град. Нинова поиска Главна прокуратура да провери работата на районната по този казус. БСП пита Цацаров: Изпълнява ли прокуратурата политическа поръчка? Сагата се доразви с дефилето на вътрешния министър Румен Радев в парламента миналата седмица. Радев неизбежно трябваше да коментира действията на подопечните му, като заяви, че МВР е изземало чувствителната за социалистите партийна информация по указания на Районна прокуратура-Шумен.  Оказва се, че отстраненият служител на комисията за конфликт на интереси в Шумен излъгал, че не е членувал в БСП, както и че е бил \"натопен\" от съпартиец. По думите на Радев прокуратурата е издала постановление, с което задължила МВР да провери има ли невярно съдържание в подадените от държавния служител документи. Министърът се ядоса, че надпартийното МВР било замесено във вътрешен за левицата проблем и сложи точка на казуса. Днес обаче главният рокурор Сотир Цацаров излезе с  , базирано на разпоредената по искане на левицата проверка за действията на обвинението в Шумен. В него се посочва, че силовото министерство не е действало по разпореждане на прокуратурата: Това даде повод на левицата на свика извънреден брифинг в кулоарите на парламента след приключване на пленарното заседание за деня. Депутатът Драгомир Стойнев обави, че   Той поиска МВР да обяви кой и на какво ниво е разпоредил събирането на партийната информация извън нужното за установяване на политическата принадлежност на уволнения държавен служител.   Стойнев прозря в действията на институциите опит за репресия върху членове и симпатизанти на партията, както и  От левицата обаче не коментираха по същество в какви законови нарушения е заподозрян съпартиецът им, за да му бъде назначена проверка по линия на икономическата престъпност. Нито как се казва той.", "date": "2018.02.14", "title": "МВР и прокуратурата си прехвърлят тревогите на левицата за политшпионаж"}
{"url": "http://clubz.bg/64205-iskaneto_da_ni_vyrnat_cvetan_vasilev_veche_e_spynka_da_ni_go_vyrnat", "text": "Делото КТБ, сравнено навремето от прокуратурата с \"кацане на Луната с дизелов двигател\", пак не тръгна. Невъзможно е да се проведе дори задължителното предстартово разпоредително заседание - на което страните се събират (без изключения) и обсъждати базисните неща за процеса - подсъден ли е на този съд, разбират ли обвиняемите в какво ги обвиняват, има ли пропуски за отстраняване от прокуратурата.... Нещата дори отиват на все по-голям \"купон\": Днес се оказа, че Цветан Василев най-после е получил в Белград документите - препис от обвинителен акт, 6 броя призовки и разпореждане на съда. Цветан Василев започва да чете 11 000 страници... и делото КТБ тръгва У нас са се върнали разписки за връчване на документи, т.е. - че международната съдебна поръчка е изпълнена от страна на Сърбия. На призовките обаче има саморъчно отбелязване от главния обвиняем - че е полчил посочените документи, но не може да се яви по причина водено срещу него екстрадиционно производство в Република Сърбия. Което си е самият факт. Така практически искането за екстрадиция на Василев - за да отговаря по делото, вече е пречка той да се яви. На всичкото отгоре адвокатите му Карадалиев и Симеонов изразиха съмнение дали   Те не са могли да се запознаят със сръбските документи, които дошли късно вчера следобед. \"Има един скенер\". Защо делото КТБ отново не тръгна Напук на пълната зала с подсъдими и адвокати (всички привлечени да отговарят по делото са общо 18 души, б.р.), за втори пореден път не се яви изпълнителният директор на КТБ Георги Христов. Не е добре и днес ще ходи на лекар, каза адвокатът му Антон Бората. Той вече е представил медицинско за неявяването си първия път. Въпреки това съдийката го глоби 1000 лв. по причина - че вече два пъти не идва на самите процеси и не представя медицински документ в рамките на самото дело. Днес стана ясно, че мъжът има хронично бъбречно заболяване и няма да се яви и на определената следваща дата, която е... утре, 15 февруари. Съдия Виржиния Петрова освен глобата му назначи и пълна съдебно-медицинска експертиза, която да установи актуалното му състояние, като допълни, че иска и историята на залболяването - всичко. За да е още по-забавно, Христов не е осигурен, т.е. - няма болничен лист. Съдийката го и глоби със споменатите 1000 лв., пък той после да обжалвал. Според прокуратурата по отношение на подсъдимия Василев са изпълнени всички порцедури и би могло делото да се разглежда в негово отсъствие. Заболяването на Христов обаче е единствена причина и не трябва да се дава ход. \n\tПред журналисти навън адвокат Христо Ботев изрази мнение, че е редно делото трябва да се спре, докато не приключи екстрадиционното дело. А че институтът на задочното съдене е предвиден, само когато човекът е издирван по света и не е открит. А в случая имаме подсъдим, който иска да даде показания. Другият адвокат - Консатнитн Симеонов отговори на журналистически въпрос - дали някога \"мегаделото\" изобщо ще тръгне и че почват да се разболяват хора: След процеса шефът на Спецпрокуратурата Иван Гешев каза, че не са те, които бавят делото. \"Има един скенер\". Защо делото КТБ отново не тръгна", "date": "2018.02.14", "title": "Искането да ни върнат Цветан Василев вече е спънка... да ни го върнат"}
{"url": "http://clubz.bg/64210-da_bylgariq_vs_peevski_ne_e_deklariral_konflikt_na_interesi_pylen_tekst", "text": "Извънпарламентарната \"Да, България\" внесе срещу депутата Делян Пеевски сигнал до парламентарната  , става ясно от сайта на партията. Въпросният член от правилника гласи, че \"при внасяне на законопроекти, изказване или гласуване... народен представител с частен интерес от обсъждания проблем... е длъжен да го декларира\". Оттам смятат и че след извършването на проверка, трябва да бъдат изпратени резултатите в новата Комисията за противодействие на корупцията и за отнемане на незаконно придобитото имущество след нейнотото конституиране. Пеевски с нов закон - за \"прозрачност\" на медиите Ето и целия текст на сигнала:   На основание чл. 154, ал. 1 от Правилника за организацията и дейността на Народното събрание, Ви сезирам относно следното: На 06.02.2018 г. в деловодството на Народното събрание е внесен Законопроект за изменение и допълнение на Закона за задължителното депозиране на печатни и други произведения /сигнатура № 854-01-5/. Според мотивите със законопроекта се предлагат изменения и допълнения в две основни направления: въвеждане на изискване за задължително разкриване на информация от доставчици на медийни услуги за техния действителен собственик и за начина на финансиране; въвеждане на изискване за задължително разкриване на информация, идентифицираща лицата, разпространяващи и/или продаващи печатни издания и на броя на използваните крайни точки за продажба. Един от вносителите е народният представител Делян Славчев Пеевски. Както е добре известно, г-н Пеевски е собственик на редица медии, основно чрез фирмата си Intrust pls. Това са следните медии: Телеграф, Монитор, Политика, Меридиан мач, Борба. Безспорно е, че народният представител има частен интерес от приемането на горепосочения законопроект. Участието в изготвянето и депозирането на горепосочения законопроект е в нарушение на чл. 58 от Закона за противодействие на корупцията и за отнемане на незаконно придобитото имущество /обн., ДВ, бр. 7 от 19.01.2018 г./, според който лице, заемащо висша публична длъжност, няма право да участва в подготовката, обсъждането или постановяването на актове, да изпълнява контролни и разследващи функции или налага санкции в частен интерес. Г-н Пеевски е декларирал участието си в Intrust Ltd. в първоначалната си декларация по чл. 12, т. 2 във връзка с чл. 14 от Закона за предотвратяване и установяване на конфликт на интереси /отм./. Същият е декларирал и придобиването на допълнителни акции, в резултат на което е станал едноличен собственик на Intrust pls. Въпреки че Делян Славчев Пеевски е крупен собственик на медии, а според някои източници и със сериозни интереси в разпространителския пазар, същият участва в изготвянето и депозирането на законопроект за регламентация на медийната и разпространителска дейност. Не са налице публични данни, че Пеевски е декларирал частния си интерес, с което евентуално е нарушил чл. 147 от Правилника за организацията и дейността на Народното събрание. По този начин народният представител препятства възможността да бъде отведен от участие в обсъждането и гласуването на законопроекта. Във връзка с изложеното:                                                               Христо Иванов", "date": "2018.02.14", "title": "\"Да, България\" vs Пеевски: Не е декларирал конфликт на интереси (ПЪЛЕН ТЕКСТ)"}
{"url": "http://clubz.bg/64211-stolichna_obshtina_puska_parking_zapochnat_predi_11_godini", "text": "Предстои да бъде пуснат един нов паркинг в София - до сградата на БНР, а останалите два - в района на Централна гара и в кв. Люлин тепърва ще се изграждат. Това обяви по bTV зам.-кметът по транспорта на София Евгени Крусев. Съоръжението е започнато още през 2009 г., когато е било завършено в конструктивен вид съгласно договора с японската фирма \"Тайсей и Ко\" за метростанцията. \"Зелена зона\" в още четири квартала в София (КАРТИ) Паркингът до БНР ще бъде свързан с намиращата се в непосредствена близост метростанция на Националния стадион \"Васил Левски\". Разполага с над 200 подземни места за автомобили. Крусев съобщи още, че започва разглеждането на предложенията за разширяване на местата за платено паркиране в районите \"Оборище\", \"Възраждане\", \"Красно село\" и горната част на \"Лозенец\". Новите зелени зони може да принудят хората да търсят друго място за паркиране и именно заради това ще бъдат построени паркингите. Зам.-кметът обаче не уточни дали те ще бъдат платени. Тепърва комисиите в Столичния общински съвет (СОС) ще разглеждат предложенията на районните кметове за поредното разширяване на платените зони за паркиране. СОС ще вземе окончателно решение на заседанието си на 22 февруари. Според организацията \"Спаси София\" всяка година сините и зелени зони генерират приходи от над 12 милиона лева, които потъват в Центъра за градска мобилност.  Проучване на Столична община, публикувано във  , в периода 2011-2017 г., показа, че хората, придвижващи се с автомобил като шофьори и пътници, се е покачил през 2017 г. спрямо 2011 година с 1.2%  до 30.3%. Около 30 на сто са и тези, които се придвижват пеша, а делът на използващите градския транспорт е малко по-висок. Крусев съобщи, че до началото на март пешеходната зона на бул. \"Витоша\" ще бъде разширена. Тя ще достига до бул. \"Ал. Стамболийски\", като ще обхване пространството пред Съдебната палата и около площад \"Света Неделя\". Трамваите обаче няма да бъдат спирани и ще продължават да се движат по стария си маршрут.", "date": "2018.02.14", "title": "Столична община пуска паркинг, започнат преди 11 години"}
{"url": "http://clubz.bg/64208-67_mln_obezshtetenie_za_unishtojeni_grafiti_v_nyu_jork", "text": "Федерален съдия в Бруклин награди с присъда – обезщетение от 6,7 милиона долара – 21 графити художници, работили през 2013 г. в комплекса 5Pointz в Лонг Айлънд Сити, Куинс. Според съдебното решение графитите – обикновено смятана за преходна арт форма – са достатъчно признато изкуство, за да бъдат защитени от закона, съобщава „Ню Йорк Таймс“. Повратното съдебно дело е приключило през ноември във Федералния окръжен съд в Бруклин, когато гражданско жури е решило, че Джери Волкоф, предприемач на недвижими имоти, притежаващ 5Pointz, е нарушил закона, като е заличил с боя десетки стенописи в комплекса, наречен от адвоката на художниците „най-големия открит музей на аерозола в света“. Въпреки мнението на адвокатите на Волкоф, че сградите са си негови и той може да прави с тях каквото си поиска, съдебните заседатели са решили, че собственикът е нарушил Акта за правата на визуалните артисти. Актът (V. A. R. A.) представлява набор от предпазни мерки, предвидени в Закона за правата в изобразителните изкуства, за защита на произведения на изкуството, създадени върху чужда собственост – когато са признати за ценни от художествени експерти, членове на арт гилдията или значими за общността. В странен юридически обрат, съдията по делото Фредерик Блок е променил в последната минута решението си, което е било просто препоръчително. Но в понеделник Блок е подкрепил решението на журито и е присъдил на художниците възможно най-голямото обезщетение, като в мотивите се казва, че 45 от десетките разрушени стенописи са имали достатъчна художествена стойност, за да заслужават законова защита. Според журито само 36 от творбите са били достатъчно ценни. Ерик Баум, адвокат на художниците, приветства съдебното решение и го определи като „победа не само за художниците в това дело, а за художниците в цялата страна“.", "date": "2018.02.14", "title": "$6,7 млн. обезщетение за унищожени графити в Ню Йорк"}
{"url": "http://clubz.bg/64206-za_nqkolko_puri_poveche", "text": "Премиерът на Израел Бенямин Нетаняху обяви, че ще продължи да управлява страната. Той говори, след като полицията препоръча на главния прокурор да му повдигне обвинения във връзка с две разследвания, предадоха световните агенции. Нетаняху заяви, че не е направил нищо нередно. Полицията отправи вчера препоръки за предявяване на обвинения на Нетаняху по два случая.  като австралийския милиардер Джеймс Паркър или холивудския израелски продуцент Арнон Милшан. Според медиите подаръците от Милшан са на стойност 750 000 шекела (214 000 долара), а тези от Паркър - 250 000 шекела (71 000 долара). Сред изброените дарове са пури и шампанско от израелския продуцинт, разкрива Би Би Си.В замяна Нетаняху е помагал на милиардерите в достъпа им до израелския медиен пазар, свързал е единия от тях с индийски бизнесмен, помагал им е по въпроси, свързани с американски визи и в областта данъчните облекчения.  върху редакционната политика на в. \"Йедиот ахронот\", припомня БТА. Смята се, че премиерът е настоял пред главния редактор Арнон Мозес да отразява в положителна светлина действията на правителството. Вече едно обвинение срещу семейство Нетаняху, че е скривало и задържало за себе си подаръци, които е длъжно да предава в хазната, отпадна. Свалено беше и преди три години обвинение срещу съпругата на премиера, че е плащала за домакински услуги и химическо чистене с пари от бюджета. \"Шпигел\": Жената на Нетаняху откраднала 80 000 празни бутилки Медиите отбелязват, че преди десет години Нетаняху, който тогава бе лидер на опозицията, отправи призив към тогавашния премиер Ехуд Олмерт да подаде оставка по време на полицейско разследване. Тогава той каза, че лидер, който е затънал до шията в разпити, не може да управлява страната както трябва. По повод препоръките на полицията сега бившият израелски премиер Ехуд Барак, който е противник на Нетаняху, го призова да се оттегли временно от поста и управляващата коалиция утре сутринта да назначи негов заместник. По ирония на съдбата главният прокурор на Израел Авишай Манделблит - предпочитаният от премиера Бенямин Нетаняху кандидат за висшата юридическа длъжност, сега ще решава бъдещето на Нетаняху, пише в. \"Ню Йорк таймс\", ден след като израелската полиция препоръча да се повдигнат обвинения в корупция на премиера. Критици предполагат, че Манделблит - бивш секретар на канцеларията на Нетаняху, смятан някога за изключително лоялен негов поддръжник, ще остане задължен на премиера, който го издигна. Но негови почитатели твърдят, че законът е ръководен принцип в работата на прокурора и негов морален компас. Така или иначе, Манделблит, който се издигна от относителна неизвестност като военен прокурор, вероятно ще бъде най-критично наблюдаваната личност в Израел в идните месеци, допълва вестникът. \n\tИзраелската полиция препоръча на Нетаняху да бъдат повдигнати обвинения в корупция и злоупотреба с доверие - смущаващ удар, който поставя политическото бъдеще на премиера под съмнение, отбелязва британският в. \"Гардиън\". След 14-месечно разследване по две производства в корупция, главният прокурор ще проучи свидетелствата и, вероятно след няколко месеца, ще реши дали да привлече премиера под отговорност. Страната очакваше с тревога прокурорската препоръка, която според местни медии може да принуди Нетаняху да подаде оставка.  В изявлението вчера полицията съобщи, че са събрани достатъчно доказателства срещу премиера за приемане на подкуп, измама и злоупотреба с доверие.  Според министърката на правосъдието Аалед Шакед, дори при повдигане на официални обвинения, премиерът не е длъжен да подава оставка, уточнява Би Би Си. ", "date": "2018.02.14", "title": "За няколко пури повече..."}
{"url": "http://clubz.bg/64212-pravitelstvoto_osyjda_lukovmarsh", "text": "Правителството осъжда планираният за събота, 17 февруари, \"Луковмарш\" и се надява шествието на националистите, насрочено за 15-а поредна година, да не се проведе. Искрено вярвам, че в събота няма да станем свидетели на едно събитие, което да постави срамно петно, каза Георгиев. В навечерието на \"Луковмарш\": Международен форум в София ще каже \"НЕ\" на екстремизма По думите му българският народ е показал в годините, че неговата толерантност и възможността различни представители на раси, народи и етноси да живеят заедно на една територия са непоколебими и по никакъв начин и не би толерирал каквото и да е изместване на етническия модел, изграден през вековете. И ДПС скочи срещу \"патриотите\" за \"Луковмарш\" Той уточни, че поставя абсолютен знак за равенство между всички онези тоталитарни диктатури, които са подлагали на репресия и гонения свободния дух и възможността човек да живее според желанията си. БСП и ВМРО в сблъсък за \"Луковмарш\" Заместник-министърът се обърна към всички политически партии и политически представили с призив да не спекулират с темата и да не се опитват, по какъвто и да е начин, за съмнителни и временни изгода и дивиденти, да използват този повод и той да дава възможност, опитвайки се да порицаем един тоталитарен човек или режим, да оправдаваме друг. Наскоро и Националният съвет на религиозните общности в България (НСРОБ) заяви, че факелното шествие на националистите е срам за една демократична столица и държава. НСРОБ е силно разтревожен от поредния Луков марш. Прояви от този род нерядко завършват и с актове на вандализъм и насилие, които са позорни за едно мирно и толерантно общество, каквото е българското, заяви съветът в своя позиция. Националният съвет за религиозните общности в България е създаден през 2008 г. по инициатива на Дирекцията по вероизповеданията към Министерски съвет. Негови учредители и редовни членове са: Българска православна църква; Мюсюлманско изповедание; Арменска апостолическа църква; Централен израилтянски духовен съвет; Обединени евангелски църкви и Католическа екзархия. И ДПС скочи срещу \"патриотите\" за \"Луковмарш\" БСП и ВМРО в сблъсък за \"Луковмарш\"", "date": "2018.02.14", "title": "Правителството осъжда \"Луковмарш\""}
{"url": "http://clubz.bg/64209-martin_dimitrov_gerb_bsp_i_dps_ne_iskat_elektronnoto_glasuvane", "text": "Партиите с мнозинство в Централната избирателна комисия - ГЕРБ, БСП и ДПС - не искат да има дистанционно електронно гласуване, твърди Мартин Димитров от Нова република. ЦИК вчера поиска отлагане на електронното гласуване поради техническа невъзможност то да се изпълни, тъй като не е създадена нужната електронна идентификация. Тя бе отложена с една година, но Изборният кодекс, в който пише, че от тази година трябва да почнат тестове на гласуването от разстояние, не бе редактиран. ЦИК към парламента: Отложете електронното гласуване Според Димитров Комисията умишлено пречи на вота. Според математика и бивш ЦИК-аджия проф. Михаил Константинов трябва първо да е сигурно, че системата за електронно дистанционно гласуване ще бъде направена без възможности за манипулация. Как (не) се въвежда машинното гласуване в България Според него поради тази причина нито една от големите европейски държави не е въвела гласуването онлайн. Единствено в Естония се гласува електронно на всички видове вот. И изтъкна като довод електронната банкова система, която се ползва по цял свят и се ползва с доверие. Професорът обаче изтъкна, че банките погасяват техническите грешки, а манипулиран глас не може да бъде възстановен с пари. Как (не) се въвежда машинното гласуване в България", "date": "2018.02.14", "title": "Мартин Димитров: ГЕРБ, БСП и ДПС не искат електронното гласуване"}
{"url": "http://clubz.bg/64201-drugarki_i_drugari_pozdravleniq_za_narodniq_syd_a_nojskiqt_dogovor", "text": "БСП произведе огромен скандал вчера, публикувайки декларация, в която се казваше, че \"Народният съд от 1945 г. е едно необходимо и неизбежно военновременно правосъдие\". БСП: Народният съд от 1945 г. е бил необходим и неизбежен По-късно този израз тихомълком бе изтрит. Защо БСП се саморедактира за Народния съд? В редактирания вариант на декларацията обаче все още може да се прочете следното изречение: Това повдига няколко важни въпроса. Третият въпрос всъщност е може би най-важният, защото касае настоящето, а и бъдещето. Той обаче предполага известно обяснение. Ньойският договор от 1919 г. е част от т.нар. Версайска система от мирни договори. С тези договори победителите в Първата световна война се разправят жестоко с победените и ги подлагат на невиждано унижение. Още при подписването представителите на Германия заявяват, че това не е мирен договор, а примирие за 20 години. Така и става - през 1939 г. избухва Втората световна война. Когато се е създавала Версайската система, Хитлер е бил никому неизвестен ефрейтор и посредствен художник. Причините за неговия бъдещ политически успех в Германия се коренят именно в тази система от мирни договори, които са по-скоро примирие за 20 години. В края на Втората световна война същите тези победители показват, че са си взели поука. И започват да работят за обединението на Европа с цел премахването на напреженията, довели до двете световни войни. В резултат на това в крайна сметка е създаден Европейският съюз. И в този смисъл: Другарки и другари, това, че се покаяхте за Народния съд - добре. Но махнете и изречението за Ньойския договор. В противен случай за пореден път доказвате, че сте всичко друго, но не и българска партия, която работи за интересите на България. Защо БСП се саморедактира за Народния съд?", "date": "2018.02.14", "title": "Другарки и другари, поздравления за Народния съд. А Ньойският договор?"}
{"url": "http://clubz.bg/64207-dsb_bsp_vyzhvalqva_komunizma_gerb_mylchi_za_chervenata_armiq", "text": "Лидерът на ДСБ Атанас Атанасов коментира вчерашната деклрация на БСП, в която Народният съд бе обявен за неизбежен и необходим. БСП: Народният съд от 1945 г. е бил необходим и неизбежен Според Атанасов БСП се опитва да \"стяга редиците си\" като възхвалява престъпленията на комунистическия режим. Той критикува и ГЕРБ заради това, че те не споменават ролята на Червената армия за физическото ликвидиране на опозицияъа слд 9 септември 1944 г. Защо БСП се саморедактира за Народния съд? Ето какво написа Атанасов: ГЕРБ: БСП има двоен стандарт за политическото насилие       Защо БСП се саморедактира за Народния съд? ГЕРБ: БСП има двоен стандарт за политическото насилие", "date": "2018.02.14", "title": "ДСБ: БСП възхвалява комунизма, ГЕРБ мълчи за Червената армия"}
{"url": "http://clubz.bg/64204-us_topshpionin_rusiq_shte_se_mesi_i_v_izborite_ni_prez_2018_g", "text": "Фалшиви акаунти в социалните мрежи, кампании с дезинформация, кибератаки - Русия ще използва пак тактиките си от 2016 г. и ще се опита да повлияе на междинните избори за Конгрес в САЩ през ноември, заяви директорът на американското национално разузнаване Дан Коутс, цитиран от Франс прес. Той бе един от началниците на спецслужби, които отговаряха на въпроси в Сената за глобалните заплахи срещу САЩ. В изказване пред Комисията за разузнаване на Сената Коутс заяви, че не се наблюдават съществени промени в поведението на руснаците. Служби като ЦРУ, ФБР и Агенцията за национална сигурност заявиха, че Русия се е месила в президентските избори в САЩ от 2016 г., за да подобри шансовете на Доналд Тръмп срещу Хилъри Клинтън, използвайки социалните мрежи и кибератаки на компютри на Демократическата партия. Шефът на ЦРУ: Русия ще се меси и в изборите за Конгреса Президентът Тръмп отхвърли тези изводи, а Москва категорично отрича обвиненията. Социалните мрежи Туитър и Фейсбук са обвинени, че неволно са послужили за инструменти на руската пропаганда. Туитър закри близо 4000 съмнителни акаунта, свързани с агенция за дигитална пропаганда със седалище в Русия. Фейсбук пък призна, че около 150 милиона потребители на мрежата му и на Инстаграм са видели съдържание, създадено от руски лица за повлияване на президентските избори, отбелязва АФП. През ноември демократите ще се опитат да си върнат мнозинството в Камарата на представителите, където се преизбират всичките 435 конгресмени, и в Сената, където ще се подновят 33 места, или една трета от общия състав, припомня БТА. Шефът на шпионите предупреди, че президентските помощници и съветници с временни разрешения за сигурност трябва да имат \"ограничен\" достъп до тайна информация, предаде Би Би Си. Дан Коутс заяви, че процесът на разрешаване е \"нарушен\" и трябва да бъде реформиран. Той имаше предвид бившия помощник на Белия дом Роб Портър, който подаде оставка след обвинения, че бие жена си и зетя на президента Джаред Кушнер. Г-н Кушнер има само временно разрешение за сигурност, обясни началникът. Коутс обяви, че понастоящем има общо 700 000 заявления за разрешаване на достъп до тайни.", "date": "2018.02.14", "title": "US топшпионин: Русия ще се меси и в изборите ни през 2018 г."}
{"url": "http://clubz.bg/64202-nankov_izgrajdame_17_novi_tunela_v_sledvashtite_5_godini", "text": "17 нови тунела ще бъдат готови до 2023 г, обяви в ефира на Нова ТВ регионалният министър Николай Нанков. Те са в различен етап на подготовка, уточни той. Осем от тунелите ще са на магистрала \"Струма\" - пет малки в Кресненското дефиле, два при обхода на Кресна и \"Железница\". Още шест ще са по бъдещата магистрала Русе-Велико Търново. В сметката е и проходът под Шипка. България обаче може да бъде санкционирана от ЕС заради поддръжката на съществуващите сега 34 тунели, обясни министърът. Ще се вземат мерки по обезопасяването на съоръженията при обхода на Ловеч, на пътя Кричим-Михалково, както и останалите по магистрала \"Хемус\" - \"Витиня\", \"Ечимишка\" и \"Топли дол\". Работата по пътя между Видин и Ботевград върви, заяви Нанков:   Трети опит: пътната агенция пак пусна търга за тунел „Железница“ И припомни затрудненията заради обжалванията на екологичните оценки и избора на изпълнители, които могат да забавят всеки от тези планове. Ето как изглежда ремонтираният тунел \"Витиня\" (СНИМКИ)  Според министъра в България се строи на най-нискта цена на километър в ЕС, но не за сметка на качеството. То обаче имало накъде да се подобрява. Ето как изглежда ремонтираният тунел \"Витиня\" (СНИМКИ) ", "date": "2018.02.14", "title": "Нанков: Изграждаме 17 нови тунела в следващите 5 години"}
{"url": "http://clubz.bg/64197-shefyt_na_oksfam_arestuvan_za_korupciq", "text": "Бившият гватемалски президент Авларо Колом (2008-2012 г.) и неговият бивш министър на финансите Хуан Алберто Фуентес Найт, който е настоящ президент на неправителствената организация Оксфам Интернешънъл, бяха арестувани в Гватемала рамките на разследване за корупция, предадоха Франс прес и ДПА, като се позоваха на съобщение на гватемалската прокуратура. Новината за ареста на президента на Оксфам интернешънъл е нов удар по тази британска хуманитарна организация, която вече е замесена в скандал с проститутки в Хаити, заради който в понеделник подаде оставка нейната помощник генерална директорка Пени Лорънс. Шестдесет и шест годишният Колом бе арестуван в дома си в богат квартал на столицата Гватемала. Колом, който бе първият президент социалдемократ на Гватемала от половин век насам, бе обвинен в измама и отклоняване на средства при закупуването през 2009 г. на неколкостотин автобуса за обща сума от 35 милиона долара, предназначени за различни квартали на столицата. Според прокуратурата цената на сделката за автобусите, за чиято доставка бяха избрани с търг четири компании, е била надута. Алваро Колом е вторият бивш президент на Гватемала, задържан за корупция след Ото Перес (2012-2015 г.), арестуван през 2015 г. заради отклоняване на средства от митниците. Настоящият президент Джими Моралес пък е заподозрян в незаконно финансиране на предизборната си кампания, но парламентът отказа миналия септември да вдигне имунитета му. Девет от 13-те министри в правителството на Колом, подписали договора за автобусите, също бяха арестувани, сред които тези на отбраната, транспорта, труда, здравеопазването и образованието. Относно ареста на Фуентес Найт, говорител на Оксфам интернешънъл каза, че \"доколкото е известно засега не са му повдигнати обвинения\". Говорителят каза, че Фуентес Найт е информирал напълно прозрачно административния съвет на организация за това разследване и е казал, че е невинен. Разследването е започнало след назначаването му начело на Оксфам интернешънъл. Секс скандал и в \"Оксфам\" Същевременно агенция Ройтерс съобщава, че през ноември миналата година фондация Томсън Ройтерс е попитала 10 хуманитарни агенции за случаи на сексуални посегателства в тях и за данни за уволнените служители. Тогава само две групи - Спаси децата и Оксфам - са предоставили веднага данни за уволнени респективно 16 и 22 служители през миналата година. Лекари без граници и Норвежкият съвет за бежанците отвърнали на запитването по-късно. Първата е казала, че е уволнила през 2017 г. 20 души за сексуален тормоз или сексуални посегателства и 10 души по същите причини предишната година. Втората организация е казала, че е имала сигнали за 13 случая на посегателства през 2017 г., но не е предоставила данни за уволнените. Агенцията за християнско развитие е казала, че е регистрирала четири случая на тормоз на работното място, но не е посочила колко души са били уволнени. Хуманитарната агенция Уърлд вижън е съобщила за 10 инцидента през 2016 г., в които е имало или сексуална експлоатация или злоупотреба с деца, участващи в някоя от дейностите на организацията. Базираната в САЩ организация Мърси корпс е уволнила 5 души и е разследвала 11 души миналата година. Четири организации не са предоставили данни. Това са Кеър интернешънъл, План интернешънъл, Международният спасителен комитет и Международният комитет на червения кръст. Първите две са казали, че нямат практика да публикуват данни за сексуални посегателства или тормоз, третата е казала, че няма надеждни сведения и сега създава база данни в тази насока, а четвъртата изобщо не е отвърнала за много запитвания на фондация Томсън Ройтерс.", "date": "2018.02.14", "title": "Шефът на Оксфам арестуван за корупция"}
{"url": "http://clubz.bg/64203-bsp_vadi_svoq_nominaciq_za_predizvesteniq_konkurs_za_antikorupciq", "text": "БСП е готова със своя номинация за председател на новосформирания антикорупционен мегаорган, наречен условно Комисия \"Антикорупция\". В състезанието, определяно като състезание \"с един кон\" заради заявките, че е предизвестено и ще бъде спечелено от Пламен Георгиев, председателят на Комисията за отнемане на незаконно придобито имущество (КОНПИ), ще се впусне Николай Николов, член на Комисията за предотвратяване и установяване на конфликта на интереси (КПУКИ).  Любопитното е, че с новия закон Комисия \"Антикорупция\" реално е правоприемник на КОНПИ, а в нея се влива и Комисията за конфликт на интереси на Николов. Така реално за председателското място в новия орган ще се борят двама вече негови членове.  Николай Николов е роден през 1972 г. Завършил е Юридическия факултет на СУ \"Св. Климент Охридски\" – магистър по право (1995 г.), сочи официалната му биография на сайта на Комисията за конфликт на интереси. Той е доктор по право в СУ (2011 г.). Има двадесет години юридически стаж, от които дванадесет в държавната администрация. Работил е като стажант – съдия, юрисконсулт на община и търговска банка, адвокат, член на Комисията за установяване на имущество, придобито от престъпна дейност през първия ѝ мандат (2005-2010 г.). Завършил курс при административни и съдебни органи във Великобритания и Ирландия, провеждащи производства за гражданска конфискация (2008 г.).  В новия орган \"антикорупция\" е заложена ДНК на безконтролната репресия Има над 40 научни публикации, от които 4 монографии в областта на административното право и процес, гражданската конфискация и конфликта на интереси, включително във Великобритания. Участва като лектор в семинари, организирани от Националния институт на правосъдието. Назначен от Президента на Република България за член на Комисията за предотвратяване и установяване на конфликт на интереси. Самият Николов очерта четири приоритета:  Както Клуб Z писа, в четвъртък изтича крайният за номинации. В понеделник бе внесена тази на Пламен Георгиев, както се очакваше, от депутати от управляващото мнозинство от ГЕРБ и \"Обединените патриоти\". ДПС харесват Пламен Георгиев, въпреки че официално не са давали заявка за подкрепа. Отделно посочват, че имат прекалено малко депутати, за да имат големи претенции да излъчват собствен кандидат. Георгиев  е роден през 1976 г. Завършил е право, както и магистратура \"Право на ЕС\" е СУ \"Св. Климент Охридски\". Има международни специализации, в т.ч. в САЩ, за борба с корупцията. Бивш следовател в столичното следствие, после става прокурор последователно в районната и в градската прокуратура, а после и във ВКП и в специализираната прокуратура. Носител е на наградата на името на Джовани Фалконе. Минава и през замминистерски пост. Оглавява КОНПИ през 2013 г., а мандатът му изтича в точния момент, за да оглави новия антикорупционен орган на 1 март 2018 г. КОНПИ напомни напоследък за себе си, шумно налагайки запор на имущество на съиздателя на \"Икономедиа\" Иво Прокопиев на основание приватизационна сделка с изтекла давност. Пламен Георгиев - вече официално кандидат за \"Антикорупция\" Председателят на антикорупционното звено трябва да бъде избран до 23 февруари като има сериозна опасност парламентът да нахруши този законов срок и процедурата да навлезе и през март. Предстоят изслушвания на кандидатите, въпроси от граждански организации и пр. В едномесечен срок от избирането си председателят трябва да предложи екипа си от заместник и членове. Предвижда се централното управление на новото мегазвено, в което се сливат автоматично КОНПИ, БОРКОР, комисията за конфискация, съответните дирекции в Сметната палата и ДАНС, да бъде настанено в сградата на бившия нотариат в София на бул. \"Патриарх Евтимий\". Сградата е паметник на културата, като, за да приюти състава на звеното, ще е необходим ремонт, изчислен на около 3 милиона лева. Дотогава \"Антикорупция\" ще работи разделена - всяко звено на настоящото си местонахождение. Председателят на новата \"Антикорупция\" - състезание с един кон Работата на бъдещата комисия е доста спорна. Със закона, на който президентът Румен Радев наложи и вето, очаквано бързо преодоляно, на \"Антикорупция\" бяха дадени огромни правомощия, в това число да прилага специални разузнавателни средства. Досега такива можеше да искат само прокуратурата, ДАНС, МВР и разузнаването. Комисията обаче няма разследващи функции и така и не стана ясно за какво ще се събира информацията от СРС, които иначе се прилагат само за разследване на тежки престъпления, за които се предвижда наказание от над 5 години затвор. Подателите на сигналите за корупция пък няма да бъдат зашитени от ответно наказателно преследване, което поставя под въпрос мотивацията на гражданите да сигнализират за нередности. Пламен Георгиев - вече официално кандидат за \"Антикорупция\" Председателят на новата \"Антикорупция\" - състезание с един кон", "date": "2018.02.14", "title": "БСП вади своя номинация за предизвестения \"конкурс\" за \"Антикорупция\""}
{"url": "http://clubz.bg/64199-gerb_bsp_ima_dvoen_standart_za_politicheskoto_nasilie", "text": "БСП има двоен стандарт за политическото насилие. Това заяви от парламентарната трибуна депутатът от ГЕРБ Тома Биков. Повод за декларацията, прочетена от Биков стана вчерашното обръщение на социалистите към премиера Бойко Борисов по повод Луковмарш. В неговия първоначален вариант се казваше, че Народният съд е бил необходимо и неизбежно военновременно правосъдие. БСП: Народният съд от 1945 г. е бил необходим и неизбежен По-късно този израз отпадна от декларацията. Защо БСП се саморедактира за Народния съд? Биков обаче припомни, че авторът на първоначалният вариант не е бил посочен от левицата. Той заяви, че в БСП делят политическото насилие на лошо отпреди 9 септември 1944 г. и добро след тази дата. ГЕРБ-ер към БСП: Продадохте Вапцаров, пленумът ви е натежал от милионери И допълни, че от БСП са поискали оставката на образователния министър Красимир Вълчев само защото в учебната програма е било предвидено да се изучават понятие като терор, комунизъм, съветизация и т.н. Според него двойния стандарт по тази тема дава основание да се мисли, че в партията тече дебат дали политическото насилие би могло и сега да се използва като инструмент. Ето пълния текст на декларацията на ГЕРБ: Защо БСП се саморедактира за Народния съд? ГЕРБ-ер към БСП: Продадохте Вапцаров, пленумът ви е натежал от милионери", "date": "2018.02.14", "title": "ГЕРБ: БСП има двоен стандарт за политическото насилие"}
{"url": "http://clubz.bg/64200-nales_sholc_i_shulc", "text": "Очаквано снощи Мартин Шулц подаде оставка като председател на Германската социалдемократическа партия (ГСДП). Мартин Шулц подаде оставка Изненадващо партийното ръководство отхвърли неговото предложение на поста да го смени шефката на парламентарната група и бивша министърка на труда и социалната политика Андреа Налес (47 г.). Вместо нея за временен лидер на ГСДП беше избран Олаф Шолц (59 г.), управляващ кмет на Хамбург. Тази титла в случая означава премиер, тъй като Хамбург е със статут на федерална провинция. Шолц ще води социалдемократите временно – до извънредния партиен конгрес, насрочен за 22 април. Андреа Налес е решена да се кандидатира за председател на ГСДП, но вече се заговори и за други кандидатури. Дали жена за пръв път ще оглави партията в нейната 155-годишна история, предстои да видим. Мартин Шулц се оттегли след по-малко от година начело на ГСДП. Той беше избран на поста през март м. г. Не го направи доброволно, а под натиск от своите заради непостоянство, довело в срив на доверието към партията. Прегази всичките си обещания – ГСДП в никакъв случай да не влиза в широка коалиция с десницата на Ангела Меркел. Никога нямало да става министър в нейния кабинет. Стана точно обратното. Миналата сряда лично той положи подпис под коалиционно споразумение за сформиране на широка управленска коалиция под канцлерството на Меркел. Обяви и че ще е външен министър в кабинета. Пак под натиск два дни по-късно заяви, че се отказва от министерско кресло. Разбира се, правителството още не е факт. Тепърва предстои всичките над 460 000 членове на ГСДП да гласуват с писма «за» или «против» широка коалиция. Резултат се очаква в началото на март. Временно заемащият лидерския пост Олаф Шолц обяви, че ще хвърли всички сили, за да убеди членската маса да одобри коалиционния договор. Шолц оповести и друга своя амбиция – ГСДП да си възвърне позициите на народна партия. Засега статистиката сочи друго. Според последните социологически проучвания, публикувани в понеделник, социалдемократите се ползват с едва 16,5 на сто подкрепа. Така ГСДП е едва с 1,5 процентпункта пред антиевропейската и дяснопопулистка партия Алтернатива за Германия – 15 на сто подкрепа. Никой здравомислещ германец не желае заника на ГСДП, дори напротив. Въпросът е ще съумеят ли социалдемократите да излязат от сегашната си криза и отново да се наложат като разумна алтернатива на десницата.", "date": "2018.02.14", "title": "Налес, Шолц и Шулц"}
{"url": "http://clubz.bg/64114-dobre_izglejdasht_myj_ili_kim_ir_sen_video", "text": "Прочутият отбор от мажоретки на Северна Корея се оказа в центъра на скандал заради маските, които момичетата слагаха по време на женски хокеен мач на олимпиадата. Според южнокорейски медии лицето на маската твърде много прилича на Ким Ир Сен, първият вожд на Северна Корея и дядо на сегашния лидер Ким Чен Ун, съобщава Би би Си. По-консервативните среди в Южна Корея определиха това като груб опит за пропаганда по време на игрите. Властите в Сеул се опитаха да омаловажат инцидента. Според тях снимката е на \"добре изглеждаш мъж\". Мажоретките на Пхенян, които някои наричат Ангелите на Ким, подгряваха обединения корейски отбор в мач срещу Швейцария. Корейките го загубиха с 0-8. На него присъстваха много високопоставени гости, вкл. и сестрата на Ким.  Ангелите на Ким (ВИДЕО) Притесненията, че Севера може да използва игрите за пропаганда и за да поизлъска международния си имидж, са постоянна тема в южнокорейските медии от началото на олимпиадата в Пьончан. От Министерството на обединението в Сеул побързаха да отрекат тези опасения. Това бил образът на \"добре изглеждащ мъж\", като момичетата слагат маската, когато пеят мъжката партия в популярна любовна севернокорейска песен, обясниха оттам.  Според други едва ли севернокорейците ще използват по такъв лековат начин образа на Ким Ир Сен, който е със статут почти на божество в родината си. Опозицията в Южна Корея обаче не прие тези обяснение като според тях било ясно, че става дума за младия Ким Ир Сен. \"Дори косата е същата\", казват критиците.", "date": "2018.02.14", "title": "Добре изглеждащ мъж или Ким Ир Сен? (ВИДЕО)"}
{"url": "http://clubz.bg/64193-blumbyrg_nad_200_ruski_naemnici_sa_ubiti_ot_amerikancite_v_siriq_video", "text": "Американските сили убили много на брой руски наемници в Сирия през миналата седмица, вероятно при най-смъртоносния досега сблъсък между граждани на двете бивши враждуващи страни след студената война. Това съобщи Блумбърг, като се позова на един американски официален представител и на трима руснаци, запознати със случая. Късно вчера в социалните мрежи бе разпространен и видеозапис от атаката, извършена на 7 февруари. Той бе излъчен и по Си Ен Ен. Над 200 наемници, повечето от които руснаци, сражаващи се на страната на сирийския лидер Башар Асад, са загинали при неуспешна атака срещу база на американските и предимно на кюрдските сили в богатия на петрол район на Дейр аз Зур, твърдят два от руските източници. Американският представител смята, че при сражението са убити 100 души, а ранените са от 200 до 300. Той обаче не бе в състояние да каже колко от тях са руснаци. Руската атака само изтъква сложността на един конфликт, започнал като вътрешно преследване на противници на режима, за да прелее във война с участието на ислямски екстремисти, кюрди без собствена държава и регионалните сили Иран, Турция, а отскоро и Израел. Руското военно командване заяви, че няма нищо общо с атаката, а американците приеха това твърдение. Шефът на Пентагона Джим Матис нарече \"объркващо\" всичко, което се е случило, но не огласи подробности. Огласиха имена на загинали руски наемници в Сирия. Москва мълчи Дмитрий Песков - говорителят на руския президент Владимир Путин, отказа да коментира твърденията за руски жертви, като заяви, че Кремъл следи само данни за въоръжените сили на страната. Путин е разговарял с американския си колега Доналд Тръмп в понеделник, но военните действия в Сирия не са били обсъждани, допълни той. С помощта на Иран Путин обърна хода на 7-годишната война, като през 2015 г. прати авиация и жива сила в подкрепа на обкръжените сили на Асад, като приглуши призивите на САЩ за незабавно отстраняване на сирийския лидер. След като \"Ислямска държава\", контролирала някога големи части от Сирия, днес е почти изцяло разгромена, съперничещи помежду си сили и милиции се борят в различни комбинации, за да запълнят вакуума. Самолети на Русия, Иран, Израел и Турция бяха свалени над или край Сирия през този месец. Офанзивата през миналата седмица започнала на около 8 километра източно от разделителната линия по река Ефрат късно на 6 февруари, когато верни на Асад сили открили огън и напреднали във \"формация с числеността на батальон, подкрепени от артилерия, танкове, противоракетни системи за многократно изстрелване и минохвъргачи\", заяви полк. Томас Вийл, говорител на американската армия. САЩ, които имат в базата съветници, помагащи на Сирийските демократични сили (СДС), отговорили с въздушна атака и артилерийски огън. Запитан за убийството на руски наемници в Сирия, директорът на ЦРУ Майк Помпео заяви пред сенатската Комисия по разузнаването, че той ще информира по-подробно Пентагона, но допълни, че  . Песков: Не вярвайте на медиите за убити руснаци в Сирия Не е ясно кой плаща на руския контингент - дали Русия прави това пряко, или е Сирия, Иран или трета страна. Според публикации в руски медии Асад и съюзниците му са наели Частната военна компания (ЧВК) на Вагнер - сенчеста организация, руски отговор на американската \"Блекуотър\". Тя е наета да охранява сирийските енергийни активи и съоръжения в замяна на отстъпки в добива на петрол. В момента САЩ водят преговори с Русия в търсене на обяснение какво се е случило, съобщиха двама представители на администрацията, помолили за анонимност. Според тях САЩ са озадачени, тъй като са спазени всички необходими процедури. Американските сили използвали разделителната линия, за да получат от Русия съгласие да защитят силите на западната коалиция срещу нападателите. Чиновниците допълват, че не е ясно чии бойци са били нападателите. Според тях разделителната линия все още действа и Русия не е протестирала срещу решението за нанасяне на въздушните удари. Юрий Бармин - близкоизточен експерт в създадения от Кремъл Руски съвет за външна политика, заяви, че Москва подкрепя усилията на Асад да си върне контрола върху ключовия източен регион Дейр аз Зур, за да подпомогне финансирането на плана му за национално възстановяване и помирение. САЩ се противопоставят на това. Русия подписа споразумение за \"пътна карта\" с правителството на Асад през януари, за да му помогне във възстановяването на електрическата мрежа на страната. Завчера министърът на енергетиката Александър Новак заяви пред журналисти в Москва, че руски компании са заинтересовани да сключат договори, за да помогнат за възстановяването на повредените петролни тръбопроводи и кладенци. Докато руското Министерство на отбраната не споменава доброволци в изявлението си, но твърди, че 25 \"сирийски\" бойци са ранени, без да дава подробности. Ведомството обвинява САЩ, че използват своето \"незаконно присъствие\" в Сирия като повод за \"отнемане на икономически активи\", макар да държи открити линиите за връзка с американците. Првителството на Асад нарече действията на САЩ \"варварски\" и \"военно престъпление\". Броят на убитите при сражението, който вече е близо пет пъти по-голям от този на обявените официално руски жертви в Сирия, продължава да се увеличава, твърди командир на наемниците. По телефона той заяви, че десетки от неговите ранени хора все още са във военни болници в Санкт Петербург и Москва. Повечето от убитите са руснаци и украинци, много от които са ветерани от сепаратисткия конфликт в Източна Украйна. Така твърди Александър Йонов, който оглавява финансирана от Кремъл група, осигуряваща връзки със сепаратистите. Самият той се е сражавал на страната на проправителствените сили в Сирия. В Русия са пристигнали първите \"товари 200\", съобщиха близки и познати на убитите в Сирия наемници. Това е кодовото название на убити военнослужещи. То добива особено голяма и мрачна популярност по време на войната в Афганистан през 1979-1989 г. В понеделник разузнавателната агенция Conflict Intelligence Team (CIT) огласи имената на четирима загинали руснаци. Това са Владимир Логинов, Алексей Ладигин, Станислав Матвеев и Игор Косотуров. От CIT обаче се застраховаха, че не знаят точния брой на загиналите руснаци. Пак завчера стана ясно, че е убит и радикалният националист Кирил Ананиев. За смъртта му съобщи Александър Аверин, съпредседател на националболшевишката партия \"Другата Русия\". Вчера пък бе съобщено шесто име, предаде радио \"Ехото на Москва\". Става дума за Владимир, по прякор Апостола. Фамилията му не е огласена. Така до този момент се знаят имената на шестима руски наемници, които вероятно са убити от американски въздушен удар. Кои са жертвите? Сайтът \"Медуза\" е събрал информация за петима от загиналите. Той е сапьор и е участвал и в двете чеченски войни. След това е работил в охранителни фирми. От 2014 г. е член на корпуса на казаците в балтийския анклав Калининград. В това качество воюва една година в Донбас. В Сирия е от 2017 г. и обучава местни хора на разминиране. Остава съпруга вдовица и две дъщери. До 2009 г. е бил член на Националболшевишката партия, обявена от руските власти за екстремистка и забранена. През 2006 г. е осъден за вандализъм, след като залива със собствената си кръв московски полицейски участък в знак на протест срещу лошото отношение към задържаните. След 2014 г. съименникът на българския здравен министър заминава за Донбас и се подвизава там с прякора Москва. Издига се до командир на артилерийско подразделение с чин старши лейтенант. Израства в Донецка област, но след това се преселва в Русия. Воюва в Донбас след 2014 г. с прякора Матвей, макар преди това да не е бил кадрови военен. Воювал е в Донбас през миналата година като наемник. Заминал за Сирия заедно със Станислав Матвеев. И двамата са от град Асбест. Според непотвърдена информация в Сирия е убит и братът на Игор Косотуров, чието име не се споменава. Участва в десанта в Крим през 2014 г. в състава на въздушно-десантните войски. По-късно воюва в Донбас с прякора Мрачния. Песков: Не вярвайте на медиите за убити руснаци в Сирия", "date": "2018.02.14", "title": "Блумбърг: Над 200 руски наемници са убити от американците в Сирия (ВИДЕО)"}
{"url": "http://clubz.bg/64195-advokatyt_na_trymp_platih_a_ne_mi_vryshtat_parite_za_pornoaktrisata", "text": "И продължи да се оплаква: Както е известно Стефани Клифорд, с псевдоним Сторми Даниълс, е порноактрисата, замесена в скандала с Доналд Тръмп. Твърди се, че тя е имала сексуална връзка с милиардера през 2006 г., предаде Асошиейтед прес. А тогава той вече е бил женен за Мелания. И пред в. \"Ню Йорк таймс\" Майкъл Коен твърди, че парите не са му били върнати. Той платил на Сторми. Изплащането на сумата било напълно законно и нямало нищо общо с предизборната кампания. Подобно изявление той е направил и пред Федералната избирателна комисия. Тя се интересувала откъде са били взети парите. Адвокатът казал, че те не са нито дарение за предизборната кампания, нито пък са били отчетени като разход за нея. И порнозвезда обвини Тръмп в сексуален тормоз За плащането първи съобщи миналия месец в. \"Уолстрийт джърнъл\". Тогава изданието написа, че Коен го е уредил през октомври 2016 г., за да накара Сторми Даниълс да не разкрива по време на предизборната кампания своята предполагаема сексуална среща с Тръмп, припомня БТА. Тя била през юли 2006 г., когато Тръмп е бил вече женен за настоящата си съпруга. След разкритията първата дама известно време не се появяваше заедно със съпруга си и това бе сметнато като проява на гняв. Но през последните дни Мелания отново е с Доналд и вече няколко пъти влезе в кадри \"ръка за ръка\" с него. Явно бурята е затихнала, коментират репортери, следящи живота в Белия дом. Самата Стефания първо бе заявила, че наистина е имала сексприключения с Доналд. Но после категорично отричаше да е имала каквато и да било връзка с милиардера.", "date": "2018.02.14", "title": "Адвокатът на Тръмп: Платих, а не ми връщат парите за порноактрисата"}
{"url": "http://clubz.bg/64184-da_pomagame_tam_za_da_ne_idvat_tuk_formulata_ne_raboti", "text": "Държавите в Европа вярват, че като изпращат финансова помощ към другите страни ще намалят прииждащите мигранти. Къде е проблемът ли? Почти няма доказателства, че тази стратегия работи. Когато Себастиан Курц, най-младият лидер, беше министър на външните работи на Австрия, той обяви прост план за намаляване на миграцията – драстично повишаване на бюджета за международна помощ на своята страна. В същата година (2016) Великобритания обяви, че ще харчи по-ефективно парите за развитие, за да създават работни места в бедните страни и така „да намалят натиска за масова миграция към Европа“. Европейският съюз следваше същата стратегия – да инвестира пари в причините за проблемите, които предизвикват миграция, и така да спират хората преди да тръгнат по опасния път към Европа. Но изследователите от   във Вашингтон анализирали няколко съществуващи проучвания за връзката между помощта и миграцията и стигнали до извода, че тази стратегия постига точно обратния ефект. Първото заключение е, че „плащанията по помощите за развитие не винаги са насочени към причините за проблемите“. Т.е. помощта в страните с висока емиграция не се разпределя по различен начин, в сравнение със страните с ниска емиграция. Второ, изследователите стигат до извода, че няма достатъчно доказателства за ефективността на помощите, насочени към т.нар. корени на проблемите. Тази помощ не е успяла да задвижи закъсали икономики, да увеличи младежката заетост или пък да намали насилието. Изследването очертава доста по-сложни връзки между миграцията и икономическото развитие. Семействата често плащат огромни пари наведнъж с надеждата, че ще спечелят повече в чужбина. Накратко, изпращането на млади мъже в други държави често се възприема като инвестиция в бъдещето. Помощите за създаване на повече икономически възможности у дома често правят тази инвестиция доста по-лесно осъществима. Американският доклад признава „обратна зависимост“ между младежката безработица и емиграцията – страни с повече работещи младежи имат по-малко заминаващи. Но оспорват това твърдение за бедните държави, които остават бедни, защото младежката заетост „едва ли ще намали миграцията в развиващи се държави“. От тук следва, че когато бедните икономики растат, растат и доходите, образованието и целите на хората. И докато емиграцията намалява, когато държавите се развият и надвишат средния доход, то „повечето от страните с ниски доходи не се доближават до това равнище с десетилетия“. Докладът призовава за по-задълбочено проучване на причините, поради които хората от бедни страни използват миграцията, за да подобрят живота си. Изследователите призовават политиците да погледнат отвъд възпиранието и да се фокусират върху това как миграцията може да бъде от взаимна полза.", "date": "2018.02.14", "title": "Да помагаме там, за да не идват тук? Формулата не работи"}
{"url": "http://clubz.bg/64187-kitaj_ustanovi_kontrol_nad_tyrgoviqta_s_kobalt", "text": "Светът е в навечерието на търговска война за контрол на веригата за доставки на кобалт, чието търсене расте заради производството и разпространението на електромобили. Африканската държава Конго е на-големият производите на кобалт. Според официалната статистика, Конго е внесла в Китай кобалт за $1.2 милиарда, а Индия (вторият по големина вносител) - само за $3.2 милиона за периода януари-септември 2017 г.  Китай изпревари Русия и вече е равностоен съперник на САЩ в оръжията Китай вече се превърна в най-големият в света пазар на електрически автомобили. Миналата година китайското правителство обяви целта си - през 2018 г. 8% от общия парк в страната да е от гориво-ефективни превозни средства. През 2011 г. Пекин определи производството им като една от седемте \"нови стратегически индустрии\". Производството на акумулатори за електромобили в страната е важна част от плана на правителството, което започна да предоставя субсидии на местните производители. \"Алибаба\" стана най-големият разпространител на \"Дисни\" в Китай В резултат на това китайските компании доминират в началните стадии на производство на литиево-йонни батерии. Според CRU Group те произвеждат около 77% химически съединения, получени от кобалт. През 2012 г. делът на китайските компании на този пазар е 67%, но това скоро може да надвиши 90%, прогнозира Джордж Хепъл от CRU. Приблизително 54% ​​от световното производство на кобалт се добива в Конго, от които 14% по оценки на Darton Commodities, от независими миньори. С лопати и кирки те печелят около $300 на тон руда, макар че преди година са получавали $200. По принцип кобалтът се закупува от китайски посреднически компании. Европейските и американските компании са предпазливи за такива доставки, което отчасти се дължи и на загрижеността им за използването на детски труд. Освен това миньорите често се нараняват, защото рядко използват маски и други предпазни средства. През 2017 г. Tesla заяви, че купува кобалт в Конго от \"много уважаван\" доставчик, но така и не обяви кой е той. Китайски автогигант минава само на електромобили Китайски компании са добре запознати с важността на Конго за електрическите превозни средства и \"се опитват да контролират цялата екосистема - от производството на кобалт до производството на батерии\", каза изпълнителният директор на First Cobalt Тренд Мел, чиято компания се занимава с проучвания. \"Алибаба\" стана най-големият разпространител на \"Дисни\" в Китай Китайски автогигант минава само на електромобили", "date": "2018.02.14", "title": "Китай установи контрол над търговията с кобалт"}
{"url": "http://clubz.bg/64189-putin_kato_sapun_byrgyr_supergeroj", "text": "Кой твърди, че хората в Русия нямали избор? Те могат да избират дали искат да имат своя Путин с дъх на къпини, ягоди или банани. Млада жена от Новосибирск произвежда сапуни за всеки вкус, като ги оформя като бюст на руския президент. Цената е 500 рубли калъпа или 7 евро. Не е евтино, но пък хубав подарък за приятели, които вече си имат всичко: чаша с образа на Путин, календар, бански костюм пак с неговия лик... През януари в московския дизейнерски център “Артплей” приключи избожба с един единствен акцент – Владимир Путин. Негови бюстове в цветовете на националния флаг и портрети в масло – Путин гали кученце, Путин поваля съперник по джудо, Путин държи в ръка портрет, на който е Владимир Путин. Творбите олицетворявали отношението на хората към лидера на нацията, обясниха организаторите. Имало и ирония, но тя в изкуството била допустима. Наблюдателят обаче не може да направи разлика между култ и ирония. Преди години чрез говорителя си Путин обяви, че не одобрява култа и бизнеса, свързани с името му. С годините обаче култът набра все по-голяма скорост. А направляваните от Кремъл медии го подклаждат с всички сили, че и добавят нещо от себе си. Когато през миналия октомври Путин навърши 65 години, държавната телевизия съобщи, че в негова чест нюйоркски ресторант предлага “Бъргър Путин” с тегло килограм и 952 грама, тъй като годината на раждане на Путин е 1952. Бързо стана ясно, че репортерите са платили и всичко е било инсценирано. Имало е само един бъргър “Путин”, приготвен единствено за руските телевизионни зрители. Политмениджъри непрестанно създават младежки движения с една обединяваща цел – любов към отечеството и възторг от президента. Така се роди и движението “Наши”. Когато през 1948 г. писателят Джон Стайнбек е пътувал из Съветския съюз с фотографа Робърт Капа, хората са им разказвали, че на Сталин изобщо не му харесвало портретите му да са на всички фасади с размери от няколко етажа. Дори отправил молба те да бъдат отстранени. Ако някой би дръзнал да разпространи скулптурна фигура на Сталин, яхнал мечка или сапун с неговия образ, той щеше да прекара целия си останал живот в лагер. В постмодерната епоха не може да има тоталитарни системи по стар образец. Не е лесно обаче да се атакува постмодерният култ към личността а ла Путин. Който възхвалява, при него всичко е ясно. Който критикува култа, рискува. Така, ако не искаш да се забъркваш, остава единствено мълчанието. В несвободни общества гледат с добро око на мълчаливи граждани (или поданици). През 1968 г. на Запад имаше марксистки сектанти, които по идеологически причини искаха да съзрат само доброто в лицето на Мао. Едва по-късно образът на Че Гевара масово се появи по тениски. Днес туристи си купуват от летищни автомати в Русия тениски с лика на Путин. Иронията отдавна се превърна в част от пропагандата. Това се отнасся не само до личността на президента, а и до държавните медии и военните. Винаги иде реч за една игра – какво целиш и кое е истина. Спецчасти на руската армия, които през февруари 2014 г. окупираха Крим под прикритието на “сили за самозащита”, с цинична гордост ги наричат “любезни хора” – погазване на международното право с хумор. Западът, който не разбира от майтап, развали настроението, като наложи санкции на Русия. Откакто Западът умува как да пресече манипулацията и дезинформацията, идващи от Москва, руската задгранична медия Russia Today (Русия днес) тръби: “Blame it on us” (прехвърли вината върху нас). Действително търсенето на руска намеса в президентските избори в САЩ във Вашингтон донякъде придоби симптоми на истерия. Но има индикации за руски опити да се повлияе на изборите в Америка, които трябва да се вземат сериозно. Руската журналистка Маша Гесен, която през 2013 г. емигрира в САЩ, след избора на Доналд Тръмп написа есе, в което изброи правилата, по които живеят автократите. Първото от тях гласи: Точно това се забравя, говорейки за ирония: Целенасочена репресия се преглъща по-лесно, ако се примеси с шега. По тази дисциплина десетилетия наред КГБ обучаваше хората си. Последователите му ползват този опит. Ако малко се поровиш, за почти всеки цитат на Путин можеш да откриеш друг, където е казал точно обратното. Но в страха си хората са склонни да бъдат заслепявани от лъч надежда – нещата все някак ще се оправят.", "date": "2018.02.14", "title": "Путин като сапун, бъргър, супергерой..."}
{"url": "http://clubz.bg/64121-i_shokolad_daje_obicham", "text": "Заобиколена съм от влюбени погледи, сплетени пръсти и леко отчаяни любовчии, осъзнали, че времето за избор и купуване на подарък рязко е намаляло. Ясно ми е, че блясъкът в очите е резултат на силни чувства, но не мога да преценя дали те са породени от обичта към скъпата половинка или от гняв към скъпите куверти във всяко поне малко прилично заведение. За да мине любовта през стомаха, първо трябва да мине през портфейла. И какво толкова ме интересува дали има включена бутилка минерална вода, като за човек е 100 лева? За тия пари на цял минерален басейн ще отида. С нощувка. Нито по чувствата по график. Обичам те винаги, но особено много на 14 февруари.  „Мило, нали ще ми купиш подарък?” Не че съм почитател и на подслушване на чужди разговори, но сутрин в метрото е тясно, а си забравих слушалките. „За к’во?”, чувам в отговор отегчен мъжки глас. Няма да гледам. Дори хората, избрали да обсъждат любовния си живот в пиков час в градския транспорт, заслужават малко privacy. И като сме тръгнали да празнуваме чужди празници, защо да не ползваме и чуждици? „Свети Валентин е”, чувам жената. „Не се казваш Валентина, нито Трифонка”, отсича мъжът, а аз за щастие слизам. Ако всичко беше само за подаръците, добре. Имаме нужда от оправдание да си поискаме нещо, да помечтаем за цвете или да очакваме обилно ядене с прибори, които после няма да мием ние, и, разбира се, гарантираните ласки в леглото. Така поне е по подразбиране. Любовта има два сборни пункта – масата и леглото. Явно. Но не е само заради това. Някак си чакаме и да чуем, че някой ни обича. Така като има ден, в който това да се заяви, няма опасност от грешки и спонтанни изблици на чувства. На 16 февруари например. От другата страна на силните сърдечни емоции стоят привържениците на празника на виното, които бранят всичко българско и родно. Него са избрали за своята сродна душа. Те твърдят, че чуждите празници не са лъжица за българската уста и е по-добре всяка жаба да си знае гьола или в случая - чашката.  Ако ти липсват силни емоции, подкрепи се със силно пиене и обичта ще се възроди. Най-мъдри като че ли се оказват хората от третата категория, които виждат, че и виното, и сърцата - всичко е все червено и е важното празник да има, „наздраве” да се чува, а за какво, ще се изясняваме утре, докато изтрезняваме. Не съм противник нито на пиенето, нито на романтиката. И шоколад даже обичам. Може пък цялата тази врява да подпомогне икономиката ни, да влее алена кръв в туптящото й с мераци за подражание сърце. Може да се заобичаме по-силно. Какво като го правим по разписание. Показно, по-скоро за другите, отколкото за себе си, и по-скоро автоматично, отколкото наистина усетено. Та нали днес една чаша вино може да разтупти дори и плюшено сърце... Ася Владимирова иска да пише, да пътува и да опитва", "date": "2018.02.14", "title": "И шоколад даже обичам..."}
{"url": "http://clubz.bg/64198-zashto_bsp_se_samoredaktira_za_narodniq_syd", "text": "Само няколко часа след като от пресцентъра на БСП разпространиха позиция на партията против провеждането на поредното издание на \"Луковмарш\", текстът се оказа променен и редактиран в сайта на партията. Причината - скандално изречение в документа, което не само оправдава Народния съд от 1945 г., а и го нарича \"правосъдие\". БСП: Народният съд от 1945 г. е бил необходим и неизбежен ГЕРБ: БСП има двоен стандарт за политическото насилие Фразата присъстваше в разпратената от пресцентъра позиция към 16,30 ч. вчера. Няколко часа по-късно обаче се оказа, че текстът, публикуван в официалната интернет страница на социалистите, \"се е отървал\" от нея. Останалата част си е съвсем същата, само признанието за Народния съд, наречен на всичкото отгоре и \"правосъдие\", го няма. От \"Позитано\" 20 заявиха, че авторът на текста е изразил \"лично мнение\", което не е мнение на партията. БСП пък не е обсъждала оценка за Народния съд. Кой е авторът обаче не става официално ясно. ДСБ: БСП възхвалява комунизма, ГЕРБ мълчи за Червената армия Неофициално социалисти разказват, че появата въобще на текста с Народния съд е гаф и недоглеждане. Историята била следната - на заседанието на Изпълнителното бюро на БСП във вторник - традиционното време на сбирката всяка седмица, се взело решение да се напише остра позиция срещу провеждането на \"Луковмарш\". Дотук няма нищо изненадващо - социалистите всяка година се обявяват против проявата на националистите в центъра на София. Но шествието всяка година си го има. Задачата била поставена на зам.-председателя на партията и на Народното събрание политолога Валери Жаблянов. Лидерката на партията Корнелия Нинова, която обикновено четяла такива неща преди \"обнародването\" им, я нямало. Не била и на заседанието на парламентарната група. Така - без да е прочетена, декларацията била разпространена в сайта на партията и на журналистите. Самата Нинова била ядосана от случката. Изречението било изтрито от сайта на БСП, но първоначалния й вариант бе вече разпратен на медиите... Комунизмът влиза в учебниците по история Самият Жаблянов само преди две седмици попадна под прожекторите в парламента, отново заради Народния съд, когато отказа да почете жертвите на комунизма с поисканата в Народното събрание минута мълчание. ГЕРБ: БСП има двоен стандарт за политическото насилие ДСБ: БСП възхвалява комунизма, ГЕРБ мълчи за Червената армия Комунизмът влиза в учебниците по история", "date": "2018.02.14", "title": "Защо БСП се саморедактира за Народния съд?"}
{"url": "http://clubz.bg/64192-aman_ot_tiq_djendyri", "text": "Аман бе, аман от тия джендари! Навсякъде се мушат, всички за тях говорят, главата ми се наду от тях! Едно време им викаха педали, после гейове, сега е модерно да са джендари. Ама все тия. Искали и в училище да преподават, казаха по тиливизора, даже филм направили за тях, само и само да обърнат децата на джендари. И то български! Кой им дава пари за тия работи, НЕ ли ги е срам! Е, моите деца на джендари няма да станат. Така казах на съседката Ани от третия етаж, щото искаше да води моите и нейните на тоя, рибешкия филм, дето писаха, че развалял децата. Пък тя ме гледа странно и ми вика, че немало как да стане детето на джендар, ако не било по рождений. Тя па много ги разбира, ама това е щото има момичета. А да имаше мъжки, като моите, да видим нямаше ли да трепери да не се пръкне някой джендар от тях, за срамотиите. Ама няма начин. А са посмели, а с колана ги е пребил баща им. Та много ма й яд на тия джендари и най-вече, щото всички за тях дрънкат. Какво стана с бежамците, не знам, изчезнаха ли, избягаха ли, никой не споменава вече за тях. Сега само джендари, та джендари. За бежамците по ми харесваше да ги мразим, щото те веднага си личат и мое спокойно ги наплюеш пред хората. А с тия джендари, ми те същите кат нас, и не знай човек пред кого мое си пцува, пред кого да си трае. Е, някои си личат де, като Жорко с Версачито от долния етаж. Жорко е джендар със сигурност, щото носи шалче и напролет, и изобщо сий мека китка, а и кой редовен човек ще си кръсти йоркито Версачи, само туй ми кажете. Моите деца много обичат Версачито, а пък и то май не е джендар, нищо, че е Жорко е джендар, щото гледам все се опитва да скочи на чихлахлата на Ани от третия етаж. Не Жорко бе! Версачито й скача! Ма тя му двойна, пък и кастрирана и не става работата. На Версачито не му се отваря парашута, ама на Жорко май му се отваря, щот го видях една вечер за ръчичка с некъв се прибира и кат ма видя, го пусна и се изчерви, пък аз такъв поглед му хвърлих, вдън земя да потъне дано, джендар с джендар. Но Версачито за нищо му ней виновно и затва като го бяха набили Жорко в метрото миналия месец, го взехме у дома за два дни, докат Жорко се оправи и си го прибере. То верно, че е джендар, ама мъжката го бяха били, никва жал. Аз не ги кльопам джендарите, ма кат го видях такъв омачкан, целият на хемоглобини, чак сърцето ми са сви, та го поканих на мусака, като дойде да си прибере Версачито. После бая страх брах да не прихванат децата, ама нищо им няма. И кат си тръгваше, му викам: Па той много се смя, ама що се смя чак толкова, ни знам, аз сирьозно му го казах. Обаче тия дни пак съм им набрала на джендарите, особено като казаха, че ще учат децата в училище да са джендари заради тях. Та написах на един лист ДЖЕНДАРИТЕ ВЪН и отидох да го залепя на вратата на Жорко. Обаче точно тогава Жорко отвори вратата с Версачито под мишница и ми се хили насреща, а мен ма досрамя да му кажа, че съм отишла да му лепя етикет, щот мое ми се обиди все пак. И му викам: Пък той веднага ми даде, че отгоре и една чиния сладки ми даде, сам ги направил, ти да видиш, джендара му с джендар. Не смея обаче да дам на децата, че кой знае какво е сложил вътре, ще ги хвърля. ******************* Джендарските сладки ми дожаля да ги хвърля и без да искам, ги изядах сичките. Ми така де, аз съм дърта жена вече, джендар няма закога да стана. Сега обаче ще спретна с на Жорката яйцата една баница, хетеросексуална баница, дет се вика, и ще му сложа в чинията и ще му я върна. Белким обърне резбата, че мине, не мине все го бият и много мий жал. Не че ми пречи да му гледам Версачито, ама… Бе не е лошо момче Жорето.", "date": "2018.02.14", "title": "Аман от тия джендъри!"}
{"url": "http://clubz.bg/64194-totnym_razvali_vecherta_na_yuventus", "text": "\"Ювентус\" и \"Тотнъм\" направиха шеметно 2:2 в първи осминафинал от Шампионската лига. Италианският тим поведе с 2:0 и пропусна дузпа, но \"шпорите\" показа дух и стагнаха до обрат и добър турнирен резултат преди реванша на \"Уембли\". Двубоят в Торино започна мечтано за домакините. Във втората минута Гонсало Игуаин майсторски с едно докосване откри резултата - 1:0. Още в 9-ата \"Старата госпожа\" получи дузпа за нарушение на Бен Дейвис срещу Федерико Бернардески. От 11-те метра Игуаин покачи на 2:0, а вратарят Юго Лорис докосна топката. \"Тотнъм\" натисна, Юве пък видимо се прибра с идеята да разчита на контри. Заредиха се опасности и пред двете врати, особено пред тази на \"бианконерите\". Хари Кейн можеше да намали, но Джиджи Буфон напомни за непреходната си класа. Все пак дори той нямаше какво да направи в 35-ата, когато Кейн го преодоля и на празна врата намали. В 45-ата минута съдията Феликс Брих за втори път посочи точката в наказателното поле на \"Тотнъм\". Игуаин се отправи към хеттрика си, но не сполучи. Този път той заложи на силата и разтресе напречната греда, точно над главата на Лорис, който остана прав. След почивката английският ти затвори играта и ролите се размениха. В 71-ата минута \"Тотнъм\" получи спорно нарушение пред наказателното поле на торинци и Кристиан Ериксен изравни - Буфон бе матиран за втори път. До края нямаше големи опасности пред вратите. В другия първи осминафинал във вторник (когато надпреварата бе подновена с фазата на елиминациите) не бе толкова интересно, а \"Манчестър Сити\" вече мисли за следващата фаза. Лидерът във Висшата лига разгроми \"Базел\" с 4:0 на швейцарска земя. Головете реализираха Илкан Гюндоган (14-ата), Бернардо Силва (18-ата), Серхио Агуеро (23-тата) и отново Гюндоган в 53-тата. В сряда мачовете са още по-интересни - \"Реал\" (Мадрид) срещу \"Пари Сен Жермен\" и \"Порто\" - \"Ливърпул\".", "date": "2018.02.14", "title": "\"Тотнъм\" развали вечерта на \"Ювентус\""}
