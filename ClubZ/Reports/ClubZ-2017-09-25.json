{"url": "http://clubz.bg/58749-apple_poevtinq_s_blizo_50_mlrd_za_sedmica", "text": "Американската компания Apple показва сериозни загуби през последната седмица - близо 50 млрд. долара спад в пазарната капитализация, сочат данните на Nasdaq. Това е практически пълната стойност на компании като Ford и еBay. По всичко личи, че поне в очите на инвеститорите новите модели на легендарния им смартфон - iPhone 8, iPhone 8 Plus и iPhone X - не са обещаващи. Акциите на компанията загубиха 0,4% от стойността си буквално веднага след обявяването им.. През тази година опашките за новия модел бяха далеч по-малки, макар че много обясняват това с факта, че iPhone X ще излезе през ноември. Той обаче ще стартира на солените 999 долара. 5 разочарования в новия iPhone X През август Apple публикуваха резултатите си за третото финансово тримесечие и акциите им поскъпнаха страхотно - до 830 млрд. долара. Сега обаче те са около 784 млрд. долара и продължават да падат. Според анализаторите обаче това може и да е пазарна аномалия и когато iPhone 8 и 8 Plus излязат този петък, акциите бързо да се възстановят.", "date": "2017.09.25", "title": "Apple поевтиня с близо $50 млрд. за седмица"}
{"url": "http://clubz.bg/58743-koj_nakyde_sled_vss_pravo_v_sofiq_razbira_se", "text": "Кой къде отива след изтичането на мандата на този ВСС - въпросът става още по-интересен, след като парламентът гласува на кадровиците нов „бонус“ – с промени в закона им  . Депутатите приеха кариерните бонуси за бивши членове на Висшия съдебен съвет В прочита на мнозина несъгласни с екстрата тя е разтълкувана като възможност членове на ВСС, дошли от страната, да останат да работят в най-желаните места в София, да „прескочат“ от едни съд (или прокуратура) в друг, както и кадровици от прокурори автоматично да станат съдии (и обратното). При положение че за подобни премествания и преориентирания редовите магистрати се явяват на конкурси. Сайтът  изследва къде отиват след 3 октомври 22-мата изборни членове на съвета от професионалната и от парламентарната квота ( Неколцина от изборните членове на ВСС преди избора им в съвета не бяха в съдебната власт и за тях „екстрата“ няма как да важи. В този списък са  , те са вписани като адвокати. Петров е бивш окръжен прокурор на Благоевград - поради това е и един от силните от \"югоизточната\" група, но в Съвета влиза като адвокат. Що се касае до Юлиана Колева - тя остави отлично впечатление като един от принципните членове на съвета, които често \"изправяха косите\" на бетонното мнозинство. Двама излизат в пенсия –   от съдийската колегия и   - обвинителят, вкаран \"на пожар\" през февруари в прокурорската колегия. Като Светла Петкова ще е и съдебен заседател в Софийския градски съд – през тази година тя бе избрана от Столичния общински съвет, но забави „встъпването“ до изтичането на мандата й в съвета. По неофициална информация    от съдийската колегия - едни от най-верните на мнозинството, което често е обвинявано, че прокарва идеите, които устройват главния прокурор Цацаров. За Георгиева, която преди избора във ВСС бе наказателен съдия в апелативния съд в Пловдив, се твърди, че ще отиде в апелативния спецсъд. Към ул. \"Черковна\" в София току-що \"поеха\" всички най-важни дела в държавата - за корупция по високите етажи на властта и срещу министри, хора с имунитет и т.н. Неделчева пък, която е граждански съдия от окръжния съд във Варна, по новите правила на закона може да кандидатства и за СГС, и за столичния окръжен съд, и за две административни съдилища – тези в София-град и София-област. Според кадровици обмисляла варианти за административното правосъдие. Голяма е вероятността в София да остане и  , наказателен съдия от окръжния съд във Варна преди избора й във ВСС. Според правния сайт тя си \"харесала\" първоинстанционния спецсъд. Накъде се е насочила  , бивш окръжен прокурор на Благоевград, засега не е ясно. , прокурор от апелативната прокуратура в София, заявява желание да се прехвърли в съда. Най-вероятно в апелативния спецсъд, тъй като в наказателното отделение на Софийския апелативен съд вакантни длъжности нямало. Лазарова беше от хората, които не си мълчаха пред главния прокурор Цацаров в \"неговата\" колегия.   \"Връщам се в Сандански\", сам декларира донякъде изненадващо представляващият ВСС   пред журналисти преди време. Неговата съдба се следи с интерес, защото той единствен в този съвет дойде от районен съд, макар и като негов председател. Е, новата екстра му дава възможност да поиска преместване в Софийския районен съд, но там не е... най-уютното място за работа - в СРС са заринати с дела и свръхнатоварени. Пък какво ще става после, ще видим. Заявления да бъдат възстановени на старите си длъжности са депозирали  . Ковачева и Карагьозова се връщат във Върховния административен съд. Иванов и Калпакчиев – в наказателното отделение на Софийския апелативен съд  . Соня Найденова - без преувеличение най-големият \"дразнител\" на главния прокурор Цацаров, се завръща като граждански съдия в СГС. В Софийския градски съд се връща и  , работила в търговското отделение.   също е от СГС, граждански съдия. Бившият зам. главен прокурор   би трябвало да бъде възстановен във Върховната административна прокуратура (вече няма пречка да отиде и във ВКП). За  се твърди, че се завръща в апелативната прокуратура в Пловдив. Бившият зам.-директор на националното следствие   също се завръща – в НСлС. Там бе открит и щат за трети зам.-директор и не е изключено той да заеме поста. И тримата гореизредени са сред железните \"пръсти\", които гласуват в посока, изгодна на мнозинството. Както, разбира се, и... който заявява, че се връща в столичното следствие, което е отдел към СГП. За него се твърдеше, че е бъдещ кандидат за шеф на националното следствие, но той отрича. Засега това са вероятностите. Какво ще стане, предстои да видим – още повече че и веднъж възстановени на старите места, бившите членове на ВСС могат да бъдат командидировани на по-високи позиции.", "date": "2017.09.25", "title": "Кой накъде след ВСС? Право в София, разбира се"}
{"url": "http://clubz.bg/58755-slavi_trifonov_obqvi_neshto_kato_kasting_za_novi_politici", "text": "Слави Трифонов обяви нещо като кастинг за бъдещи политици в писмо, разпространено в профила му във фейсбук. Кратко съобщение за инициативата се появи и в туитър акаунта на водещия на едноименното шоу. Призивът идва малко след като Трифонов обяви и нещо като старт на нов политически проект. До момента не е ясно как самият Трифонов би се включил в инициативата - като лично влезе в политиката или по друг начин. Слави Трифонов влиза в политиката От новия му призив става ясно, че желаещите да участват в промяната, обещавана от Слави, трябва да изпратят информация за себе си и телефон за връзка на имейл slavi@referendumbg.com. Ето и пълното писмо на водещия: Ето и публикацията в туитър:", "date": "2017.09.25", "title": "Слави Трифонов обяви нещо като кастинг за нови политици"}
{"url": "http://clubz.bg/58748-wizz_air_spira_poleti_ot_sofiq_do_velikobritaniq", "text": "Нискотарифната компания Wizz air преустановява полетите по три от общо четирите си дестинации от София до Обединеното кралство. Това става ясно от сайта на компанията за резервация на билети. Официално датата, от която спират полетите до Бирмингам, Бристол и Донкастър/Шефийлд, е 6 ноември. Последните полети за първите две дестинации са на 4 ноември, а до третата - на 5 ноември. „Уиз еър“ пуска нови тарифи и съди Летище София Към момента остават полетите от София до столицата на Великобритания Лондон. Нискотарифният авиопревозвач каца на летище \"Лутън\". Мотивът за спирането на полетите до Острова са, че натоварването им не било достатъчно спрямо очакванията на компанията. Така неотдавна пътниците на Wizz air от София се простиха и с друга любопитна дестинация - грузинската културна столица Кутаиси. Безплатният багаж на Wizz Air - по-голям от октомври За прекратяването на полетите до трите дестинации в Англия се разбра първо заради сигнали на граждани, че пътуванията им са отменени от авиопревозвача. Неотдавна обаче от Wizz air съобщиха, че престои откриване на директна линия до Малага - Южна Испания. \"Уиз ер\" пуска полети от София до Малага Само преди няколко дни друга нискотарифна компания, \"Райън ер\", отмени 22 полета от София. Безплатният багаж на Wizz Air - по-голям от октомври \"Уиз ер\" пуска полети от София до Малага", "date": "2017.09.25", "title": "Wizz air спира полети от София до Великобритания"}
{"url": "http://clubz.bg/58771-lipsata_na_normativi_syzdava_naj_sivata_chast_ot_zdraveopazvaneto", "text": "Този шеговит разговор се води на 16 май 2016 г. в едно телевизионно студио. Д-р Ваньо Шарков тогава е зам. министър на здравеопазването, а причината да се говори за цените на медицинските изделия е поредния скандал в Център „Фонд за лечение на деца“. БОРКОР: Пазарът на медицински изделия е уязвим за корупция Сивият пазар на медицински изделия обаче далеч надхвърля един политически екип на здравното ведомство, надхвърля и проблемите на фонда за лечение на деца, а за пациентите и за ангажираните в сферата, шегата изобщо не е смешна. Мащабите са толкова сериозни, че в последния си доклад по механизма за сътрудничество и оценка, Европейската комисия изрично посочва този пазар като една от уязвимите за корупция сфери.  На 25-ти септември част от ангажираните институции се събраха на кръгла маса, за да обсъдят  възможните мерки за превенция на корупцията при доставката и употребата на медицински изделия. В доклада на Центъра за превенция и противодействие на корупцията и организираната престъпност, домакин на форума, пише, че нормативната уредба в сферата е многобройна и противоречива, липсват ясно разписани процедури и отговорности на отделните лица и структури. За запознатите с проблема обаче това изобщо не е новина.  У нас няма кой да отговори на въпроса колко пациенти са имали нужда от някакво медицинско изделие по време на лечението си в даден период, какво изделие е приложено при всяко конкретно лечение, каква е била цената на това изделие и кой я е платил – здравната каса, частен фонд или пациентът от джоба си.  Има две институции, които заплащат медицински изделия с публични средства – Националната здравноосигурителна каса и Център „Фонд за лечение на деца“. Отчетите и на двете сочат, че съвсем в крак със световния тренд, разходите им по това перо всяка година нарастват. В последните 5 години планираните разходи за медицински изделия на НЗОК са се увеличили с 10 млн – от 70 на 80 млн лв, като през 2017 г. се очаква тази сума да бъде надхвърлена. Средствата, които плаща Фондът за лечение на деца за лекарства и медицински изделия пък са се увеличили  двойно, като пикът е през 2015 г. Тогава Фондът поема изделия и лекарства на стойност 5,7 млн лв.  На общия фон на бюджета за здравеопазване цифрите не изглеждат големи. Проблемът произтича от пълната липса на регулация в търговията на медицински изделия, която води до предположения за огромен сив пазар, невидим за публичните отчети. Според доклад на Световната банка от 2015г, българинът вади от джоба си за здраве почти толкова, колкото се отделя и от държавния бюджет, а основното, което плаща в кеш, са лекарства и медицински изделия. Става дума за разходи от близо 3,5 млрд. лева годишно за здраве, част от които държавата изобщо не контролира. По неговите думи агенцията е залята със сигнали, свързани с употребата на медицински изделия, но няма  правомощия да установи какво изделие е вложено при лечението на даден пациент, кой лекар го е вложил, дали платеното от пациента изделие е използвано наистина и дали не е довело до увреждане на пациента. Причината – неясноти и дупки в нормативната уредба. Отново заради недоразписани правила, в някои болници на пациентите се представя сметка за медицински изделия, включваща чаршафи и ръкавици. За други изделия пък изобщо не може да се формира доставна цена, тъй като те се внасят разделени на компоненти, казват от Асоциацията на здравните застрахователи.  Отсъстващата регулация на този пазар от години се обяснява от българските власти с липсата на общоевропейски правила. От май месец тази година в сила са два нови еврорегламента, които затягат контрола над качеството и безопасността на изделията. Цените им обаче остават в ръцете на националната политика. В някои европейски държави въпросът колко може да струва дадено медицинско изделие, и дали публичните фондове да го реимбурсират, е решен чрез така наречената оценка на здравните технологии. Това е аналитичен инструмент, който сравнява икономически и здравни показатели. Крайната му цел е да препоръча на платците в здравната система – публични и частни – тези лекарства, изделия, методи и технологии, които дават най-добри лечебни резултати и са най-рентабилни. Институции, извършващи такива анализи, съветват здравните власти в държави като Германия, Франция, Англия, Белгия.  У нас краткосрочните планове на здравното ведомство за вкарване в ред на пазара включват създаването на електронна платформа. Зам. министърът на здравеопазването Лидия Нейчева съобщи, че като първа регулативна стъпка Министерството ще задължи болниците с държавно участие да поръчват медицинските изделия, които ползват, чрез електронна платформа, аналогична на тази за лекарствата. Целта е платформата да  даде таван на цените на използваните в страната изделия, като всяка болница ще може да договаря по-ниски стойности. Това обаче ще се случи най-рано догодина. И според оценката на част от останалите участници в системата - няма да е достатъчно. ", "date": "2017.09.25", "title": "Липсата на нормативи създава \"най-сивата\" част от здравеопазването "}
{"url": "http://clubz.bg/58751-amerikanskiqt_futbol_na_noj_sreshtu_donald_trymp_snimki", "text": "Звезди и цели отбори в американския футбол - най-популярния спорт в Съединените щати, масово се опълчиха на президента Доналд Тръмп по време на неделните си мачове от третия кръг в първенството на националната си професионална лига (НФЛ). Още през миналата година отделни играчи оставаха седнали или коленичиха на един крак по време на изпълнението на химна преди началото на мачовете. По този начин те искаха да изразят протеста си от всички форми на расизъм, неравенство и т.н. в страната си. Всичко започна от един играч - тъмнокожия сирак Колин Каперник, бивш куотърбек на \"Сан Франциско 49\", който през този сезон остана без клуб. Отгледаният от бяло семейство от полски произход състезател не ставаше на химна, за да изрази неудовлетворението си от социалните проблеми, свързани с цвета на кожата. Постепенно и други състезатели - предимно афроамериканци, започнаха да правят същото. Онзи ден в реч Тръмп в типичния си емоционален маниер призова собствениците на клубове да уволнят тези състезатели, нарече ги \"кучи синове\" и обяви поведението им за \"неуважително\". Последваха декларации от страна на директора на лигата Роджър Гудел и от босовете - все милиардери, на поне половин дузина клубове, в които те защитиха играчите си и изразиха възмущение от реакцията на Тръмп. Според тях футболистите имат демократичното право да изразяват себе си и да търсят своите права, като протестират по време на химна. Те призоваха всички заедно да търсят решения и да не се делят, нещо, което се случва при подобни изявления на държавния глава. В неделя на всички мачове от НФЛ играчите избраха различни форми, за да се опълчат на Тръмп. Дори на мач по американски футбол на стадион \"Уембли\" в Лондон - между \"Джаксънвил Джагуарс\" и \"Балтимор Рейвънс\"   куп играчи коленичиха, вместо да са прави, по време на живото изпълнение на \"Знаме, обсипано със звезди\". А всички те бяха прави на британския химн. Това се случи на стадиони из цяла Америка, като някои отбори, като например \"Питсбърг Стийлърс\", \"Сиатъл Сийхоукс\" и \"Тенеси Тайтънс\", останаха в съблекалните по време на химна. Това не се е случвало никога досега. Голяма част от състезателите на други отбори бяха седнали или коленичили. Голяма част от американския спорт воюва с Тръмп още по време на кандидатпрезидентската кампания - заради изказвания срещу имигрантите и т.н. Традиция от десетилетия е шампионите в отборни спортове като баскетбол, бейзбол, американски футбол и хокей на лед да гостуват на държавния глава в Белия дом и да му носят подаръци. Примерно фланелка с неговото име и символичен номер. Спортни икони срещу \"така наречения президент\" Тръмп По всичко личи, че тази година традицията ще бъде нарушена. Баскетболният първенец на НБА \"Голдън стейт уориърс\" няма да ходи във Вашингтон след размяна на гневни постове в туитър между Тръмп, треньора на тима Стив Кър и играчи на \"воините\". Колежанският шампион по баскетбол \"Северна Каролина Тар хийлс\" също обяви, че ще бойкотира Доналд Тръмп. Любопитно е, че за първи път разочарование от своя близък приятел изрази собственикът на първенеца на НФЛ по американски футбол \"Ню Инглънд Пейтриътс\" Робърт Крафт. А той бе сред богаташите, финансирали предизборната кампания на Тръмп.", "date": "2017.09.25", "title": "Американският футбол на нож срещу Доналд Тръмп (СНИМКИ)"}
{"url": "http://clubz.bg/58752-ne_vqrvam_che_ima_idiot_v_dyrjavata_kojto_misli_che_stoplqm_otnosheniqta_s_bsp", "text": "Така премиерът Бойко Борисов отговори на въпрос на журналисти дали присъства на откриването на Международния технически панаир в Пловдив с въпросната политическа цел, тъй като собственик на сградата на панаира е местният лидер на левицата Гергов. Борисов заяви, че се е наслушал на глупости, а Пловдивският панаир е толкова традиционен, от толкова години се прави, огромна численост на български компании и на иновации от цял свят се събират. Той обясни как и в Германия на изборите вчера Ангела Меркел е поканила първо социалдемократите на разговори за управление, но те са отказали, правейки паралел и с неговите покани към БСП след последните два парламентарни вота. Борисов отрече някога да е водил преговори да управлява в коалиция с БСП. Според Борисов щяло да е глупаво и неевропейско, ако поиска Гергов да не стои до него по време на откриването на панаира. Премиерът използва откриването на тазгодишното издание на Техническия панаир в Пловдив, за да се похвали пред журналисти колко добре управлява. Той съобщи, че през тази година площите, ангажирани на панаира, били с 30% повече, в него вземат участие над 600 фирми от общо 40 държави, цитиран от радио \"Фокус\". Причината според министър-председателя за тези числа - \"показател за икономическата, финансовата и политическата стабилност\". Борисов благодари на всички партии за постиженията. По думите му,  Премиерът повтори любимото си число, че ръстът на доходите е 11% от началото на годината. Въпреки че според данните на Националния статистически институт месец по месец за второто тримесечие на годината показва лек спад на средната заплата и в обществения, и в частния сектор. Борисов обаче ползва и друг индикатор за благоденствие, оказа се: Той отбеляза още, че в държавата ни усилено се строи, като се започне от Пловдив до Варна и от Бургас до Русе: Борисов се спря и на международното положение. Според Борисов, когато от едната страна има учения на Русия и Китай, а от другата летят американски изтребители с техните самолетоносачи заедно с Япония, от такъв конфликт победител няма да има. И призна как започват дните му в последно време: Министърът на икономиката Емил Караиванов пък обяви, че ще се погрижи в бъдеще на Панаира да има щандове на Българската банка за развитие (ББР), Българската агенция за инвестиции (БАИ) и Изпълнителната агенция за насърчаване на малките и средните предприятия (ИАНМСП). Целта била разширяване кръга на потенциалните инвеститори в България. Според Караниколов Пловдивският панаир ", "date": "2017.09.25", "title": "\"Не вярвам, че има идиот в държавата, който мисли, че стоплям отношенията с БСП\""}
{"url": "http://clubz.bg/58753-roditeli_ot_smg_uchilishtnoto_nastoqtelstvo_zloupotrebqva_s_pari", "text": "Общо 12 родители с деца от Софийската математическа гимназия са сезирали прокуратурата за възможни злоупотреби с пари от училищното настоятелство. Сигналът е изпратен до главния прокурор Сотир Цацаров и Софийска градска прокуратура. Родителите открили, че парите, които плащали за участието на децата си в математически състезания - както входни такси, така и нощувки, са били отчетени като разходи на настоятелството. А след това са били и осребрени от бюджета му. Софийската математическа гимназия победи частните училища В сигнала те дават един пример, но отбелязват, че всяка година децата им посещават по няколко състезания и че сумите във фактурите редовно са завишени спрямо реалните разходи.  Конкретното състезание е ежегодния созополски \"Международен фестивал на младите математици\", който продължава 7 дни. Както винаги, учителите събрали пари от родителите - по 273 лв. И отново както винаги - по тяхна информация това е ставало и през 2013, 2014, 2015 и 2016 - хотелът, в който децата са били настанени, е издал фактура с получател Сдружение “Училищно настоятелство „Паисий Хилендарски” при Софийска математическа гимназия.  Родителите поискали фактурите от Съвета на настоятелите, но до момента не са получили отговор. Директорът на СМГ пред Клуб Z: Конфликтът стряска управляващи, затова ме уволниха Това е пореден скандал в СМГ за тази година, отново свързан с училищното настоятелство. Наскоро директорът на училището Антони Стоянов бе премахнат, след като отказа да върне уволнена от него учителка, работила срещу интереса на учениците си в друго математическо състезание - \"Европейското кенгуру\". Според Стоянов атаките срещу него започват, когато засяга интересите на училищното настоятелство, което заради много популярните курсове в СМГ работи с бюджет от над 1 млн. лв. Директорът на СМГ пред Клуб Z: Конфликтът стряска управляващи, затова ме уволниха", "date": "2017.09.25", "title": "Родители от СМГ: Училищното настоятелство злоупотребява с пари"}
{"url": "http://clubz.bg/58758-es_prekrati_procedurata_za_nadnormen_deficit_sreshtu_gyrciq", "text": "Европейският съюз днес прекрати процедурата за извънмерен бюджетен дефицит срещу Гърция, която откри преди осем години. Болезнените реформи доведоха Гърция от бюджетен дефицит от 15,1 на сто от брутния й вътрешен продукт (БВП) през 2009 г. до бюджетен излишък от 0,7 на сто от БВП през 2016 г., припомня Съветът на ЕС в  . За догодина ЕС предвижда \"малък\" дефицит в гръцкия бюджет, като се очаква скоро след това бюджетната позиция на страната да се подобри, се казва в съобщението. Гръцкият публичен дълг е достигнал пика си от 179 на сто спрямо БВП и се очаква да започне постепенно да намалява, посочва още то. Според споразумение с кредиторите си гръцкото правителство е длъжно да поддържа първичен бюджетен излишък (преди дълговите плащания) от 0,7 на сто от БВП до 2022 г. Това е едно от условията в последната програма от спасителни заеми за 86 милиарда евро срещу финансово оздравителни и структурни реформи, с които държавите от еврозоната и Международният валутен фонд (МВФ) успяха да задържат дълбоко задлъжнялата страна като част от общата валута. Първите две програми бяха на обща стойност от близо 240 милиарда евро. Прогнозите на Комисията за Гърция са за бюджетен дефицит от 1,2 на сто от БВП тази година и за излишък от 0,6 на сто от БВП догодина при сценарий без смяна на политиката. При тези условия страната остава под тавана за публичен дефицит от 3 процента от БВП и се класира за прекратяване на процедурата. Така в такава процедура остават три страни от ЕС - Франция, Испания и Обединеното кралство, съобщи Европейската комисия.", "date": "2017.09.25", "title": "ЕС прекрати процедурата за наднормен дефицит срещу Гърция"}
{"url": "http://clubz.bg/58762-%E2%80%9Eposoki%E2%80%9C_po_kinata_u_nas_prez_qnuari", "text": "„Посоки“ на Стефан Командарев вече има и премиерната си дата. Филмът, който бе представен в програмата „Особен поглед“ на фестивала в Кан по-рано тази година, тръгва по кината у нас на 26 януари 2018 г. Варненската публика обаче ще може да го види и по-рано – „Посоки“ ще бъде представен на 5 октомври във Фестивалния и конгресен център, в рамките на „Златна роза“ 2017. Посоки” е модерно построена съвременна драма, в която разказът е сглобен от шест различни случки в шест софийски таксита в рамките на 24 часа. През това денонощие зрителите виждат някои от реалните проблеми и абсурди на днешната българска действителност. Отделните сюжети са обединени от една смърт, която обаче ще даде шанс за нов живот. Таксиметровите шофьори са водещите персонажи във филма, а те поради естеството на професията си много често са най-достоверните свидетели на всекидневния живот, познават неговите нюанси, включително и от тъмната страна на реалността. За някои от тях се налага да бъдат своеобразни психолози и терапевти, понякога дори спасители, докато други са агресивни в поведението си, а пък трети – жертви на житейските изненади. Всички те са част от истинския живот, както и техните разнообразни клиенти. А заедно изграждат една пъстра, достоверна, убедителна картина на днешното българско общество. Съсценарист на Стефан Командарев е драматургът Симеон Венциславов. Оператор е вече наложилият се с няколко много успешни филма млад оператор Веселин Христов ( ). Няма композитор, защото на екрана няма оригинална музика, писана специално за филми, а звучат само мелодии от радиото в такситата. Във филма участват Асен Блатечки, Васил Василев – Зуека, Юлиян Вергов, Васил Банов, Ирини Жамбонас, Стефан Денолюбов, Герасим Георгиев – Геро, Иван Бърнев, Стефка Янорова, Николай Урумов и други. \n\t", "date": "2017.09.25", "title": "„Посоки“ по кината у нас през януари"}
{"url": "http://clubz.bg/58761-bylgarskiqt_debyut_na_%E2%80%9Eskulpturi%E2%80%9C_na_ivo_dimchev_e_na_one_dance_week", "text": "Българската следа в юбилейното издание на One Dance Week е най-новият спектакъл на Иво Димчев, „Скулптури“, който ще бъде показан в Пловдив на 30 септември от 19:30 часа. Едва преди няколко седмици представлението дебютира на сцената на „Фолкстеатер“ във Виена и предизвика широк отзвук в артистичните среди и публиката. Музикалният групов пърформанс, който ще бъде представен за първи път в България именно в Пловдив, е и името на новия албум на хореографа, художник, вокалист, автор на песни, пърформър и провокатор Иво Димчев. Песните от албума са гръбнакът на този уникален 70-минутен спектакъл, стоящ на границата между поп концерт и съвременен танцов пърформанс. В „Скулптури“ редом с Иво участват Жордан де Шампс, Елена Араужо, Джаскаран Ананд и Паулина Щор. Акомпаниментът на пиано на живо е на Димитър Горчаков. Следващите дати от представянето на „Скулптури“ включват 7 октомври – Букурещ, 16 октомври – Лондон, 3 ноември – Барселона, 8 декември – Рига, и 8 януари – Ню Йорк. Досега Иво Димчев е участвал в различни издания на One Dance Week с „Париж“ (2012) и P Project (2013), в които уникалната му изпълнителска и финансова интеракция с публиката разбуди сериозно духовете в културното и медийното пространство. През последните години Димчев издаде и две книги: Stage Works 2012-2016 и „Лирика и педератуси“. Юбилейното издание на One Dance Week започна с пълна зала и бурни овации за новаторския спектакъл от Тайван „Дует за човек и робот“. Хуанг Юи и германският индустриален робот KUKA – един от най-напредналите, прецизни и разпознаваеми достижения на роботиката, не оставиха нито един зрител безучастен и провокираха у публиката размисли за мястото на човека в съвременното технологично общество и мястото на технологиите в човешкия живот. Програмата на One Dance Week през тази седмица ще представи и Вечер на младите хореографи от Япония и Корея с три спектакъла на 1 октомври от 19:30 ч., които ще се играят един след друг. Спектаклите „Кожа“, „Опит“ и „Между нас“ гостуват в Пловдив с подкрепата на Международния фестивал за хореография в Сеул. В продажба е   на стойност 55 лв., както и   на цени от 10, 15 и 20 лв. и за   на цени от 10 и 15 лв. Фестивалът продължава до 15 октомври като част от програмата на Пловдив – Европейска столица на културата 2019. Пълна програма на One Dance Week можете да видите  .", "date": "2017.09.25", "title": "Българският дебют на „Скулптури“ на Иво Димчев е на One Dance Week"}
{"url": "http://clubz.bg/58760-ne_komentirajte_trifonov_pomagate_na_politicheskiq_kich_bezplatno", "text": "Не коментирайте Слави Трифонов. Така само ще му помогнете безплатно да преодолее кризата на жанра си. \"На-на-най-на\" в комбайна, ферарито с цвят червен и балерините вече не задържат публика.  Референдумът за мажоритарна избирателна система и други справедливо изглеждащи неща не произведе правно задължителен резултат. Залязващият шоумен търси убежище в политиката, тъй както бившите комунисти търсят в \"патриотизма\". Предлага ни да ни спаси от \"тази държава\". Нямам намерение да помагам на поредния фалшив пророк и разсейвач на гласове. Затова оттук нататък ще се постарая  да го коментирам колкото може по-рядко, или изобщо да не го коментирам. Първо обаче ще обясня защо. Слави Трифонов е извън обхвата на моите интереси - жизнени, познавателни, духовни. Той не е политическо явленение. Той е фолклорно явление. Не ме разбирайте погрешно. Обичам фолклора. Затова не слушам Трифонов - нито когато пее, нито когато говори. Целият му номер (или номерът на тези, които го използват) е да подмени политиката с фолклор. Т.е. да направи от фолклора политика. Има чудесно фолклорно определение за неговия опит: от пръдня - боя. Тази боя си има потребители. Те са хората, които от една и съща торба с бабешки рецепти вадят съветите как да лекуваме кокоши трън, как да не пресечем зелевата чорба и как да си изберем съпруг (а) или депутат (ка). Широкото амплоа на Трифонов - от фолка до политиката - говори за ранната възраст на човешката цивилизация, т.нар. синкретична фаза, когато политиката, религията, правото, изкуството, публичното слово са съществували в една неразчленена на различни дейности и институции форма. Когато народният певец е бил едновременно историк, оратор и лидер и всичко живо го е слушало в захлас. Колко от това живеещо в древността \"всичко живо\" има у нас? Според резултатите от Трифоновия референдум - над 2 милиона души. Но това е ненаучно предположение.  Достойната за внимание тема (в която няма да навлизам тук подробно) не е защо ни е Трифонов, а защо им е неговата подмяна. Защото политиката е нещо далече по-скучно, по-трудно, по-неприятно от фолклора. Тя сама не печели избори. Печелят ги тези, които я предлагат като нещо по различно от \"мръсната работа\" на политиците, както гласи услужливото клише. Освен това политически умеят да говорят малцина, а да пеят \"Боят настана\" и \"Моме Калино\" си мислят, че могат всички. Най-сетне политиката се свежда до избор: За по-високите данъци и преразпределението ли си, или за по-ниските данъци и следващото от тях неравенство? За повече държава ли си или за по-малко? За повече Европа, или за по-малко? Фолклорната опция на Трифонов предлага на ошашавения избирател удобен байпас (заобиколен път) покрай тези трудни въпроси. Той е поредният палячо, който вместо тях предлага да оглави партия на добрите хора. Тя трябва да е най-голямата и най-непобедимата. Кой се смята за лош човек? Лоши са другите. Ако трябва да изляза от фолклорния и да мина на скучния политически език, трябва да кажа, че Трифонов е просто поредният популист, който експлоатира истински проблеми, истинско недоволство, истински страхове за лична или групова изгода. Не си ли спомняте предишните - Кире Либерало, Жорж Ганчев, Яне Янев, Никито Бареков.  Влезте в \"Гугъл\". Там ще намерите какво говориха и какво направиха. И колко от това, което направиха, беше за България и колко - за тях самите. Затова на коментирайте Трифонов, не отвръщайте на призивите му, не ходете на сбирките му. Така му давате безплатно това, от което той отчаяно и незаслужено се нуждае и няма да ви върне - доверието. То е скъпо. Ако и на него го дадете даром и без да мислите, не се чудете, че \"няма такава държава\", както пее този \"патриот\". Наистина трудно се намира държава, в която всеки четири години да лъжат избирателя по един и същи фолклорен начин, с една и съща синкретична бабешка рецепта, изпята в 7/8 с малко патриотичен плам. Не говорете за него, защото всичко, което кажете може да бъде използвано против вас.", "date": "2017.09.25", "title": "Не коментирайте Трифонов - помагате на политическия кич. Безплатно"}
{"url": "http://clubz.bg/58757-pyrva_izborna_zaguba_za_makron", "text": "Между 20 и 30 места във френския Сенат печели партията на френския президент Еманюел Макрон \"Републиката в движение\", сочат първите резултати от частичните избори вчера. Партията, която в момента има 29 места в Сената, се надяваше поне на 50 от 170-те сенатори, които се подменят на тези избори, съобщава френското издание на \"Хъфингтън пост\". Мнозинството в горната камара на парламента остава за десницата в лицето на \"Републиканците\", която увеличи представителите си със 17 и сега има 159 места. За абсолютно мнозинство в 348-членния Сенат са необходими 180 места. Дългосрочната цел на \"Републиката в движение\"  е да си осигури мнозинство от три пети в двете камари на парламента, за да може да проведе конституционна реформа. Протести в цяла Франция. Срещу Макрон Слабото представяне на президентската партия се дължи отчасти на особеностите на избирателната система в страната. Горната камара на парламента се избира от кметове и членове на общински и областни съвети. Плановете на Макрон за реформи, сред които е и намаляване на субсидиите за местните власти, са непопулярни сред тях. Освен това много от кандидатите на партията на Макрон влизат за пръв път в политиката, а избирателната система дава предимство на утвърдените местни политици от традиционни партии. Въпреки това \"Републиката в движение\" е далеч от прогнозираните около 50 места. Говорителят на правителството Кристоф Кастанер призна, че изборите са провал за партията на Макрон и добави: Резултатът от частичните избори идва в момент, когато популярността на френския президент намалява. Рейтингът му спада, а през този месец бяха проведени масови протести срещу промените в трудовия кодекс, които Макрон вече пусна в действие. Макрон би, но с по-малко от очакваното На парламентарните избори през юни \"Републиката в движение\" спечели абсолютно мнозинство с 355 места в 577-местното национално събрание на Франция заедно с партньора й \"Модем\" на Франсоа Бейру. Долната камара на парламента има последната дума при гласуването на закони, но Макрон ще трябва да си осигури подкрепата на Сената за провеждането на реформа на Конституцията. Макрон би, но с по-малко от очакваното", "date": "2017.09.25", "title": "Първа изборна загуба за Макрон"}
{"url": "http://clubz.bg/58759-%E2%80%9Evmz_sopot%E2%80%9C_shte_kupuva_srybski_barut_direktno", "text": "Меморандум за дългосрочно сътрудничество сключиха ръководствата на „ВМЗ-Сопот” и сръбският производител на барут „Милан Благоевич”, съобщиха от българското предприятие. Целта на споразумението е работа по съвместни разработки, излизане на трети пазари и получаване на продукция за сопотската оръжейница на по-ниска цена.  Транспортът до ВМЗ ще е за сметка на „Милан Благоевич”. В края на август премиерът Бойко Борисов обяви, че военнопромишленият комплекс трябва да започне да работи без частни посредници при оръжейните сделки.  Според различни публикации фирма„Емко” на бизнесмена Емилиян Гебрев до този момент е била основен доставчик на сръбския барут, използван в завода. Скоро след като направи опит да придобие завод „Дунарит”, държавата му отне лиценза.  Икономическият министър Емил Караниколов твърди, че в предприятието има сериозни нередности при съхраняването на боеприпасите.  Емилиян Гебрев от своя страна показа документи, които доказват, че „Емко\" е собственик на 99.52% от капитала на „Дунарит\", а другите 0.48% се притежават лично от него. Според него с политически средства се съсипва една добре работеща компания. Министър Караниколов обяви, че „Киинтекс“ е купувала определени боеприпаси от \"Емко\" на между 5 и 10% по-скъпо, отколкото ако ги беше купувала от ВМЗ „Сопот“ или от \"Дунарит\".  Днес Междуведомствения съвет по отбранителна индустрия и сигурност на доставките трябва да разгледа искането за възстановяване на лиценза на \"Емко\".", "date": "2017.09.25", "title": "„ВМЗ-Сопот“ ще купува сръбски барут директно"}
{"url": "http://clubz.bg/58754-borkor_pazaryt_na_medicinski_izdeliq_e_uqzvim_za_korupciq", "text": "Пазарът на медицински изделия е една от уязвимите за корупционен натиск области в сферата на здравеопазването. Това сочи доклад на Центъра за превенция и противодействие на корупцията и организираната престъпност (БОРКОР). Според документа нормативната уредба в сферата е многобройна и противоречива, липсват ясно разписани процедури и отговорности на отделните лица и структури.  Кръгла маса събра основните органи за контрол в здравеопазването, Центъра за превенция и противодействие на корупцията и организираната престъпност, експерти по медицинско право и пациентски представители, които обсъдиха възможните механизми за регулация на този пазар.  Зам.-министърът на здравеопазването Лидия Нейчева съобщи, че като първа регулативна стъпка Министерството ще задължи болниците с държавно участие да поръчват медицинските изделия, които ползват, чрез електронна платформа, аналогична на тази за лекарствата. Целта е платформата да  даде таван на цените на използваните в страната изделия, като всяка болница ще може да договаря по-ниски от този предел цени.  Правната рамка има сериозни дефицити и те не позволяват нито една институция да контролира пазара, обясни Емил Велчовски, директор на дирекция „Осигуряване на качеството и анализи“ в Изпълнителна агенция „Медицински одит“. По думите му в агенцията непрекъснато постъпват сигнали, свързани с употребата на медицински изделия, но няма орган, който може да установи какво изделие е вложено при лечението на даден пациент, кой лекар го е вложил и дори дали платеното от пациента изделие е използвано наистина. Институциите се обединиха около нуждата от сериозни промени в нормативната регулация на пазара на медицински изделия, а от името на здравното министерство зам.-министър Нейчева пое ангажимент, че тези промени ще бъдат предложени и обсъдени публично вероятно през следващата година. ", "date": "2017.09.25", "title": "БОРКОР: Пазарът на медицински изделия е уязвим за корупция"}
{"url": "http://clubz.bg/58770-phenqn_shte_svalqme_us_samoleti_nqma_kak", "text": "Тръмп ни обяви война и ще им сваляме самолетите, няма как, обяви външният министър на Северна Корея, цитиран от Би Би Си.  И допълни: САЩ и диктаторският режим в Пхенян вече месеци наред са във вербална война. Безпрецедентни са обидите между Тръмп и Ким III, които взаимно се окачествяват като луди и безразсъдни.", "date": "2017.09.25", "title": "Пхенян: Ще сваляме US самолети, няма как"}
{"url": "http://clubz.bg/58772-svetlinka_v_tunela_na_pregovorite_za_brekzit", "text": "Шефовете на преговорните екипи на ЕС и Великобритания за излизането й от съюза изразиха днес надежда, че преговорите по трите основни въпроса на раздялата ще бъдат разблокирани тази седмица. Мишел Барние и Дейвид Дейвис направих кратки изявления пред журналисти в Брюксел, без да приемат въпроси след тях. \"Речта на министър-председателката (Тереза) Мей във Флоренция показа конструктивев дух... Европейският съюз е нетърпелив да разбере по-добре как правителството на Обединеното кралство ще преведе речта на министър-председателката в преговорни позиции\", каза Барние. \"Това е съществено и се надявам, че ще ни помогне да напреднем тази седмица и да постигнем истински напредък през идния месец\". \"Ние сме вече шест месеца в процеса, приближаваме се към оттеглянето на Обединеното кралство\", добави той. \"И аз мисля, че този момент трябва да бъде моментът на яснотата\". \"Очакваме това да бъде натоварена седмица, тази, която ще ни отправи по пътя на бъдещото ни партньоство\", каза Дейвис.  Той каза, че на масата ще бъдат конкретни предложение по въпросите за правата на европейските граждани в Обединеното кралство и на британците в ЕС след Брекзит, по избягването на физическа граница между Северна Ирландия и Република Ирландия и по финансовите задължения на Великобритания към ЕС. ЕС поставя споразумението по тези въпроси като условие за започне преговори с Лондон за бъдещите отношения. \"Ние и двавата искаме да избегнем промени, в начините, по които гражданите упражняват правата си и нашите предложения ще го изпълнят\" каза Дейвис. За Ирландия и Северна Ирландия той потвърди волята на страната си да поддържа общата територия за пътуване и споразумението от Разпети петък, което гарантира мира между католици и протестанти в някога размирната британска провинция. \"По финансовото споразумение като част от гладкото и подредено напускане (на ЕС) не искаме нашите партньори в ЕС да се тревожат, че ще трябва да платят повече, или да получат по-малко в остатъка от сегашния бюджетен план\", добави той. \"Обединеното кралство ще спази ангажиментите, които е поело в периода на нашето членство\". Но той предупреди, че сделката за това трябва да \"бъде направена в контекста на и в съответствие със\" споразумение за бъдещите връзки между Великобритания и ЕС. \"Обединеното кралство е абсолютно ангажирано да работи по детайлите. Ние правим конкретни предложения и няма извинение да се пречи на напредъка\", каза Дейвис. В реч във Флоренция миналия петък Мей предложи Великобритания да получи двегодишен преходен период за раздяла с ЕС след датата на Брекзит, 29 март 2019 г., през който страната да плаща всичките си задължения към бюджета на ЕС изтичащ през 2020 г. , като в същото време формира бъдещите си отношения със съюза.    ", "date": "2017.09.25", "title": "Светлинка в тунела на преговорите за Брекзит"}
{"url": "http://clubz.bg/58750-yunker_evropa_ima_nujda_ot_silno_germansko_pravitelstvo", "text": "Председателят на Европейската комисия Жан-Клод Юнкер поздрави днес по телефона и с писмо германската канцлерка Ангела Меркел \"за историческата й четвърта поредна победа\" и я призова да състави силно коалиционно  правителство, от каквото се нуждае Европа, каза говорителят на Комисията Маргаритис Схинас. На въпрос за третото място на евроскептичната и антиимигрантска партия \"Алтернатива за Германия\" Юнкер изтъква необходимостта да се разграничават тези, които \"поставят под въпрос нашите политики\" от тези, \"които просто искат да разрушат Европейския съюз\". Той напомня и за нуждата \"да се дадат адекватни политически отговори на истинските тревоги на хората, да се изправим срещу речите на популистите и да обясняваме по-добре Европа\". Схинас потвърди, че Юнкер е говорил и с победения съперник на Меркел Мартин Шулц\". След вчерашните общи избори Меркел за четвърти път ще бъде канцлер, но с най-ниския резултат на дясноцентристкия си блок от 1949 г. насам - 33 на сто от гласовете.  Социалдемократите, които са втори, се представиха още по-зле - 21 процента - най-лошият им следвоенен резултат. Загубеното от двете големи партии поделиха по-малките. \"Алтернатива за Германия\" взе близо 13 на сто, а либералните \"Свободни демократи\" и зелените спечелиха съответно 10,5 и 9  процента от вота. Според \"Политико\", още с обявяването на първите резултати, Меркел е почувствала как хватката й върху властта отслабва. Изданието очаква тя да се придвижи надясно по въпросите на миграцията, затягайки правилата за тези, които търсят убежище в Германия и да наблегне на въпросите за \"германската идентичност\".", "date": "2017.09.25", "title": "Юнкер: Европа има нужда от силно германско правителство"}
{"url": "http://clubz.bg/58764-erdogan_kym_kyurdistan_edna_nosht_moje_da_dojdem", "text": "Турският президент Реджеп Ердоган предупреди регионалното правителство на Кюрдистан, че страната му може да започне при необходимост военна операция там, съобщи в. \"Хюриет\". Той припомни действията на Анкара срещу Сирия. Поводът е референдумът за независимост в Кюрдистан. Кюрдистан гласува за независимост Турският президент заяви, че границата със Северен Ирак ще бъде затворена. Преди това той разговаря по телефона с руския президент Владимир Путин за референдума. Двамата президенти поставиха акцент на териториалната цялост на Ирак и Сирия, предаде Ройтерс.", "date": "2017.09.25", "title": "Ердоган към Кюрдистан: Една нощ може да дойдем"}
{"url": "http://clubz.bg/58768-prezidentyt_na_yuventus_izhvyrlen_ot_futbola_za_1_godina", "text": "Президентът на италианския шампион \"Ювентус\" Андреа Аниели е наказан една година да не се занимава с футбол, реши футболната федерация на Ботуша. Босът е глобен с 20 000 евро, а клубът с 300 000 евро. Аниели е санкциониран заради машинации с билети за мачове. Той предоставял сезонни карти и пропуски на Роко Доминело, считан за калабрийски бос на мафията и осъден на близо осем години затвор.  От своя страна хората на Доминело продавали билетите \"на черно\". Прокуратурата поиска 2,5 г. наказание, а също така два мача без публика за \"Ювентус\". Водещият обвинението Джузепе Пекораро обяви, че ще обжалва за по-тежко наказание. Той добави, че поне частично се чувства доволен. Аниели пък пледира, че е невинен, \"Ювентус\" също отрича да е правил нещо нередно. Заради скандала санкции понасят служители на клуба, заемащи постове под Аниели в йерархията.", "date": "2017.09.25", "title": "Президентът на \"Ювентус\" изхвърлен от футбола за 1 година"}
{"url": "http://clubz.bg/58769-dsb_si_izbirat_nov_lider_v_sofiq_sled_ostavka_na_vili_lilkov", "text": "ДСБ-София ще избира нов местен лидер на 21 октомври, след като още след парламентарните избори е подал оставка от поста председателят на структурата Вили Лилков. Изборът на наследник на Лилков се е позабавил, защото първо се е изчаквало Националното събрание на партията, което избра Атанас Атанасов за лидер на мястото на Радан Кънев, който също се оттегли веднага след изборите и неуспеха на формата \"Нова република\" да влезе в новия парламент. Още през юли - преди лятната политическа ваканция, събранието на градската организация на ДСБ в столицата е било насрочено за 21 октомври.  Вили Лилков напуска само ръководното място в столичната партия структура, но остава част от ДСБ. Това потвърди самият той пред \"Дневник\". Той е в политиката от средата на 90-те години в СДС. Става учредител на ДСБ, дълги години е общински съветник в София от формацията, а на последните местни избори беше и кандидатът за кмет на Реформаторския блок за столицата. На парламентарния вот през 2014 г. стана депутат. Той зае позицията начело на ДСБ-София след оттеглянето на Иван Иванов, който оглави Комисията за енергийно и водно регулиране.  Засега се говори за трима души, които могат да наследят Лилков. Сред тях са  , който и сега е ръководството на ДСБ-София, както и   - също от ДСБ-Триадица - районът, в който първият председател на партийната струкрура бе самият Лилков. Сред имената, които се въртят, е и това на общинската съветничка от сторлицата   твърдят запознати с партийните рокади. Дали ще има и други кандидати и дали тези ще са наистина в надпреварата предстои да се разбере до събранието след малко по-малко от месец.  ", "date": "2017.09.25", "title": "ДСБ си избират нов лидер в София след оставка на Вили Лилков"}
{"url": "http://clubz.bg/58765-bylgarskoto_oryjie_za_blizkiq_iztok_nosi_miliardi", "text": "Преди години ЦРУ имаше своя програма за обучение на сирийските бунтовници, в рамките на която ги снабдяваше и с оръжие. Фактът, че част от това оръжие е идвало от България, се разбра по една чиста случайност, пише германският разследващ журналист Франк Щир, цитиран от различни немскоезични издания. Авторът припомня един трагичен случай отпреди две години, когато на военния полигон Анево американски войник беше разкъсан от взривила се граната. След проведено разследване, тогавашният военен министър Николай Ненчев отрече правителството да има нещо общо със случая и уточни, че става въпрос за взаимоотношения между частна фирма и Пентагона. Две години по-късно вече знаем повече по темата, пише Щир: „А именно, че България е важен пазар за САЩ при набавянето на оръжие и боеприпаси за противниците на режима на Асад в Сирия. Знаем вече и името на операцията - \"Timber Sycamore\". Тя се провежда от ЦРУ още от 2013 година, когато президент беше Барак Обама. Оттогава САЩ и Саудитска Арабия са закупили в Източна Европа оръжие за стотици милиони долари, което е било прехвърлено към Сирия, Ирак и Афганистан, четем на сайта на общественоправната телевизия МДР.  Митов: Не изнасяме оръжие за Сирия, Русия да не морализаторства Германските медии цитират и Балканската мрежа на разследващите журналисти BIRN, както и организацията Organized Crime and Corruption Reporting Project (OCCRP). Според тях, набавяните в Източна Европа оръжия за кризисните райони са заминавали контрабандно от военновъздушната база в Рамщайн, Германия, без да са били взимани съответните разрешения от германското правителство. След като германските власти започнали да реагират все по-остро на тези пратки, оръжейните доставки продължили да се изпълняват със самолети или кораби от България и Румъния, твърдят от двете организации. Франк Щир цитира Диляна Гайтанджиева, която във вестник \"Труд\" публикува документи от азербайджанското посолство в София, предоставени ѝ от групата \"Anonymous Bulgaria\". От въпросните документи излизало, че държавната азербайджанска авиокомпания Silk Way Airlines е извършила през последните 3 години близо 350 полета, транспортиращи хиляди тонове оръжия и муниции от Източна Европа предимно за Близкия Изток. За да се избегнат щателни проверки, полетите на Silk Way Airlines били представяни като дипломатически пратки, четем в информацията на МДР. А изданията Telepolis и heise.de също се позовават на разследванията на българската журналистка, която през 2016 открила в мазето на една бомбардирана къща в Алепо хиляди ракети „Град“ и взривове, произведени от ВМЗ-Сопот. Heise.de посочва още следното: „Българските фабрики ВМЗ-Сопот, „Арсенал“ в Казанлък и „Дунарит“- Русе са можели да изнасят своите оръжия, тъй като полетите на дипломати не подлежат на проверка. Така те са имали възможността да изнасят солидни количества оръжия, а печалбите от това, естествено, не са били декларирани“. Източник на информацията е \"Anonymous Bulgaria\". Немскоезичните издания посочват, че още в рамките на Съвета за икономическа взаимопомощ (СИВ) България е била важен оръжеен износител - предимно на лекострелково оръжие и боеприпаси. И преди, и сега държавната фирма „Кинтекс“ пласира в чужбина военна продукция на държавните оръжейни заводи - най-вече в страните от Близкия Изток и в Африка, но също така и в Индия, посочва Telepolis. Изданието припомня, че завод „Арсенал“ в Казанлък притежава лиценз за производството на легендарния автомат \"Калашников\" - AК47. По данни на Междуведомствената комисия за експортен контрол и неразпространение на оръжията за масово унищожение, през 2016 година българските оръжейни фирми са изнесли оръжие и муниции на стойност над 1 милиард евро - с 370 милиона евро повече спрямо предходната година. Най-големите купувачи на българско оръжие са Ирак, Саудитска Арабия и САЩ. Макар че износът на оръжие за региони на военни конфликти е недопустим, увеличеният износ през последните две години няма как да бъде обяснен по друг начин, освен с това, че българските оръжейни производители печелят от продължаващите конфликти в Сирия, Ирак и Афганистан, коментира германският разследващ журналист Франк Щир.", "date": "2017.09.25", "title": "Българското оръжие за Близкия изток носи милиарди"}
{"url": "http://clubz.bg/58767-ruski_firmi_iskat_da_modernizirat_bylgarski_tec_ove", "text": "Няколко руски компании проявяват интерес към модернизацията на енергийни обекти у нас, съобщи министърът на енергетиката Теменужка Петкова. Тя е в Москва за Междуправителствената българо-руска комисия за икономическо и научно-техническо сътрудничество, на която участва и колегата й от руска страна Александър Новак. ПАО \"Силовые машины“ има интерес към реконструкцията на ТЕЦ \"Марица изток\" 2, ТЕЦ \"Бобов дол\", ТЕЦ \"София\", както и на водноелектрическите централи \"Китница\", \"Ардино\", и \"Бял извор\". Компанията има готовност и занапред да участва активно в модернизацията на оборудването за АЕЦ \"Козлодуй\". \"Ракурс инжиниринг\" потвърди готовността си да участва във възстановяването на хидроенергийните мощности в България и внедряването на цифрови технологии в българските топлоелектрически централи. Националният съюз за енергоспестяване на Руската федерация също проявява интерес към реализацията на съвместни проекти за модернизация на въглищнитеентрали в съответствие с новите европейски екологични изисквания. Инвестициите, които българските ТЕЦ трябва да направят за внедряване на нови очистващи инсталации, които да намалят нивата на замърсяване, са за около 1 млрд. евро.  Руснаците предварително си заплюват апетитни поръчки.  \"Росатом\" за пореден път потвърди интереса си за участие в проектите по извеждане от експлоатация на блокове 1-4 на ядрената централа, финансирани през Международния фонд \"Козлодуй\". Разходите за цялостното изпълнение на програмата по демонтажа на четирите реактора се оценяват на 1.1 млрд. евро.  Следващото заседание на работната група ще се проведе в България. \n\t ", "date": "2017.09.25", "title": "Руски фирми искат да модернизират български ТЕЦ-ове"}
{"url": "http://clubz.bg/58756-da_se_tvyrdi_che_merkel_e_zagubila_debata_a_13_sa_go_spechelili_e_nelepo", "text": "Ангела Меркел спечели четвърти мандат и това по всякакви критерии е огромен успех. Беше в някакъв смисъл очаквано. Неочаквано е по-доброто представяне на „Алтернатива за Германия“ и отливът от гласове на двете основни партии. Винаги когато една партия е на власт много дълго време, за повече от десетилетие, има и умора у избирателя. Той започва да търси други опции. В Германия имахме голяма коалиция, което означава, че двете основни партии бяха заедно в управлението и опозицията на практика остана или в малките политически партии, или извън парламента. Така се отвариха възможности за нови играчи, които в случая бяха използвани доста успешно от „Алтернатива за Германия“. В този смисъл можем да кажем, че успехът на Меркел е до известна степен помрачен от развитието на националпопулистката алтернатива. Ако трябва да се даде обобщаваща оценка, все пак Германия остава център на стабилността в Европейския съюз. Изборният резултат дава възможност на Меркел да продължи своята политика с известни корекции, както във вътрешен план, така и по отношение на Европейския съюз. На два фактора. Първият е, че икономическата политика на Германия е успешна. Всички показатели на страната са добри, безработицата е доста ниска. Това дава и перспектива за в бъдеще на консерваторите да продължат със своите политики. Вторият фактор е, че на фона на развитието в държави като САЩ, Великобритания, политиката на Меркел изглежда доста по-разумна, основана на дългосрочни принципи и най-вече предвидима. Избирателите в Европа според мен се уплашиха от резултатите от изборите и референдумите в държави като Великобритания и САЩ и предпочетоха решения, които са в по-традиционна посока. Все пак Меркел стоеше доста по-добре от своите основни конкуренти в Германия Социалдемократите, които като че ли пострадаха най-много от тази широка коалиция. Сега взеха правилното решение да останат в опозиция. Дългият период във властта води до известна умора. Тук трябва да споменем и други причини. Въпреки позитивното икономическо развитие на Германия, има групи, които не успяват да получат пропорционално своя дял от този успех. Може би части от работническата класа, източногерманците се чувстват по- маргинализирани и това води до доста висок вот за други партии точно в тези групи в Германия. Партии като левите и „Алтернатива за Германия“ успяха да мобилизират недоволството сред части от населението срещу политиката на Меркел. Друго, което трябва да споменем, е кризата с мигрантите. Мнозина обвиняват Меркел в грешки и специално в това, че тя е призовала всички мигранти към Германия. Това разбира се, не е вярно. Това, което тя каза е, че ще се приемат бежанци, не икономически мигранти. Критики към нея могат да бъдат отправяни най-вече към логистиката на цялото това гигантско усилие. След нейния анонс наистина тръгнаха огромни групи от хора. Този процес доведе до сцени, които уплашиха мнозина не само в Германия, но и отвъд пределите на страната. Все пак Меркел постигна своята цел. Направи един огромен хуманитарен жест и въпреки това успя да остане в много тежка ситуация на власт. Това за мен е белег за много висока проба политика. Вариантът, който се очертава, е на т. нар. ямайска коалиция, след като Социалдемократите отказаха да преговарят за нова голяма коалиция. Няма да е лесна и една коалиция със Свободните демократи и Зелените, защото това са партии, които имат различни визии по отношение на Европейския съюз, на политиката в самата Германия. Меркел ще е принудена да прави доста компромиси. Интересното е, че тези компромиси трябва да вървят в различни посоки. Все пак ми се струва, че такава коалиция е доста реалистичен вариант, който би дал възможност на канцлера Меркел в общи линии да продължи своята политика, която тя е водила дотук. Когато двете основни партии са във властта, това създава възможност за новодошли. Част от тях могат да бъдат от националпопулистки тип, както и стана. В този смисъл, когато има партия като Социалдемократите в опозиция, недоволството, което се трупа срещу правителствените политики, образно казано ще бъде \"обирано\" от системна политическа партия, а не от радикални нови играчи.  Германия получава възможност да продължи с предвидимата си и разумна политика, но, разбира се, корекции трябва да бъдат правени. Споменах за недоволството на сериозни групи, което се мобилизира от националпопулистки играчи. Техните искания трябва да бъдат разгледани и тези, които са разумни да бъдат удовлетворени. Като цяло не бих приел тезата, че заради частичния успех на партии като „Алтернатива за Германия“, всички техни идеи трябва едва ли не да бъдат възприети едно към едно и Меркел да изостави своята политика заради резултата от тези избори. Напротив, все пак вотът на германците е в нейна полза и само 13% застанаха на радикално различна позиция. Да се твърди, че Меркел е загубила дебата, а 13% са го спечелили, е нелепо.", "date": "2017.09.25", "title": "Да се твърди, че Меркел е загубила дебата, а 13% са го спечелили, е нелепо"}
