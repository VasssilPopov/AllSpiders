{"url": "http://clubz.bg/59577-udi_alyn_natyjen_ot_obvineniqta_sreshtu_harvi_uajnstijn", "text": "Уди Алън заяви, че обвиненията срещу Харви Уайнстийн в сексуално насилие са „тъжни“ за бившия шеф на компаниите „Уайнстийн“ и „Mирамакс“ и предупреди за опасност от „лов на вещици“, съобщава „Варайъти“. В договора на Уайнстийн – ценоразпис за секс тормоз Алън се надява разкритията да подобрят нещата, но предупреждава за опасни последици. Алън е работил с Уайнстийн в поредица от филми, но подчертава, че никога не е чувал твърдения за сексуален тормоз. Говорителката на Уайнстийн Сали Хофмайстър заяви по-рано тази седмица, че продуцентът категорично отрича всички обвинения в секс не по взаимно съгласие. Самият Уди Алън също преживя обвинение в сексуален тормоз. Бившата му жена Миа Фароу твърдеше, че режисьорът е притеснявал дъщеря й Дилън, както и осиновената им дъщеря Сун-И, за която Алън по-късно се ожени. Периодично Ронан Фароу, роден по време на брака на актрисата с Уди Алън, отново повдига темата. Ронан бе автор и на текста в „Ню Йоркър“, посветен на сексуалните истории на Харви Уайнстийн.", "date": "2017.10.15", "title": "Уди Алън натъжен от обвиненията срещу Харви Уайнстийн"}
{"url": "http://clubz.bg/59556-edin_gigantski_burger_putin_molq", "text": "Руският президент се радва на толкова голяма международна популярност и обожание, че ресторант в Ню Йорк е решил да празнува тържествено 65-ия рожден ден на лидера... включвайки в менюто си гигантски \"Путин бургер\". Занимателната история по случай рождения ден на президента е излъчена в деня на личния му празник миналата събота. Репортажът е на канала Ruptly.tv, който е регистриран в Берлин, а негов собственик е RT (Russia Today) - международната руска телевизионна мрежа, която е неизчерпаем източник на прокремълска дезинформация.  Според репортажа бургерът, посветен на тържествения за Путин ден, сготвен от ресторанта в Ню Йорк, съдържал точно 1952 грама месо - това е годината, в която се е родил руския президент.  С цялата трогателна история има само един проблем - пълна измислица е, разказва седмичният дайджест на прокремълската пропаганда  Историята как е сервиран гигантски бургер \"Путин\" в ресторанта е била разиграна специално, за да се появят кадрите в репортажа на дъщерния на RT телевизионен канал, установява Алексей Ковалев, който поддържа популярен блог срещу фалшивите новини и пропагандата в Русия. Разследването се оказва лесно - истината е само на едно телефонно обаждане разстояние. Мениджърите на ресторанта в Ню Йорк не подозирали, че в заведението им се празнува рождения ден на Путин, камо ли със специално меню, кръстено на него. По-късно се оказва, че двама служители на ресторанта са поканили екип на Ruptly, за да заснемат историята по сценарий. Резултатът - и двамата са незабавно уволнени.  Случката се подема и от реномирания британски вестник \"Гардиън\". Пред изданието един от мениджърите на ресторанта в Ню Йорк заявява: Щом историята се \"разсмърдява\", в сайта на Ruptly се появява съобщение, че видеото е свалено, защото \"не отговаря на редакционните стандарти\" на медията и разказ как инициативата била на отделни работници в ресторанта в Ню Йорк. От пропагандната медия \"благодарят на аудиторията\", че им е обърнала внимание на случая. След разкритието, че новината е напълно фалшива, спецовете по комуникация на Кремъл опитват да минимализират щетите, призовавайки рускоезичните медии да не разпространяват историята, разказва европейският дайджест за дезинформация. Това обаче не значи, че репортажът не продължава да се върти в локални медии, защото макар каналите на RT да са насочени предимно за международна аудитория, продукциите им се разпростаняват директно чрез други медии, контролирани от Москва. Така \"гиганският бургер Путин\" продължава да живее собствен живот, въпреки че фалшивото видео е недостъпно при първоизточника му. Историята става част от репортажи в държавни руски медии за тържествата по случай рождения ден на президента на Руската федерация. Дори официалната информационна агенция в Русия ТАСС не пропуска историята... като истинска... Ето я  .", "date": "2017.10.15", "title": "Един гигантски бургер \"Путин\", моля..."}
{"url": "http://clubz.bg/59558-cvetanov_skandalite_celqt_da_neutralizirat_uspehite_ni", "text": "Скандалите имат за цел да държат страната в криза и нестабилност, да неутрализират постигнатото от властта. Това заяви пред БНР зам.-шефът на ГЕРБ Цветан Цветанов. Цветанов заяви, че нито един от напусналите последното заседание на Консултативния съвет по национална сигурност (КСНС) не го е направил \"ей така\". Той също бе един от трътналите си по-рано. Международни ангажименти попречили на министрите за КСНС Цветанов отрече тезата за бойкот и умишлен провал на заседанието.  И допълни, че скандалите са оръжие за немощните, незнаещите и недобронамерените.", "date": "2017.10.15", "title": "Цветанов: Скандалите целят да неутрализират успехите ни"}
{"url": "http://clubz.bg/59561-ninova_li_e_naj_umna_v_bsp_ili_koi_sa_dvete_grupi_v_socpartiqta", "text": "На пленума имаше две различни мнения по темата за сътрудничество с ГЕРБ, призна Корнелия Нинова.  Групата в БСП, която иска колаборация с ГЕРБ, го заявява много отдавна, каза тя в предаването „Неделя 150“ по БНР в коментар на проведения в събота пленум на соцпартията, на който тя беше на косъм от бламиране. С 54:50 гласа - пленумът на БСП аха да бламира Корнелия Нинова Така Нинова в прав текст призна за вътрешното разделение на БСП. Нинова изброи добре известни примери, в които се е правил опит за такава \"колаборация\" - предложението Деница Златева да е министър в кабинета на Борисов. \"След това да съм председател на парламента с мнозинство на ГЕРБ. Това се отхвърли, но групата продължава да настоява за сътрудничество с ГЕРБ“, разясни тя. „Другата група стоим на позиция, че това би било вредно не само за БСП и за тези 1 млн. души, които са ни припознали като алтернатива на ГЕРБ, но и за държавата. Това е сговорът на политическото статукво за собствена изгода, а не за работа за хората“, продължи Нинова. „Вчера се чуха упреци защо не се договаряме да имаме свои квоти в различни държавни и общински предприятия, и агенции“, коментира Корнелия Нинова. Тя коментира и обвиненията, които получила по време на заседанието. „Чуха се упреци, че не съм най-умната. Нямам претенции, че съм най-умната, но това не е въпрос на ум, а на слух. Дали чуваш какво ти говори народа, за кого е тайна, че всички хора смятат, че политиците сме едни и същи“, посочи тя. „Искаме да извадим БСП от това общо блато на маскарлъка и да покажем, че не сме и че сме различни“, заяви Корнелия Нинова. „Партията не иска колаборация с ГЕРБ“, уточни тя. Нинова била критикувана, защото обявила, че корупцията е явление, свързано с прехода, обясни самата тя. Според част от висшия партиен актив лява корупция нямало. Корупцията можела да бъде свързана само с десните партии. „На пленума получих упрек за изречение, произнесено от мен, а то е че политическата класа на прехода не иска да се бори с корупцията, защото тя е корупцията и няма как да тръгне срещу себе си. Получих следния отговор - това не е вярно корупцията е явление само в десните партии и няма лява корупция. Другата позиция, която застъпваме в НС, е че корупцията е във всички партии“, разказа лидерката на БСП. ", "date": "2017.10.15", "title": "Нинова ли е най-умна в БСП, или кои са двете групи в соцпартията"}
{"url": "http://clubz.bg/59525-ima_i_jivot_bez_prah", "text": "Не, това не е просто някаква фиксация. Само за 2013 година 13 700 българи са починали преждевременно заради концентрация на фини прахови частици. Данните са от Доклада за България за изпълнението на политиките на Европейския съюз в областта на околната среда, публикуван през февруари. И докато през последните 25 години България има сериозен успех в намаляването на замърсяването на въздуха със серни и азотни оксиди или амоняк, то проблемът със запрашаването си е тук. Става дума за праха в атмосферата, който се измерва чрез т.нар. фини прахови частици (ФПЧ) – тези с диаметър до 10 микрона (една стотна от милиметъра) се означават с ФПЧ10, а тези под 2,5 микрона са ФПЧ2,5. Тези незабележими прашинки не се преработват и проникват до белите дробове и кръвоносните съдове. А натрупат ли се там, нещата не са добре. Фините прахови частици се причиняват основно от дима от битово отопление, автомобили, строителство, опесъчаване на пътищата през зимата, промишлеността. В някои региони атмосферните условия допълнително „захлупват“ градовете и прахът си остава ниско при хората. Нищо. Поне така пише в решението на Съда на Европейския съюз от 5 април тази година, който уважи иска на Европейската комисия срещу България и констатира, че държавата не е спазвала европейското законодателство относно чистотата на атмосферния въздух и специално за допустимите нива на фини прахови частици. Така е било от момента на присъединяване към ЕС до ден днешен. Сега България има две години, в които трябва да се съобрази с нормите на ЕС, иначе следва глоба. В същото време всички европейски изисквания са част от българското законодателство. Има закони, наредби, планове и програми. Но само на хартия. И когато държавата не се захваща сериозно с този проблем, засегнатите започват сами да търсят решение. Стефан Димитров и Николай Лучев отдавна се интересуват от темата, пътуват често в други страни в Европа, четат международни медии. Запознават се в един специализиран форум преди по-малко от половин година. Към този момент и двамата вече са убедени, че най-важна е информацията – хората имат право да знаят какво е качеството на въздуха и кога замърсяването е над допустимите за здравето норми. Доста често, оказва се. Концентрацията на ФПЧ10 не трябва да е над 50 микрограма на кубичен метър, а при ФПЧ2,5 не трябва да надвишава 25. Данни от измервателните станции могат да бъдат открити на сайта на Изпълнителната агенция по околна среда към Министерството на околната среда и водите, но те не са в реално време, не са окончателни, не са и от достатъчно на брой точки от страната. Затова Стефан и Николай решават да проверят колко е прашно и започват да търсят информация как сами да измерват качеството на въздуха. Разпределили се всеки да използва езика, който владее по-добре, и единият започва да преглежда англоезичните сайтове, а другият – немските. „Глупавата тръба“ е наистина пластмасова тръба, в която една тръбичка вкарва въздух, вътре има сензор за измерване на запрашеността, към него е свързан контролер с wi-fi връзка, един адаптор за електрическото захранване, още няколко жички и готово – това е измервателна станция за чистотата на въздуха, която изпраща данните в реално време. Откриват устройството на сайта Luftdaten.info – група ентусиасти в Германия малко по-рано са се сетили да организират гражданска мрежа за измерване на праха. Следват няколко електронни писма, няколко телефонни разговора и „глупавата тръба“ заработва на българска територия. Първите две независими измервателни станции са на балконите на Стефан и Николай. Запалват още 15-ина приятели и първата стъпка за изграждане на мрежата е извървяна. Мрежата разчита на ентусиазма на всеки от участниците. Всеки сам сглобява „тръбата“ и сам плаща за частите – около 80 лева общо. После сам свързва станцията към мрежата и започва да подава данни в реално време. Решават да обявят публично дейността си точно в деня, когато идва новината за решението на Съда на Европейския съюз. В следващите месеци желаещите да се включат са десетки. Целта им е да достигнат мрежа от поне 500 частни станции, които да измерват чистотата на въздуха.   Нарича се „гражданска наука“. Всеки може да следи състоянието на въздуха в реално време на  . Скоро ще бъдат готови и с мобилното приложение, което ще локализира потребителя и ще му показва данните от най-близките станции около него. Така всеки ще знае, че когато точките светят в оранжево или червено, прозорците трябва да се затварят. И чак когато всичко светне в зелено, значи живеем в по-качествена среда. В момента данните от повечето станции са в нормата, но често отделни места светват в оранжево със стойности дори в пъти по-високи от допустимите. На пръв поглед е странно, но най-лошите показатели са в квартали, които минават за луксозни – в полите на Витоша просто много повече къщи се отопляват с твърдо гориво, а това е основен причинител на замърсяването. Случва се съвсем изненадващо някоя по принцип „зелена“ станция да светне в „оранжево“. Така се случва, когато стопанинът запали барбекю на терасата си например. А пътят към изцяло „зелени“ карти е открит отдавна. Екологично отопление, по-чисти автомобили, повече пешеходни зони, по-малко задръствания, миене на улиците след зимните месеци. Разбира се, че всеки сам решава как да живее, но значимата промяна се случва само след решителни мерки от страна на общини и правителства.  Стефан Димитров има транспортен бизнес и се сблъсква още преди 10 години с едно от възможните решения. „В началото такива практики се приемат на нож, но после хората ги приемат“, казва Николай. Неговият разказ е от словенската столица Любляна: На 18 май тази година Столичният общински съвет прие Програма за управление на качеството на атмосферния въздух в София до 2020 година. Основна цел е намаляване на фините прахови частици във въздуха. Всички чухме за намерението градският транспорт да бъде безплатен в дните, когато замърсяването е по-високо. Целта е хората да бъдат стимулирани да оставят автомобилите си вкъщи. За целта обаче трябва да има ранна система за известяване – т.е. общината планира да похарчи пари, за да изгради нещо като вече съществуващата мрежа за наблюдение на чистотата на въздуха. Електрическите и хибридните автомобили ще продължат да паркират безплатно в синята и зелената зона, както е досега. Идеята е човек да преценява и този фактор, когато решава каква кола да си купи. Обещано е също въвеждането на „успокоени зони“, където движението да е само с 30 км/ч. В програмата са предвидени дейности, които общината и без това прави. Изграждането на кръстовища, кръгови, буферни паркове, подобряване и обновяване на автопарка на столичния градски транспорт. Затягане на контрола върху техническите пунктове, за да е сигурно, че автомобилите притежават необходимите съоръжения за пречистване на отработените газове. Ако се питате обаче какво точно се кани да прави Столичната община – с повече конкретика, дати, срокове, параметри, няма как да научите отговора. Програмата не е публикувана все още, въпреки че бе гласувана от почти всички общински съветници. Двамата със Стефан са в центъра на една все по-разрастваща се общност от ентусиасти, които не само мерят чистотата на въздуха, но и се опитват да дават личен пример. Избират електрически автомобили вместо дизелови, променят отоплението в домовете си, качват се на велосипеди. Предоставят цялата събирана от гражданската мрежа информация безплатно на всеки, който проявява интерес. Надеждата им, разбира се, е държавните и общинските власти също да използват данните, за да подобрят качеството на въздуха. Скоро ги питали какви са техните политически амбиции. Смеят се, докато разказват това.", "date": "2017.10.15", "title": "Има и живот без прах"}
{"url": "http://clubz.bg/59559-pobeditelqt_e_snimki", "text": "Бармао Кипроно от Кения спечели 34-то издание на Маратон София с рекордно време, предаде БГНЕС. Кениецът пробяга класическата дистанция от 42,195 километра по улиците на столицата за 2:14:49 часа, с което си заслужи допълнителен бонус от 1000 лева, заработвайки общо 9 000 лева от наградния фонд. Победителка при жените стана неговата сънародничка Рут Матебо, финиширала за време от 2:40:30 ч., като с успеха си тя спечели и големия джакпот от 20 000 лева. След победата си на маратона във Варна и третото си място в Стара Загора, кенийката се нуждаеше от задължителна победа в столицата, за да вземе допълнителния бонус. С абсолютен рекорд стартира традиционният софийски маратон в неделя. Над 2800 участници се записаха да се включат в масовата надпревара. Над 700 бяха чужденците от 5 континента, което е абсолютен рекорд в историята на състезанието. Двама от участниците имат шанс да спечелят супербонуси от по 20 000 лева във веригата от маратонски бягания в България.   ", "date": "2017.10.15", "title": "Победителят е.... (СНИМКИ)"}
{"url": "http://clubz.bg/59548-kolko_kavyra_ima_tazi_nezemna_pesen_videa", "text": "Шестата песен от третия албум на Ленард Коен -    реализиран през 1971 г. Така започва сухата информация за шедьовъра за \"Фамозния син шлифер\" на някой си неустоим за жените сваляч - съперник на автора...   Famous Blue Raincoat е една от най-обичаните любовни песни, която рядко съчетава сантимент и висини на този, който се осмели да я изпълнява.   \"Знаехме, че ще стане велика\", казва Рон Корнилиъс, който свири китара в албума от далечната 1971 г. Ето го и \"стария\" Ленард Коен с нея: А това е Глен, който свири дори с Еди Ведър от \"Пърл Джем\". Или до платинената Tori Amos.     ", "date": "2017.10.15", "title": "Колко кавъра има тази неземна песен (ВИДЕА)"}
{"url": "http://clubz.bg/59536-kazachok_v_dijdasha_%E2%80%93_tancyt_e_vyzmojen", "text": "В началото на октомври саудитският крал Салман стъпи на руска земя, въпреки че златният му ескалатор даде дефект на руското летище. Това не успя да помрачи визитата на саудитския монарх в Москва, която е знак за големи геополитически промени във вероятно най-нестабилния регион на планетата в последното десетилетие – Близкия изток. Атеистичният Съветски съюз къса отношенията със Саудитска Арабия през 1938 г. Арабското кралство, в чиито граници са свещените за мюсюлманите Мека и Медина, е верен съюзник на САЩ, с особено важна роля през Студената война. Едва през 1990 година двете страни възстановиха двустранните отношения, като през миналата година посещението на младия престолонаследник, тогава все още само военен министър, Мухамад бин Салман беше първият знак за промяна в саудитската външна политика. Три теми, обсъдени по време на това височайше и безпрецедентно посещение, са без съмнение смятани за най-важни:  . На първо място обект на разговорите е развитието на Сирия след бъдещия пълен разгром на ДАЕШ (арабски акроним на т. нар. Ислямска държава в Иран и Леванта) на сирийска територия. Това неизбежно включва най-горния пласт на конфликта – подкрепата, която Саудитска Арабия безусловно даваше на салафитските джихадиски групировки от \"Джайш ал-ислам\" (\"Армия на исляма\") и последвалото създаване на т. нар. Съюз на свободните сирийци, воден от свързаните дълги години с \"Ал Кайда\" джихадисти от \"Ан Нусра\". Какво са се разбрали двете страни засега не е оповестено, но има ясни знаци, че руската армия, както и армията на Асад позволиха \"евакуация\" на хиляди джихадистки бойци в контролираната от религиозната опозиция провинция Идлиб. В Дейр аз-Зор сирийската армия, подкрепяна от руснаците, не може да се похвали със сериозен напредък при изтласкването на ДАЕШ от най-важния североизточен град, а столицата на ДАЕШ в Рака бе превзета от подкрепената от САЩ Сирийска свободна армия. В тази сложна ситуация Саудитска Арабия явно предпочита да не настоява за свалянето на Асад, но да се опита за сметка на това да намали влиянието на  , който е съюзник на Асад по шиитска линия, а оттам и с Русия. Техеран е основният икономически, религиозно-идеологически и военен съперник на саудитците за лидерството в Близкия изток през последните 30 години. Персийците отвориха нарочен военен фронт срещу Саудитска Арабия в Йемен през 2015 г., където бунтовниците хути извършиха кървав преврат с подкрепата на бившия йеменски диктатор Али Абдулла Салех, а саудитците паднаха в този капан и започнаха кървава война, в която затъват все повече, трупайки международно неодобрение. В същото време върви и кризата с Катар, който също потърси и получи подкрепа от Техеран. По тази причина крал Салман съвсем директно в Москва обяви, че Иран трябва \"да спре да се меси във вътрешните работи на държавите от региона и да прекрати всякакви действия, които дестабилизират региона\". Именно рисковото заиграване на Путин с режима на аятоласите в Иран принуди до голяма степен крал Салман и неговите дипломати да се опитат да \"купят\" раздалечаването на Москва от Иран. От друга страна Саудитска Арабия започна да губи влияние в Сирия в полза на друг новопоявил се руски съюзник –  , която на свой ред от десетилетия е в борба със саудитците за лидерството в сунитските страни. Едно от основните остриета на Анкара в тази борба за идеологическо, а оттам и политическо надмощие сред сунитите в Европа и света беше огромната мрежа от фондации и частни училища на проповедника Фетхула Гюлен, която трябваше да конкурира финансираните от правителството в Рияд саудитски фондации. Гюлен, обаче, от година насам е смятан за враг № 1 на турския президент Ердоган, който съвсем открито прегърна политическия ислям и се опитва да се наложи като покровител на ислямистите в Близкия изток и по света. Тъкмо опитът за преврат, приписван на Гюлен и неговата организация, сближи Ердоган с Путин. Всичко гореизброено, заедно с политиката на ненамеса и бездействие от страна на администрацията на американския президент Барак Обама, тласна Рияд в прегръдките на руснаците, с надежда да участват в разделянето на Сирия, договорено на преговорите в казахстанската столица Астана. Епизод от това разделяне е и нахлуването на турски войски в провинция Идлиб в четвъртък срещу петък, конвоирани от джихадистките отряди. Пресен е споменът как през лятото, след като накараха новоизбраният американски президент Доналд Тръмп да танцува със сабя в ръка традиционен бедуински танц, подписаха договор за закупуване на оръжия за 3 млрд. щатски долара със САЩ. След разговорите в Москва военното министерство на Саудитска Арабия заяви, че е подписано споразумение с руското държавно военно-търговско дружество \"Рособоронекспорт\" за закупуване на последните руски оръжейни разработки, включително противоракетните установки С-400, противотанкови ракети и последната версия на автоматичните пушки „Калашников“. Макар Русия да не е член на ОПЕК (Организацията на страните, износителки на петрол), двете страни договориха съкращаване на производството, като само новината за това доведе до увеличение от 2%. И двете държави зависят почти напълно от цената на петрола, която се срина през 2014 г. Загърбвайки несъгласията и очевидно правейки бележка към сключената сделка за намаляване на обемите, крал Салман заяви при срещата с Путин, че Саудитска Арабия е \"готова да продължи положителното сътрудничество между нашите две нации, за да бъде постигната стабилност на световния петролен пазар, която ще насърчи глобалния икономически растеж\". От Рияд без съмнение са хвърлили око и на руските атомни енергийни технологии, а и очевидно ще разчитат на Русия за внос на пшеница, имайки предвид, че Москва е на трето място в света по износ, след САЩ и Канада. Липсата на достатъчно водни ресурси и зависимостта на саудитците от петрола поставят на дневен ред сериозни предизвикателства пред страната в бъдеще. Едно от тях е нарастващата трудност на Саудитска Арабия и останалите страни да контролират цената на \"черното злато\" заради американските шистови производители, които, използвайки все по-нови технологии, с лекота спират да произвеждат, когато цената е ниска, и със същата лекота започват да добиват отново, когато цената започне да се повишава. В много отношения относителната нормализация на връзките с Русия се дължи на крайния прагматизъм на младия саудитски престолонаследник Мухамад бин Салман, който държи на всяка цена да размие идологическите различия и да постигне своите лични интереси. Новият престолонаследник Мухамад бин Салман на пръв поглед няма кой знае с какво да се похвали в биографията си, преди баща му да го назначи за военен министър. Така през пролетта на 2015 г. той започва унищожителна война срещу бунтовниците хути в северозападен Йемен, като явно тогава смята, че бързата победа лесно ще му донесе престиж. Но войната все още продължава и няма никакви изгледи да приключи, като очевидно водената от Саудитска Арабия коалиция пренебрегва всякакви хуманитарни тревоги и целенасочено атакува цивилна инфраструктура. Новият престолонаследник до момента е показал, че е колкото амбициозен, толкова и хлъзгав, така че можем да очакваме следващи негови ходове, с които да отстранява своите потенциални съперници за престола. (В Саудитска Арабия действа т. нар. агнатичен сеньорат като принцип на наследяване, при който по-малките братя и сестри на монарха имат приоритет пред неговите деца. Наследяването преминава към децата едва след изчерпването на представителите от предишното поколение.) Младият престолонаследник има нужда от засилване на политическата си позиция вътре в Садитска Арабия и за него това явно минава през включването на Русия като фактор в бъдещето на кралството. Когато Мухамад бин Салман започна реформите от т. нар. \"Визия 2030\", той даде ясен сигнал за промяна в традиционния начин на живот в Саудитска Арабия. Това без съмнение ще извади от \"зоната на комфорт\" обществото, свикнало да получава за всички комунални услуги държавни дотации, стигащи до 90% от цената. Като се има предвид, че 56% от работещите саудитци са на държавна служба, далеч не само ислямското духовенство и елитът се страхуват, че ще понесат товара на предстоящите неизбежни реформи. По тази причина крал Салман се опитва всячески да осигури мирния трансфер на властта към неговия син Мухамад бин Салман. Авторитетът на краля сред членовете на кралското семейство (наброяващи около 2000 души) е безспорен – нещо, което със сигурност не може да се каже за неговия син, който се опита да прокара идеята да се намалят пенсиите и привилегиите за държавните служители, а също така се опитва да приватизира държавния петролен гигант АРАМКО. В резултат престолонаследникът се нуждае отчаяно от някакви победи в международен план, за да си осигури подкрепа у дома. Към този момент той претърпява пълен провал с войната с Йемен, а и с конфронтацията с Катар, но явно се надява да демонстрира дипломатически талант чрез засилването на връзките и взаимодействието с Москва. Освен това Русия е значително по-удобен международен партньор, защото залага на сходни религиозно-консервативни постановки за развитието на обществото, които не слагат акцент върху правата на малцинствата или свободата на словото – все проблеми, които правителствата на двете държави разрешават с диктаторска лекота. Макар мнозина анализатори да преповтарят руския наратив за тотална промяна на баланса на силите в Близкия изток, за това е твърде рано да се говори, тъй като най-надеждният и близък западен съюзник на Саудитска Арабия все още са САЩ. Други пък смятат, че високо рисковата игра на Путин в Сирия започва да му се отплаща. Без съмнение все повече арабски лидери започват да търсят мнението и вниманието на Путин, който наложи Русия като ключов играч в основни части на Близкия изток, сближавайки през сирийския конфликт позицията с Иран и предизвиквайки или насърчавайки нестабилност, както се случи в Йемен (Русия спря просаудитска резолюция на ООН и по този начин негласно подкрепи хутитските бунтовници), Ирак (Русия насърчи кюрдския противоконституционен референдум и сключи с кюрдското регионално правителство изгоден енергиен договор).", "date": "2017.10.15", "title": "Казачок в диждаша* – танцът е възможен"}
{"url": "http://clubz.bg/59563-izdirvaniqt_13_godishen_mladej_se_pribra_vkyshti", "text": "Издирваният 13-годишен Мануел Николаев сам се е прибрал у дома си. Това съобщиха от пресцентъра на МВР.. 13-годишният Мануел Пенков Николаев, който в събота беше обявен за издирване, се появи. В петък детето излязло с колелото си и не се прибрало. В събота полицията го обяви за издирване. Около 23:00 ч. снощи се е прибрал сам. Не е ясно къде е било детето повече от 1 денонощие. \n\tВчера от от МВР оповестиха, че столичното Пето РУ издирва Мануел Пенков Николаев (13 г.) от София. Момчето бе напуснало дома си на 13 октомври около 17.30 часа с велосипед и оттогава бе в неизвестност. Изчезна 13-годишният Мануел от София", "date": "2017.10.15", "title": "Издирваният 13-годишен младеж се прибра вкъщи"}
{"url": "http://clubz.bg/59564-nova_cyrkva_na_72_riq_rojden_den_na_patriarha", "text": "Българският патриарх и Софийски митрополит Неофит навършва днес 72 години. Навръх рождения си ден той участва в освещаването на нов храм в столицата, посветен на Светия и животворящ кръст Господен, на Кръста в столичния квартал \"Лозенец\". Патриарх Неофит оглави първата Света литургия, която беше отслужена в новоизградения храм след неговото освещаване. В службата се включиха и митрополити от Светия синод на БПЦ, епископи и свещеници.  След това, по традиция,беше отслужен и молебен за Неофит. Храмът, който е посветен на \"Въздвижението на Светия кръст Господен\", се намира в столичния кв. \"Лозенец\", в местността Кръста  там, където през 1878 г. на Възнесение Господне - Спасовден, софиянци издигат кръст в памет на Освобождението на България. Заради високото място, на което се е намирал кръстът и заради незастроената по онова време околност, паметникът се е виждал отдалече. След неколкократно местене, до преди дни, каменният кръст, обявен за паметник на културата, се е съхранявал в близкия храм \"Преображение Господне\". Сега той е поставен върху постамент в непосредствена близост до мястото, където е бил издигнат през 1878 г. - до олтара на новопостроения храм.", "date": "2017.10.15", "title": "Нова църква на 72-рия рожден ден на патриарха"}
{"url": "http://clubz.bg/59571-elif_shafak_prizna_che_e_biseksualna", "text": "Прочутата турска писателка Елиф Шафак съобщи, че е бисексуална по време на изказването си в събота, 14 октомври, в разговорите TED в Ню Йорк, съобщава \"Хюриет дейли\".  Шафак обясни, че досега не е признавала това, защото се е страхувала от \"стигмата, присмеха и омразата\". \"Докато мислех за това си участие в TED, осъзнах едно нещо - никога не съм имала куража да изрека публично, че аз съм бисексуална. Защото се страхувах от заклеймяването, стигмата, осмиването и омразата, които със сигурност щяха да последват. Но, разбира се, никой не трябва да мълчи само от страх от последствията\", каза тя. \"Като писатели, ние винаги преследваме истории. Но също се интересуваме от мълчанията . нещата, за които не можем да говорим. Политическите табута, културните табута...Интересуваме се от нашите собствени мълчания\", добави тя. Шафак е писателка с много награди и е най-четената жена автор в Турция. Тя е писала и множество политически коментари за издания в Европа и САЩ. Тя пише на турски и на английски, книгите ѝ са публикувани на 48 езика. Има издадени 15 книги, 10 от които са романи.", "date": "2017.10.15", "title": "Елиф Шафак призна, че е бисексуална"}
{"url": "http://clubz.bg/59560-brat_na_deputat_ot_bsp_shef_na_prestypna_grupa_v_ruse_sin_na_shefa_na_mestniq_kat_sred", "text": "На 8 лица от Русе са повдигнати обвинения и са задържани за срок до 72 часа. 7 от тях са обвинени за участие и създаване на организирана престъпна група, която се е занимавала, от началото на 2015 година до вчерашното им задържане, с рекет. Това съобщи говорителят на главния прокурор Румяна Арнаудова, цитирана от \"Фокус\". Тя коментира проведената вчера специализирана полицейска операция в Русе. В събота още от ранните часове на деня служители на ГДБОП претърсваха заложни къщи и обекти, собственост на брата на депутата от БСП Георги Стоилов - Илия, в Русе. Илия Стоилов също беше арестуван. Общо десет души бяха задържани по разследване за организирана престъпна група за рекет и наркотици. При акцията са били открити наркотични вещества. Тя подчерта, че във вчерашния ден са извършени 21 разпознавания на лица. Разпитани са 15 лица, двама от които с тайна самоличност. Извършени са 15 претърсвания в заложна къща, нощен клуб, жилища, офиси и автомобили. Направени са и 6 лични обиска на лица. Днес се очаква Специализираната прокуратура да поиска от Специализирания наказателен съд задържането под стража и на 8-те лица. Ръководител на групата е Илия Стоилов, който при отвличането е действал като подбудител. Това коментира по случая лидерът на БСП Корнелия Нинова пред БНР. Решение за това каква ще бъда съдбата на депутата ще бъде взето във вторник от Изпълнителното бюро и от парламентарната група. Попитана дали Стоилов може да си подаде оставката като Делян Добрев (ГЕРБ), Нинова отговори: Днес стана ясно, че синът на директора на КАТ-Русе Михаил Манов – Мануел също е сред задържаните при вчерашната спецакция на ГДБОП, по информация на бТВ.", "date": "2017.10.15", "title": "Брат на депутат от БСП - шеф на престъпна група в Русе, син на шефа на местния КАТ - сред задържаните"}
{"url": "http://clubz.bg/59566-aleksandyr_morfov_ne_iskam_da_se_identificiram_s_bylgariq", "text": "Александър Морфов вече не поставя в скоби името България след името си, когато поставя спектакли в чужбина. Режисьорът не желае вече да се идентифицира с нашата държава, споделя самият той в интервю пред латвийското издание nra.lv.   е публикуван на 20 септември, покрай премиерата на новия му представление „Тържеството“ по мотиви от от пиесата на Томас Винтерберг в Театър „Даилес“ в Рига. Сега интервюто се появи и преведено на български език в сайта     На въпрос на журналиста защо за разлика от друг път името на България не стои в скоби след името му, отбелязано като режисьор на спектакъла, Морфов отговаря: Режисьорът споделя, че живее „от време на време“ в България, където са съпругата му   и двете му дъщери: Разговорът започва от спектакъла, който по думите на Морфов е „метафора за съвременния политически елит“, и се пренася към съвременното ни общество – което според режисьора е „болно общество, което се управлява от болни хора“. Но изходът от тази „безнадеждна ситуация“ е любовта. Режисьорът обвинява за живота днес модерната демокрация, която „позволява и толерира всичко, не осъжда нищо, каквото и да било“. Режисьорът споделя свои „черни фантазии“ какви биха били последствията, ако банкоматите изведнъж откажат: Според Морфов днес всичко сякаш се е запътило към бездната и никой не може да каже какво предстои. Затова човекът трябва да се съпротивлява срещу матрицата на съвременния живот, срещу превръщането си в овца от стадото, тръгнала към месомелачката. Александър Морфов е убеден, че корпорациите, които днес управляват света, имат за цел всички държави, всички народи, всички нации да се превърнат в стада, за да се управляват по-лесно. Все пак режисьорът смята, че все още има надежда, щом хора като него все още могат да се занимават с „фантазми като театъра“:", "date": "2017.10.15", "title": "Александър Морфов: Не искам да се идентифицирам с България"}
{"url": "http://clubz.bg/59562-mareshki_chadyr_vyrhu_men_ne_buhalka_e", "text": "Това каза пред бТВ лидерът на \"Воля\" Веселин Марешки. Преди няколко дни той призова главния прокурор Сотир Цацаров да започне проверка за твърденията на шефа на \"Лукойл\" Валентин Златев, че върху него има политически чадър. Той обясни, че не внася горива, а купува от български дистрибутори и за това не може да бъде част от контрабандата. И допълни, че неговите бензиностанции са най-проверяваните в последните 2 години и не е открита никаква нередност в тях, с изключение на подхвърлената сяра в една от бензиностанциите в една от цистерните. Марешки каза още, че няма конфликт с Валентин Златев.", "date": "2017.10.15", "title": "Марешки: Чадър върху мен? Не, бухалка е"}
{"url": "http://clubz.bg/59565-10_000_skandiraha_bandera_shuhevich_nashi_geroi_v_kiev", "text": "Факелно шествие на украински националисти премина снощи по улиците на Киев по повод 75-ата годишнина от основаването на Украинската въстаническа армия (УПА) и Деня на защитника на отечеството, който от 2015 г. се отбелязва на 14 октомври. Те бяха организирани от крайно десните партии \"Свобода\", \"Десен сектор\" и \"Национален корпус\". Организаторите нарекоха акцията \"последно предупреждение към властта\" заради приетия от парламента закон за статута на Донбас. Участваха около 10 000 души, които скандираха лозунги като: \"Бандера, Шухевич - наши герои!\" и \"Петя вън!\", обръщайки се към президента Петро Порошенко. Около 5000 полицаи охраняваха шествието. УПА, чиито водачи са Степан Бандера и Роман Шухевич, е основана в Западна Украйна по време на германската окупация през Втората световна война. През 1943 г. нейните членове извършват етническа чистка в областта Волин и в Източна Галиция. Тогава са избити десетки хиляди поляци (т.нар Волинско клане). В края на войната УПА воюва против съветските сили чак до началото на 50-те години на 20 век.  ", "date": "2017.10.15", "title": "10 000 скандираха \"Бандера, Шухевич - наши герои\" в Киев"}
{"url": "http://clubz.bg/59567-saniraneto_na_demokratichnata_desnica", "text": "Обединението на демократичната общност около ДСБ и \"Да, България\" не е славен, но е необходим акт. То е от същия характер като решението на онзи, който сам си счупил прозорците на къщата, да ги смени, преди да дойде зимата. Умно решение, но не и повод за особена гордост. Санирането на демократичната десница ще трябва да стане изключително със средства на клиента обаче. Правителството и присъдружните му медии не само няма да финансират и подкрепят операцията със специална програма, но и активно ще я саботират. Саботажът ще включва презрително мълчание, ехидни забележки за качеството на дограмата и хвърляне на камъни по нея от случайни минувачи. Някои от тези камъни може да дойдат и отвътре. Малцина също така ще са склонни да дадат кредит за тази операция в самото ѝ начало. Затова ще са нужни и много усилия, и търпение. Но санирането не бива да се точи месеци – толкова много търпение никой вече няма. Иванов и Атанасов говорят за година и половина до изборите за европейски парламент – това е прекалено дълъг хоризонт и те трябва да са готови с ремонта много по-рано.   Капаните пред обединението са такъв тип псевдодилеми, които уж го поставят пред невъзможен избор. Която и страна от дилемата да избере, обединението ще сгреши, независимо дали е с шапка или е гологлаво: Новото обединение ще бъде вкарано веднага в обяснителен режим дали е достатъчно дясно. Отговорите, които лидерите засега дават на този въпрос, не успяват да го затворят. Или се твърди, че лявото и дясното са загубили своето значение у нас (което е частично вярно), или се налагат понятия като „демократична общност“, които са коректни, но са прекалено мъгляви, абстрактни и беззъби. Идентификацията по оста ляво-дясно е важна, защото огромното мнозинство от хората се ориентира по нея. Подобна идентификация спестява и многословни обяснения. В този смисъл най-точно и икономично би било обединението да се позиционира в  , като Да, България е по-центристката, а ДСБ – по-дясната формация. Подобно деление не би създавало нерешими пречки и напрежения, особено ако още в самото начало стане ясно по кои въпроси двете организации са съгласни да не са съгласни. Нещо повече, това определение е вярно в българския контекст, където център-дясното е про-европейско, про-демократично и реформаторски настроено по отношение на съдебната система и борбата с корупцията. По същия начин стои и въпросът с избора между консервативно и либерално. ГЕРБ напоследък инвестира в идеологически консервативни институти и говорители, но не с цел сам да се позиционира в консервативния спектър, а да внася идеологически смут сред евентуални конкуренти в дясното. И наистина, самата идея, че Борисов е повече консерватор, отколкото либерал, е философско-антропологически оксиморон. Това не пречи на Борисов да провежда (чрез проксита) леки идеологически диверсии с цел да постави опонентите си в ъгъла – „а вие сега либерали ли сте, или консерватори?“. Разбира се, като оставим ГЕРБ настрана, в Европа има възраждане на един консерватизъм от „патриотичен“ тип, чиито изразители са Орбан, Льо Пен и АфД. Но идеята ДСБ и Да, България да избират между Орбан и Меркел, да са между Макрон и Сидеров е просто абсурдна. В крайна сметка и двете формации са доста по-центристки. В тях има много консерватори, но те са от типа на Бърк, Оукшот и Скрътън, а не съмишленици на Фарадж, Джамбазки и крайната десница в Европа. В този смисъл дилемата либерали-консерватори пред дясното обединение е фалшивка, тиражирана с цел то просто да не се състои. Тъй като ГЕРБ в третия си мандат се превърна в откровено про-Пеевска формация, най-лесният начин дясното обединение да се идентифицира е като „не-Пеевска десница“. Но подобна персонализация би била грешка, изключително удобна точно за опонентите и враговете на дясното обединение. Те са тези, които искат да сведат всичко до личностен конфликт, те са тези, които обясняват всичко в българската политика с два „клана“, две „олигархически групи“ и пр. ГЕРБ отдавна се адаптира към персонализираната среда. За да оцелеят, те от време на време си позамиват ръцете, лицето и огледалото, като кажат, че „Пеевски си е тръгнал“, или като върнат лиценза на някое оръжейно предприятие. В този смисъл, вместо да персонализира политическата си идентификация като „анти-Пеевска“ или „анти-Борисов“ (разликите между двете опции са по-скоро естетически), дясното обединение трябва да се придържа към важните си структурни и принципни аргументи. Основното е, разбира се, моделът на управление през последните десетина години, условно наричан „КОЙ“. Но тъй като и това е вече клише, добре е десните да са винаги конкретни и да назовават нещата точно: – пленената, захваната държава, чиито институции се използват за уреждане на частни интереси; \n\t– безконтролността на прокуратура, чиято уредба и Венецианската комисия вече определя като куриоз в Европа; \n\t– „независимите регулатори“, които бездействат, когато е нужно, а се месят, когато не трябва, и по този начин се стига до необосновани печалби за монополистите и сриване на банки като КТБ; \n\t– самата неразплетена афера „КТБ“, която е рекламната витрина на модела на управление; \n\t– токсичната медийна среда, при която повечето медии търгуват медиен комфорт за правителството срещу протекции от управляващите; \n\t– натоварването на най-бедните със сериозна данъчна тежест заради липсата на необлагаем минимум; \n\t– шикалкавенето по отношение на казуси като „Белене“ и остатъците от „Южен поток“, поради което държавата продължава да налива милиарди и да се ангажира за още повече разходи в бъдеще, без да са ясни обществените ползи от всички тези начинания; \n\t– по-бавното икономическо развитие (в сравнение с преки конкуренти като Румъния) и липсата на чуждестранни инвестиции заради липсата на доверие в страната; \n\t– разкраченото положение на правителството по въпроси като санкциите срещу Русия…. Този списък може и трябва да бъде продължен и той е истинската задача пред обединениeто в дясно. Персонализацията на политиката не трябва да води до отклоняване от нея. „Ще се коалирате ли с ГЕРБ щом сте в център дясното“ – ще е първият въпрос, който присъдружната правителствена преса ще отправи към дясното обединение. Ако оттам кажат, че няма да се коалират при никакви обстоятелства, ще ги обявят за ирелевантна секта, която може да е шумна, но не пречи на властта. Ако кажат пък, че ще се коалират, ще ги обвинят в безпринципност. Всяка партия и коалиция е създадена с цел да управлява, да приложи идеите си на практика. Десните не трябва да се хващат в капана, че целта им е да са винаги в опозиция – това ги прави да изглеждат неефективни мърморковци и отблъсква гласоподаватели. Така че, за да избегнат подобни капани, те трябва да са готови да управляват с партии, които   горепосочените идеи,  , до който партньорите се придържат към тях. В този смисъл грешката на РБ не беше, че влезе в правителството с ГЕРБ, а че не излезе единен от него, когато ГЕРБ провалиха конституционната реформа през декември 2015 г. (Тук може да се спори дали декември 2015 г. е била най-подходящата дата за излизане – „историческият компромис“ преди това беше друг възможен, по-ранен момент. Но така или иначе, общият аргумент остава валиден.) Участието във властта не трябва да се подценява – то е централната (инструментална) ценност в партийната политика, която дава възможност на една формация да реализира идеите си. За тази цел могат и трябва да бъдат правени компромиси, но разбира се, в границите на основните принципи. Когато те се нарушат, излизането от властта е задължително. Тук РБ се провали и с право трябва да бъде критикуван. Но заради този опит десните не бива да се отказват от бъдещи възможности да управляват в коалиция  . Просто трябва да са достатъчно единни и ефективни в защитата на собствените си идеи – участието във властта или опозицията са просто инструменти за преследване на тази цел.  *** \n\tВ заключение, голяма част от избирателите в център-дясно са изнервени от липсата на ефективно собствено представителство. От една страна, на тях им е омръзнало страната да тъне в заблатената шуробаджанашка уютност, станала хранителна среда на привилегировани, всеядни хипопотами. От друга страна, тези избиратели не искат неефективно представителство от рода на дискусионен клуб, философски кръжок или общество за наблюдение на грабливите птици. Дясното обединение трябва да избегне и шуробаджанашката опасност (опитът на РБ показа, че и тези изкушения не са му чужди), и опасността да се превърне във фейсбук група или чат. Затова са нужни не коментари и бабуване как работата да стане. Още по-малко са нужни коментари от рода на това защо тя няма да стане по принцип. Тази работа – с всичките ѝ организационно-практически детайли – просто трябва да се свърши най-накрая.  Защото и на всеки философ е ясно, че добрата къща има нужда от прозорци.", "date": "2017.10.15", "title": "Санирането на демократичната десница"}
{"url": "http://clubz.bg/59575-izborna_drama_v_avstriq_s_kogo_shte_se_koalira_naj_mladiqt_shef_na_pravitelstvo_v_evropa", "text": "Най-младият министър -председател в Европа вече е известен след парламентарните избори в Австрия днес. Това е Себастиан Курц, 31-годишният външен министър на страната и лидер на Народната партия. Тя излезе първа с 31,5 на сто от вота, но коалиционният ѝ партньор не беше веднага ясен заради драматична борба за второто и третото място. Първите екзит полове класираха втора крайнодясната Партия на свободата на Хайнц-Кристиан Щрахе, на малка разлика след нея се движеха социалдемократите на канцлера Кристиан Керн, сегашните старши коалиционни партньори на Народната партия. По-късно обаче социалдемократите заеха второто място с 27,1 на сто от вота, докато Партията на свободата остана трета с 25,9 на сто.  Не беше веднага ясно с кого Курц ще се опита да състави новото правителство на страната. Неговите отношения със социалдемократите се изостриха до крайност през предизборната кампания заради взаимни обвинения в използване на нечисти методи. Освен това той идеологически се разграничи от тях, агитирайки за по-ниски данъци, отпор срещу политическия ислям и ограничаване на миграцията. Повечето прогнози преди вота бяха за коалиция между хората на Курц и Щрахе, като се посочваха съвпаденията им по въпросите на миграцията. Австрия обаче има горчив опит от влизането на крайнодесните в правителството преди 17 години, което за малко не я хвърли в пълна изолация в ЕС. Тогава обаче крайнодесните популисти с харизматичния си лидер Йорг Хайдер, вече покойник, бяха първи и той за малко не стана канцлер. Днешна Европа не приема толкова драматично лидери като Щрахе, чиито партии трайно се настаниха в политиката през серията от кризи.  Възстановяване на \"голямата коалиция\" между Народната партия и социалдемократите, която управлява Австрия през последното десетилетие, би изисквало доста дипломация. Керн поиска изборите през май, след като противоречията с хората на Курц се задълбочиха. Канцлерът каза, че ако партията му не бъде първа, би предпочел да е в опозиция. Курц най-вероятно няма да може да опита, подобно на германската канцлерка Ангела Меркел, коалиция със зелени и либерали. Зелените са на ръба на 4-процентовата бариера за влизане в парламента. Да се съюзи пак със социалдемократите, би означавало да измени на обещанието си за промяна. Новата политическа конфигурация идва месеци, след като кандидатът на зелените Александер ван дер Белен победи кандидата на Партията на свободата Норберт Хофер в президентските избори.", "date": "2017.10.15", "title": "Изборна драма в Австрия: С кого ще се коалира най-младият шеф на правителство в Европа?"}
{"url": "http://clubz.bg/59568-maestro_federer_s_peta_poredna_pobeda_sreshtu_nadal", "text": "Роджър Федерер спечели Мастърс турнира в Шанхай с награден фонд 5,9 милиона долара. На финала - учудващо за мнозина, швейцарецът надигра по категоричен начин световния номер 1 Рафаел Надал с 6:4, 6:3 за само час и 12 минути игра. Очакваше се доста по-оспорван сблъсък, тъй като Рафа буквално летеше в последните седмици и имаше 16 поредни победи. Отново голям мач и пак загуба за Григор от Надал Надал премина и през Чилич и е на финал срещу Федерер Маестрото грабна шеста титла за годината и общо 94-та в кариерата си. Той записа пета поредна победа над големия си съперник, като през 2017-а това бе четвъртия му успех. Въпреки това Матадора все още води убидително в преките им двубои - 23:15. Днес Федерер показа много солидна игра и като цяло доминираше през целия двубой, подобно на последните им срещи. Роджър започна отлично двубоя, пробивайки своя опонент още в първия гейм - Надал не бе допускал брейк от началото на турнира.  Впоследствие 36-годишният ас затвърди преднината си за 2:0. До края на сета рекордьорът по титли в тениса бе много убедителен в своите сервис геймове и не изпусна аванса си, спечелвайки с 6:4. Вторият сет премина под още по-сериозна доминация на световния номер 2, който първо проби за 3:2, а малко по-късно с нов брейк узакони крайната си победа след 6:3. Надал премина и през Чилич и е на финал срещу Федерер", "date": "2017.10.15", "title": "Маестро Федерер с пета поредна победа срещу Надал"}
{"url": "http://clubz.bg/59569-kenijci_specheliha_34_tiq_maraton_na_sofiq", "text": "Бармао Кипроно от Кения спечели 34-ото издание на маратона на София с рекордно време, информира БГНЕС. Кениецът пробяга класическата дистанция от 42,195 километра по улиците на столицата за 2:14,49 часа, с което си заслужи допълнителен бонус от 1000 лева, заработвайки общо 9000 лева от наградния фонд. Маратон в София, блокират много улици (КАРТА) Победителка при жените пък стана неговата сънародничка Рут Матебо, финиширала за време от 2:40,30 ч, като с успеха си тя грабна и големия джакпот от 20 000 лв. След победата си на маратона във Варна и третото си място в Стара Загора, кенийката се нуждаеше от задължителна победа в столицата, за да вземе допълнителния бонус. В тазгодишната надпревара в столицата взеха участие рекорден брой състезатели - над 2800, които изпробваха своята издръжливост в четирите дистанции - масов старт 3 км, 10,550 км, 21,098 км и 42,195 км. Официалният старт бе даден пред националния стадион \"Васил Левски\". От българските състезатели Радосвета Симеонова завърши пета при жените с време от 2:46,10, а при мъжете Димчо Мицов финишира седми с 2:26,42 ч.", "date": "2017.10.15", "title": "Кенийци спечелиха 34-тия маратон на София"}
{"url": "http://clubz.bg/59573-kurc_vodi_krah_za_socialdemokratite", "text": "Момчето чудо на австрийската политика Себастиан Курц е на път да стане най- младият премиер на Австрия и в ЕС, ако се запазят предварителните резултати от парламентарните избори в страната. Но неговата партия няма да има пълно мнозинство и може да ѝ се наложи да търси съюз с крайнодесните. Вундеркинд и популист правят следващото правителство на Австрия Народната партия на Курц води с 30,2%, а досегашният ѝ партньор Социалдемократическата партия има едва 26,3%. Тя се изравнява с крайнодясната Партия на свободата, която засега е с 26,8%, показват предварителни данни на SORA, малко след като беше обявен краят на изборния ден. Резултатите са базирани на извадка от 42 на сто от гласовете, подадени в изборните секции. Резултати на друга социологическа агенция  ARGE Wahlen също показват, че Народната партия е начело. Наблюдателите отбелязаха, че засега Социалдемократическата партия е с най-слабите си резултати след Втората световна война.", "date": "2017.10.15", "title": "Курц води, крах за социалдемократите"}
{"url": "http://clubz.bg/59570-hristo_ivanov_lqvo_ili_dqsno_kato_vdignesh_charshafa_i_vijdash_peevski", "text": "В български контекст и дясното, и лявото са изхабени, не носят особена описателна стойност. Отказваме да боравим с тях, те маскират реалности. Това заяви пред бТВ лидерът на Движение \"Да, България\" Христо Иванов. Десните заедно: Не е въпросът да разпределяме едни 4,5 % Според него партиите от демократичната общност не трябва да се занимават с \"обединяване, реобединяване\", а с политика и да поставят каузи. Според него дали партиите ще са една или пет, не е толкова важно. За пореден път той заяви, че не е сигурен дали, ако тези 5 партии са се били заедно на изборите, са щели да бъдат трета политическа сила. И допълни, че сега тези партии вървят стъпка по стъпка. И допълни, че петте партии са в прекрасни отношения. Иванов оприличи АЕЦ \"Белене\", за чието възстановяване се заговори отново като \"поредната КТБ - дупки, в които държавата налива наши пари\". Шанс за нова КТБ имала и Българската банка за развитие, за чийто шеф наскоро бе назначен Стоян Мавродиев. Той коментира, че в България частната собственост значи все по-малко, защото държавни органи избутват едни хора от доходни икономически дейности, за да могат други да се наместят. Според Иванов Цветан Василев и неговите инициативи в САЩ, свързани със закона \"Магнитски\", няма да осветят казуса КТБ.", "date": "2017.10.15", "title": "Христо Иванов: Ляво или  дясно? Като вдигнеш чаршафа и виждаш Пеевски"}
{"url": "http://clubz.bg/59572-stoqn_mavrodiev_bankata_za_razvitie_ne_moje_da_falira", "text": "Бившият шеф на Комисията за финансов надзор (КФН) и настоящ изпълнителен директор на Българската банка за развитие (ББР) Стоян Мавродиев заяви, че няма никакъв шанс банката да фалира. Мавродиев получи такива обвинения заради това, че като шеф на КФН не е предотвратил фалита на КТБ. Стоян Мавродиев се завръща - като шеф на Българска банка за развитие И допълни, че такава банка по правило не може да фалира, защото е собственост на държавата. Мавродиев каза още, че в момента се прави анализ за състоянието на ББР и след като той е готов, ръководството ще даде пресконференция. Очаква се на нея да се даде информация кои са фирмите и физическите лица, които са взели най-големи кредити. Извънпарламентарни партии vs Стоян Мавродиев, пишат до БНБ Изборът на Мавродиев беше остро критикуван от \"Да, България\", ДСБ, ДЕОС, \"Зелените\" и БЗНС. Според формациите това ще доведе до нов провал на правителството и БНБ. В обща позиция те призоваха правителството да промени решението за назначаване на Мавродиев. БНБ обаче все пак одобри кандидатурата му. Тя дойде от Министерството на икономиката, което смени финансовото като принципал на банката. \"Да, България\" и ДСБ срещу новия пост на Стоян Мавродиев Извънпарламентарни партии vs Стоян Мавродиев, пишат до БНБ \"Да, България\" и ДСБ срещу новия пост на Стоян Мавродиев", "date": "2017.10.15", "title": "Стоян Мавродиев: Банката за развитие не може да фалира"}
{"url": "http://clubz.bg/59574-levski_zapisa_pobeda_po_italianski_vyv_veliko_tyrnovo", "text": "\"Левски\" спечели с 1:0 срещу \"Етър\" в мач от 12-ия кръг на Първа лига. Пред почти пълните докрай трибуни на стадион \"Ивайло\" във Велико Търново \"сините\" (днес играха в жълто) записаха икономична победа с мисъл може би повече за идната събота, когато е сблъсъкът с ЦСКА-София. Поведението на столичани бе в духа на футбола, изповядван в родината на старши-треньора Делио Роси - практичен и успешен, без да гали окото. \"Левски\" пак не допуса гол, а вкара чрез защитника Давид Яблонски, който е голмайстор №1 на тима от началото на сезона с 5 попадения в 10 мача. Това стана още в 5-ата минута.  За първи път от 18 години насам на стадион \"Ивайло\" в мач от родния елит се игра на осветление. Новите прожектори на арената бяха пуснати и по-рано тази седмица за домакинските еврокварификации на юношеския ни национален отбор до 17 години. А под тях \"болярите\" не успяха да направят това, което сториха срещу ЦСКА - да вкарат голове. \"Етър\" спря победната серия на ЦСКА-София До края на срещата \"Етър\" така и не създаде чиста голова възможност. А Жуниор Мапуку можеше да удвои аванса на \"Левски\", но изтърва страхотна възможност през второто полувреме.", "date": "2017.10.15", "title": "\"Левски\" записа победа по италиански във Велико Търново"}
{"url": "http://clubz.bg/59576-kyrvav_atentat_v_somaliq_jertvite_sa_naj_malko_231", "text": "Най-малко 231 души са загинали и над 300 са ранени при самоубийствения атентат в събота в сомалийската столица Могадишу. Директорът на болницата \"Мадина\" Мохамед Юсуф съобщи за 221 загинали, а представители на болница \"Ердегон\" съобщиха за 10 жертви на взрива. Очаква се броят на жертвите да расте, защото пострадали се лекуват и в други болници. Някои от ранените са починали от травмите, получени при взрива. Вчера атентатор самоубиец взриви камион на оживено кръстовище след високоскоростно преследване по улица в столицата. Той прегази коли и мотоциклети и избута заседнали в трафика автомобили, преди да достигне едно от най-натоварените кръстовища и да взриви камиона си близо до хотел \"Сафари\". Нападението е най-кръвопролитното в Сомалия. Преди него атентат с най-много жертви през последните години беше извършен на 4 октомври 2011 г. в Могадишу. Атентатор самоубиец с камион бомба отне живота на 82 души, а 120 бяха ранени. Засега никой не е поел отговорност за нападението, но министърът на информацията Абдирахман Ярисоу заяви, че то вероятно е дело на ислямистката групировка \"Аш Шабаб\". Президентът Мохамед Абдулахи \"Фармаджо\" Мохамед обяви три дни национален траур за жертвите от взрива, съобщи Би Би Си. Местните медии съобщаваха за семейства, които в неделя издирваха близките си под руините след един от най-силните бомбени атаки, които са разтърсвали града.", "date": "2017.10.15", "title": "Кървав атентат в Сомалия. Жертвите са най-малко 231"}
