{"url": "https://clubz.bg/90624-velikobritaniq_shte_povishi_medicinskata_taksa_za_chujdenci_do_625_liri_godishno", "text": "Британското правителство смята да повиши медицинската такса за чужденци до 625 британски лири (730 евро) годишно, което след Брекзит ще важи и за гражданите на Европейския съюз, заявиха днес представители на консервативното правителство на Борис Джонсън, цитирани от ТАСС и БТА. Медицинската такса за чужденци бе въведена за първи път през 2015 г. и първоначално бе в размер на 200 лири, после бе вдигната на 400 лири годишно, но не важеше за граждани на страните от ЕС. 15 държави ще искат обезщетения от ЕС и Великобритания заради \"Брекзит\" По-рано днес друг член на правителството - Майкъл Гоув, писа във вестник \"Дейли Мейл\", че сегашното положение, при което европейците не плащат за достъп до здравната система, не е честно. Торите освен това смятат да изравнят правата на всички чужденци да получават социални помощи. Рааб посочи, че след Брекзит всички имигранти, независимо от коя страна пристигат, ще могат да претендират за такива помощи след минимум 5-годишно пребиваване. В момента трудовите имигранти от страните от ЕС имат право на британски социални помощи след 3-месечно пребиваване в страната.", "date": "2019.11.17", "title": "Великобритания ще повиши медицинската такса за чужденци до 625 лири годишно"}
{"url": "https://clubz.bg/90611-vyoryjen_grabej_na_gazstanciq_v_sofiq", "text": "Въоръжен обир беше извършен в газстанция в София в събота вечерта. При нападението има и пострадала жена, предаде Нова телевизия. Престъплението е извършено в обект на кръстовището на булeвардите \"Тодор Каблешков\" и \"Ген. Стефан Тошев\". По първоначална информация нападателят е бил въоръжен с нож или друг остър предмет. С него той ранил 53-годишна служителка на газстанцията по ръката. Тя не е пострадала сериозно. Прегледана е от медицински екип на място. Крадецът е бил сам и е успял да избяга. Не е ясна точната сума пари, която е задигнал. По непотвърдена информация тя е 1100 лева. По данни от разследващите в последните месеци в района са извършени няколко подобни грабежа, като на този етап не е ясно дали става въпрос за група или един човек, който повтаря схемата на нападенията. На газстанцията работят общо четирима души, на 12-часови смени, като всички са от Радомир.  Полицията издирва нападателя.", "date": "2019.11.17", "title": "Въоръжен грабеж на газстанция в София"}
{"url": "https://clubz.bg/90625-bsp_zapochva_proces_za_novi_izbori_naprolet_shte_ima_vot", "text": "Пленумът прие решение за започване на процес на нови избори в партията - през април, преди конгреса, ще имаме пряк избор на председател, каза лидерката на БСП Корнелия Нинова пред журналисти, след края на пленума на партията. Заседанието продължи над седем часа. 50 от БСП искат оставката на Нинова Преди пленума лидерката беше критикувана за пореден път от Сергей Станишев. Сергей Станишев: БСП се трансформира в авторитарна партия Решението за пълен цикъл от избори в БСП бе сред точките на пленума. Това се налага, тъй като изтича мандатът на 49-ия конгрес на БСП. Неговото първо заседание се проведе на 7-8 май 2016 г., а по устав най-висшият форум на партията се избира за срок от четири години. Това се отнася и за мандата на Национален съвет и председател на партията. След промените в устава обаче конгресът няма да е органът, който избира председателя, а той ще се избира пряко от членовете на БСП, припомня “Фокус”. Сергей Станишев: БСП се трансформира в авторитарна партия", "date": "2019.11.17", "title": "БСП започва процес за нови избори. Напролет ще има вот"}
{"url": "https://clubz.bg/90629-sluchi_se_sled_13_meseca_nacionalite_ni_zapisaha_pobeda", "text": "След 13 месеца и 12 мача без победа националният отбор записа успех в официален мач - 1:0 срещу Чехия в последен мач от група А на евроквалификациите. Защитникът Васил Божиков реализира единствения гол в 56-ата минута на почти празния стадион \"Васил Левски\", затворен заради наказание от УЕФА. Присъстваха само деца, официални лица и агитка на гостите. Това бе последният двубой на капитана Ивелин Попов - поне по думите му, изречени на брифинг вчера. В другия мач от групата Англия разгроми Косово с 4:0 в Прищина. Така крайното класиране е следното - Англия - 21 т., Чехия - 15 (и двата отбора са на Евро 2020), Косово - 11, България - 6, Черна гора - 3. На тима ни предстои бараж за Европейското от Лигата на нациите през март догодина. Жребият е в петък. Георги Дерменджиев записа победа в първия си квалификационен мач, в четвъртък в първия му тест отборът отстъпи с 0:1 пред Парагвай, отново на празен стадион - тогава заради липсата на интерес. България за първи път победи Чехия, откакто страната членува самостоятелно в УЕФА. Преди почивката темпото на игра бе ниско, чехите повече владееха топката. Имаше няколко опасности пред двете врати. В 30-ата минута Ивелин Попов имаше коридор в атака, но се забави, впоследствие опита удар, но вратарят Коларж спаси. В края на полувремето чехите натиснаха и вратарят на \"Славия\" Георги Георгиев - дебютант в квалификации, трябваше да се намесва три пъти, при удар отдалеч и корнери. В началото на втората част \"лъвовете\" имаха шанса да дръпнат в резултата при най-добрата си възможност за целия мач. След това нашите организираха няколко контри, при които липсваше последния пас или добрия завършващ удар. В последните десетина минути пък пред българската врата стана \"горещо\". Чехите, които дойдоха в София със спокойствието на класирали се, направиха пет пропуска. Или мерникът ми изневеряваше или вратарят Георгиев се справяше отлично.  Печалните за родния футбол квалификации за Евро 2020 поне приключват с победа.", "date": "2019.11.17", "title": "Случи се - след 13 месеца националите ни записаха победа"}
{"url": "https://clubz.bg/90623-ucheni_demonstriraha_holograma_koqto_mojesh_da_pipnesh", "text": "Учени от Съсекския университет във Великобритания демонстрираха холограмна технология с тактилна обратна връзка, съобщи Engadget. Или по-простичко казано - триизмерна проекция, която можеш да пипнеш.  Тя се вижда от всякакъв ъгъл и работи без допълнителни екрани. Във визуалната част няма нови технологии - подобни холограми с помощта на RGB светодиоди има от години. Холограми вместо преподаватели Британските учени обаче са добавили тактилност - т.е. възможността да пипнеш холограмата и да усетиш границите й. Това става с помощта на вибрации от звукови вълни, които улавят и държат миниатюрни предмети във въздуха. През 2016 г. японски учени отново ползваха звукови вълни, за да дадат тактилност на холограма, но през отделна кутия, а не върху самият образ. Тази технология досега беше употребявана за други цели. Но от десетилетия е факт в научната фантастика като метод за осезаеми холограми. В добавка, контролът върху частиците е прецизен и те достигат вертикална скорост до 9 м/с и хоризонтална до 4 м/с, т.е. човешкото око възприема това като пълноценен образ. На камера обаче ефектът няма да е толкова добър. Разбира се, подобни тестове сега са чисто експериментални и представляват създаване на прости форми във въздуха. След десетилетие-две обаче могат да се превърнат в масова технология.", "date": "2019.11.17", "title": "Учени демонстрираха холограма, която можеш да пипнеш"}
{"url": "https://clubz.bg/90538-rusiq_se_e_namesila_v_katalunskiq_konflikt", "text": "По данни на испанските следствени органи, представители на Русия са поддържали контакт с каталунски политици-сепаратисти в навечерието на незаконното провъзгласяване на независимостта на провинция Каталуния през октомври 2017 година. Информациите за това се появиха в сряда, 13 ноември, в испанския вестник \"Ел Периодико\", който по принцип е добре информиран. Журналистите се позовават на източници от основния следствен съдия в Барселона - Хоакин Агире, националната полиция и жандармерията. Тъкмо те проучват предполагаемата \"руска следа\" в каталунските събития отпреди две години. В публикацията се говори за руснак, чието фамилно име не е споменато и който е наречен \"емисар на Путин\". С него изглежда е водил преговори известният каталунски политик Виктор Тараделяс, който в момента е подследствен. \"Ел Периодико\" твърди още, че с \"емисаря\" се е срещал и тогавашният ръководител на Каталуния Карлес Пучдемон, който се укрива от испанското правосъдие извън пределите на страната. Следствието твърди, че на 25 октомври 2017 - т.е. само два дни преди провъзгласяването на независимостта, Пучдемон е получил по WhatsApp съобщение от преговарящия, който поддържал контакти с руснаците. \"Ние разговаряме с тези хора. Те настояват и Китай да си каже думата. А ти  , преди да предприемеш каквото и да било, трябва да го обсъдиш по видеовръзка с ПУ\", се казва в съобщението. Следствието смята, че в случая става дума за Владимир Путин. Впрочем, в посланието на Тараделяс до Пучдемон от 26 октомври неизвестен руснак вече направо бива наричан \"емисар на Путин\". А Пучдемон му определя среща в официалната си резиденция Канонжес, разположена непосредствено до двореца на регионалното правителство - Палау-де-ла-Женералитат. За съдържанието на разговорите между тях не се съобщава нищо. Испанските власти отвърнаха с отказ на молбата на ДВ да се предоставят някакви допълнителни сведения, позовавайки се на следствената тайна. Според професора по политология от Мадридския университет Фернандо Гутиерес, с когото ДВ разговаря, каталунските сепаратисти са искали да получат от Москва единствено \"политическа поддръжка за своите планове\". Аналогична подкрепа те са търсили от Китай, макар че от Пекин е бил искан и кредит за 11 млрд. евро - за Централната банка на бъдещата независима Каталуния. Политологът добавя, че сепаратистите така и не са могли да ползват външна подкрепа, защото реакцията на централното испанско правителство беше твърде бърза. Независимостта на Каталуния беше незабавно обявена за недействителна, регионът бе лишен от автономия, правителството и парламентът бяха разпуснати, а главните вдъхновители на обявената независимост попаднаха зад решетките, макар на някои от тях да се удаде бягството зад граница. Телефонът със споменатите послания е бил иззет от полицията при обиск в помещения на обществената организация на сепаратистите \"Катмон\", чийто ръководител е бил Тараделяс. Там е била открита ръкописна чернова от още един документ - покана за церемония по провъзгласяването на независимостта на Каталуния. В нея се казва: \"Скъпи Владимир Волфович! Известна ни е Вашата твърда позиция в защита на демократичните права, затова Ви каним на заседание на парламента, на което ще бъде провъзгласена независима Каталунска република\". По данни на \"Ел Периодико\", следствието не изключва възможността тъкмо лидерът на Либералнодемократичната партия на Русия Владимир Жириновски да е бил посредникът между каталунските сепаратисти и президента на Русия. Известно е, че преговорите на Тараделяс с руснаците са се водили продължително време. През септември 2017 той е пребивавал в Москва. Вестникът твърди също така, че въпросната \"руска следа\" е била открита случайно - в хода на разследванията на корупционни схеми в правителството на Каталуния, в които е бил замесен и Тараделяс. По повод обнародваната информация проф. Гутиерес напомни, че \"вмешателството на руснаци в каталунските събития се разследва не за първи път\". През 2017 този въпрос даже бе повдигнат и в испанския парламент. Тогава беше изяснено, че сайтовете на сепаратистите са били поддържани от територията на Русия. Поради този факт испанската полиция тогава не можа да ги закрие, макар че разполагаше със съдебно решение, осъждащо въпросната пропаганда на екстремизъм. Тогава, по думите на експерта, било открито, че популяризацията на сепаратизма в социалните мрежи е била поета от руски ботове. Поместените в социалните мрежи призиви за поддържане на каталунската независимост били споделени десетки хиляди пъти и получили безброй харесвания - все дело на роботи. Разследващите испански органи обърнали внимание и на това, че рускоезичните средства за масова информация, включително телевизионният канал RT на испански език, а и агенция \"Спутник\" информирали по темата твърде тенденциозно. По онова време Москва категорично отричала да е замесена по какъвто и да е начин в каталунските събития. А тенденциозните статии? Журналистите изтъкнали, че става дума за лично мнение. Испанските власти в крайна сметка били принудени да признаят, че няма доказателства за вмешателство на руската държава във вътрешните работи на Испания. Сега обаче ситуацията е малко по-различна, предполага проф. Гутиерес. В новото разследване явно фигурират конкретни факти и имена, казва той. \"Предполага се, че те засягат висшите ешелони на властта\", добавя експертът. \"Работата може да се окаже доста сериозна, поради това засега не бих желал да правя някакви догадки или да говоря за възможни последствия\", заявява професорът. По неговите думи, трябва да се изчака края на следствието, както и повече подробности за публикациите и официалните реакции на испанските власти.", "date": "2019.11.17", "title": "Русия се е намесила в каталунския конфликт?"}
{"url": "https://clubz.bg/90614-chapkynov_chudq_se_dali_bastunyt_da_ne_e_jelezen_za_da_ne_go_kradat", "text": "Бастунът на Пенчо Славейков, откраднат от бронзовата скулптура на поетите баща и син Славейкови вечерта на 14 ноември, ще бъде възстановен - от Общината вече са поръчали на автора Георги Чапкънов да изработи нов. В момента се преглеждат записите от камерите в района на площад „Славейков“, за да се установи кога точно статуята е вандализирана, съобщи Йорданка Фандъкова на страницата си във Фейсбук. Кой открадна бастуна на Пенчо Славейков? (СНИМКИ) Липсата на бастунчето бе установена от „Площад Славейков“ вечерта на 14 ноември. Преди около шест месеца скулптурната композиция бе върната на обичайното си място след края на ремонта на площада. Бастунът на Пенчо Славейков и друг път е ставал обект на вандализъм - преди години неизвестни извършители го огънаха. Наскоро бе възстановена и друга скулптура на твореца в района - „Отвличането на Европа“ ( ), която днес отново се намира върху постамента-чешмичка в т. нар. Такева градинка.", "date": "2019.11.17", "title": "Чапкънов: Чудя се дали бастунът да не е железен, за да не го крадат"}
{"url": "https://clubz.bg/90565-zashto_ukrajna_e_tolkova_vajna_za_sasht", "text": "Защо Тръмп задържа военната помощ за Украйна? По политически причини или за да убеди Киев да се бори с корупцията? \"Тръмп искаше Зеленски публично да заяви, че Байдън ще бъде разследван\" На тези и на много други въпроси, които са в сърцевината на воденето от демократи разследване за импийчмънт на американския президент, отговаря Би Би Си. Украйна не е членка на НАТО, но бъдещата ѝ позиция на геополитическата сцена е от ключово значение за Вашингтон. През по-голямата част от 28-годишната история на страната като независима държава не бе сигурно дали Киев в крайна сметка ще се ориентира към Русия, или към Запада.  Путин иска да Крим-изира Донбас През 2014 г. тази дилема приключи. След кървава революция новите лидери на Украйна направиха така че Киев да се сближи с Европа и Запада. Москва бе възприета за враг и отвърна като анексира Крим и подкрепи въстание в Източна Украйна, което до този момент коства живота на 13 000 души. При управлението на Обама правото на украинците на определят своето бъдеще и да се противопоставят на руската агресия бе защитавано като важен идеологически принцип.  Това се промени при администрацията на Тръмп. Киев вече не може да разчита на същата активна подкрепа на Вашингтон. САЩ имат дългогодишни отношения с украинската армия и е финансирала около 1,5 милиарда долара във военна помощ от 2014 г. насам. Голяма част от сумата е инвестирана в тренирането на войници и модернизирането на украинската армия. Задържаха бизнесмени, помагали за разследването на Байдън в Украйна Последната помощ, която бе задържана и впоследствие отпусната от администрацията на Тръмп, бе на стойност 391 милиона долара. Важна е както от военна гледна точка, така и от символична. Преди украинската армия знаеше, че може да разчита на САЩ. За това вече няма гаранция. US посланик призна, че САЩ са поставили на Украйна условия за военната помощ Намаляването на помощта и често критичната реторика на Тръмп спрямо Украйна със сигурност са засилили позицията на Москва в мирните преговори. Разследването за импийчмънт е обвързано с президентската кампания през 2016 г. и един от основните противници на държавния глава на изборите през 2020 г. - Джо Байдън. Украйна е намесена и при двете. Тръмп предлага да прочете разговора си със Зеленски на живо по телевизията Засега нито един украинец не е бил привикан да дава показания. Вместо това разследването е фокусирано върху официалните и \"нестандартните канали\" (цитат на дипломата Бил Тейлър от първото публично изслушване на 13 ноември) американски канали за комуникации между Вашингтон и Киев. Хладното отношение на Тръмп спрямо Украйна датира от изборите през 2016 г. По това време шефът на президентската кампания Пол Манафорт бе принуден да си подаде оставката, след като се появиха документи в Украйна, които разкриха, че той тайно е получавал пари от проруска политическа партия. Манафорт спечелил $60 млн. в Украйна Тръмп и поддръжниците му твърдят, че чрез публикуването на документите украинските власти неправомерно са се намесили на американските избори, за да помогнат на Хилари Клинтън. Доказателствата за това твърдение са много слаби. Същевременно Манафорт е в затвор заради финансовите си престъпления.    Това се превърна в централна част от разследването за импийчмънт, като двете партии подхождат от различен ъгъл. Става въпрос за факта, че Хънтър Байдън - синът на вицепрезидента Джо Байдън, бе назначен на висока длъжност в украинската енергийна компания \"Бурисма\". \"Разследвания, Байдън, Клинтън - трите думи, които Тръмп искаше да чуе\" Демократите се опитват да докажат, че президентът Тръмп е принуждавал Киев да разследва делата на Байдън в Украйна, в замяна на задържаната военна помощ. Републиканците се фокусират върху вицепрезидента и сина му. Искат да разберат защо Хънтър е получавал толкова висока заплата и дали вицепрезидентът е използвал политическото си влияние, за да помогне на сина си. Първоначалната реакция на Володимир Зеленски бе да заяви, че не е усетил \"натиск\" от Белия дом, за да стартира разследване срещу Байдън. Това е част от мантрата на Тръмп, когато коментира \"перфектния\" телефонен разговор от 25 юли с украинския си колега.  Оттогава насам свидетелските показания и публикуваните текстови съобщения на американски дипломати доказаха, че украински служители са били объркани и притеснени за задържането на военната помощ. И са били уведомени, че единственият изход е да обявят разследване на президентските избори през 2016 г. и Байдън. Вече знаем, че украинците активно са обсъждали дали да капитулират и да обявят в телевизионно интервю разследванията, които Тръмп толкова желае да чуе. Зеленски отрича да е изнудван от Тръмп За да не навлязат в партийната война в САЩ, украинските служители отказват да коментират случая. Те изглежда спряха да обръщат внимание. Украинците са повече ангажирани от опитите на президента да постигне мир на изток. Наскоро Зеленски направи големи отстъпки, за да осигури присъствието на Русия на масата за преговори. Критиците му го обвиняват, че е капитулирал пред Владимир Путин. Путин иска да Крим-изира Донбас Задържаха бизнесмени, помагали за разследването на Байдън в Украйна US посланик призна, че САЩ са поставили на Украйна условия за военната помощ Тръмп предлага да прочете разговора си със Зеленски на живо по телевизията Манафорт спечелил $60 млн. в Украйна \"Разследвания, Байдън, Клинтън - трите думи, които Тръмп искаше да чуе\" Зеленски отрича да е изнудван от Тръмп", "date": "2019.11.17", "title": "Защо Украйна е толкова важна за САЩ?"}
{"url": "https://clubz.bg/90616-kakvo_da_iska_borisov_ot_prezidenta_na_sasht_kosmonavt_5g_mreja_nebostyrgach_golf_igrishte_film", "text": "Първото, което можем да поискаме от Тръмп, е засилено сътрудничество в авиокосмическата  област, специално НАСА, заяви Соломон Паси през бТВ по повод предстоящото посещение на премиера Бойко Борисов в Белия дом. Той подчерта, че тази визита е в отговор на покупката на изтребителите F-16. По думите му така американският президент Доналд Тръмп заявява благодарността си за покупката на самолетите. Соломон Паси отбеляза, че ако той бил премиер, щял да предложи на Тръмп да изпрати български космонавт до Луната.  Друго, което можем да поискаме от президента, е засилено военно сътрудническо, посочи бившият външен министър. Според него трябва да има и стратегическо сътрудничество между България и САЩ за изграждане на 5G мрежата у нас. Може да се поиска от Тръмп да построи небостъргач \"Тръмп тауър\" в България или пък едно голф игрище, защото той е нестандартен президент, подчерта Паси. Евроатлантикът изтъкна още, че можем също така да предложим на Тръмп да дойде да снима в \"Бояна\" филм, който да спечели Оскар. Продажбата на остров Белене и АЕЦ \"Белене\" пък били нещата, които можем да предложим на Доналд Тръмп да купи. Това означава, че ще могат да се финансират мащабни изследвания в ядрената област, поясни Соломон Паси. Няма значение дали котката е бяла или черна, важното е да лови мишки. Нека видим с какви мишки ще се върне Борисов от Белия дом, подчерта бившият политик. Във връзка с проблемите с правителствени самолет, Паси е категоричен, че трябва да се купи нов фалкон, за да може да върши работа.", "date": "2019.11.17", "title": "Какво да иска Борисов от президента на САЩ? Космонавт, 5G мрежа, небостъргач, голф игрище, филм..."}
{"url": "https://clubz.bg/90627-atanaska_disheva_iskam_ks_da_tylkuva_povtornoto_glasuvane_za_glaven_prokuror", "text": "Съдийката от Висшия съдебен съвет (ВСС) Атанаска Дишева иска да се отнесе за тълкуване до Конституционния съд въпросът за процедурата по избор на главен прокурор с повторното му гласуване. В предаването \"120 минути\" по бТВ тя се аргументира, че член 129, ал. 2 от Конституцията е много неясен и има много въпроси по този текст и какво трябва да прави ВСС в случай на президентско вето при избора на обвинител №1, както се случи. Дишева от ВСС, която не подкрепи Гешев: Притеснена съм, разбира се Атанаска Дишева нашумя в изминаващата седмица. Тя беше сред четиримата членове на ВСС, които гласуваха против Иван Гешев. Много повече коментари предизвика изявлението й, че по време на почивка избраният за наследник на Сотир Цацаров й заявил, че от нея би излязъл \"чудесен общински съветник\". Член на ВСС: Гешев ме заплаши в коридора, че ще стана общински съветник Това станало в момент, в който Цацаров я спрял в коридора. По думите й начинът, по който е било направено това изказване, оставило у нея  В същото време Сотир Цацаров ѝ обяснявал, че  Атаките срещу нея са започнали, откакто си подала кандидатурата за член на ВСС от квотата на съдиите, смята тя. Над 60 съдии поискаха извинение от Кирилов и дисциплинарно дело срещу Гешев Тогава започнали публикации в някои медии, в които се коментирало членството на мъжа ѝ в партията „Да, България”. Тя отбеляза, че съпругът е напуснал тази политическа сила преди година и половина - след прекарани 4 месеца, но тази история продължава да се „претопля”.  Член на ВСС: Гешев ме заплаши в коридора, че ще стана общински съветник Над 60 съдии поискаха извинение от Кирилов и дисциплинарно дело срещу Гешев", "date": "2019.11.17", "title": "Атанаска Дишева: Искам КС да тълкува повторното гласуване за главен прокурор"}
{"url": "https://clubz.bg/90574-kak_mvr_smqta_da_se_spravi_s_33_miliona_dokumenta_za_samolichnost", "text": "Как МВР смята да се справи технически с организацията по масовото подновяване на документи за самоличност, което се очаква през 2020 г. и 2021 г.? И колко всъщност лични карти и паспорти трябва да бъдат издадени в тези две години? Такъв въпрос към министъра на вътрешните работи Младен Маринов е отправил депутатът от левицата Иван Иванов в рамките на парламентарния контрол. Отговорът на Маринов е писмен. От него става ясно, че в посочения период трябва да бъдат подменени  През 2020 г. - От МВР отчитат още през втората половина на тази година има голям брой предсрочно подменени документи и призовават гражданите да направят това овреме. Въпреки това Маринов дава заявка, че \"са предприети необходимите мерки за обезпечаване на процеса по издаване на български лични документи и МВР разполага с техника, която има необходимия капацитет да издаде без затруднение заявените документи\". Като мярка срещу големия наплив в последния момент от ведомството правят и \"организиран прием\" - изпращат се писма до институции, кметства, предприятия, фирми и организации, които искат да се възползват от възможността организирано да бъдат обслужени. ЕС иска биометрични лични карти с чип за всички. Къде е България? Ако служителите им не могат да се явят на място, обслужването ще се извършва с мобилна биометрична станция. От отговора на Маринов става ясно още, че \"за дейностите, свързани с с издаването на БЛД са \"предприети действия за осигуряване на допълнителни помещения и разкриване на работни места в административните звена на други държавни органи и местната власт\". Къде и колко новоназначени ще има - не се споменава. Младенов отбелязва само, че в МВР се предвиждат 80 допълнителни щатни бройки за длъжността \"системен оператор\". През юли парламентът реши, че от 1 октомври 2020 г. новите лични карти ще имат чип с биометрични данни. Въвеждането им системно се бави и отлага.  Български личен документ ще може да бъде получен и извън страната лично, по пощата или чрез куриерска фирма. Предвижда се и нова процедура за подаване на заявление за подмяна на личните документи чрез автоматизираната информационна система за електронни услуги на МВнР. Заявителят ще може да подава заявление в електронен формат, с или без да използва електронен подпис. Във втория случай към заявлението лицето трябва да приложи копие от валиден документ, чиято подмяна желае.", "date": "2019.11.17", "title": "Как МВР смята да се справи с 3,3 милиона документа за самоличност"}
{"url": "https://clubz.bg/90628-portugaliq_shte_zashtitava_titlata_si_na_evro_2020", "text": "Шампионът Португалия ще брани титлата си на Евро 2020 след 3:0 срещу Люксембург като гост в група В. Иберийците заеха второто място със 17 точки, след Украйна, която има 20. Третото място остана за Сърбия с 14, селекзията на която е потенциален съперник на България за последните четири квоти от Лигата на нациите. Финландия се класира и ни отвори път за Евро 2020 Кристиано Роналдо и компания се нуждаеха от успех в Люксембург, за да се класират за Европейското, но имаха затруднения на тежкия терен. Все пак те успяха да поведат в резултата шест минути преди почивката, когато Бруно Фернандеш се разписа след асистенция на Бернардо Силва. Кристиано Роналдо влезе в \"клуб 700\" В самия край на мача Роналдо оформи крайното 2:0 със своя гол номер 99 за националния отбор. Остава му едно попадение, за да влезе в престижен клуб. В другия мач от групата Сърбия и Украйна направиха 2:2 в Белград. Домакините на два пъти повеждаха в резултата с голове на Душан Тадич от дузпа и Александър Митрович, но украинците стигнаха до точката с попадения на Роман Яремчук и Артьом Беседин, за да завършат квалификациите без нито една загуба. Битката в тази група приключи. Кристиано Роналдо влезе в \"клуб 700\"", "date": "2019.11.17", "title": "Португалия ще защитава титлата си на Евро 2020"}
{"url": "https://clubz.bg/90612-syvetnik_na_trymp_iskal_da_se_zasekreti_ukrainskiq_razgovor", "text": "Съветник на американския президент Доналд Тръмп препоръчал да се ограничи достъпът до разговора с украинския държавен глава, отключил сегашната процедура за импийчмънт на Тръмп, става ясно от показанията му пред Конгреса, публикувани вчера, предаде Франс прес. Тимъти Морисън, специалист по Украйна в Белия дом, заявил пред Конгреса, че незабавно е разбрал, че телефонният разговор между Тръмп и украинския му колега Володимир Зеленски на 25 юли е от свръхделикатно естество. Препоръчах да се ограничи достъпът до дословното съдържание на разговора, заяви Морисън. Същевременно той отбеляза, че в разговора не е установено нищо неправомерно или неуместно. Показанията на Морисън \"показват, че телефонният разговор на президента Тръмп на 25 юли с украинския президент Зеленски е задействал незабавно алармените звънци в Белия дом\", каза председателят на Комисията по разузнаване в Камарата на представителите Адам Шиф. Вчера Камарата на представителите в Конгреса публикува стотици страници протоколи от разпитите при закрити врата на двама ключови свидетели във връзка с разследването за импийчмънт на президента Тръмп, отбеляза Асошиейтед прес. Протоколите са от показанията на Дженифър Уилямс, специален съветник на вицепрезидента Майк Пенс за Европа и Русия, и на Тим Морисън - бивш старши директор по европейските въпроси в Съвета за национална за сигурност. Протоколите показват, че постоянният представител на САЩ в ЕС Гордън Сондланд е играл централна роля в усилията на Тръмп да накара Украйна да извърши политически разследвания като условие за отпускането на необходимата й военна помощ. Показанията на Дженифър Уилямс повдигат въпроси какво е знаел вицепрезидентът Пенс за предполагаемото обвързване на разследването на Джо Байдън и сина му с военната помощ. Показанията на Морисън ще засилят натиска върху Сондланд, който ще свидетелства публично в сряда, посочва ДПА.", "date": "2019.11.17", "title": "Съветник на Тръмп искал да се засекрети украинския разговор"}
{"url": "https://clubz.bg/90617-oshte_chetiri_otbora_se_klasiraha_na_evro_2020", "text": "Отборите на Германия, Холандия, Хърватия и Австрия се класираха за финалите на Европейското първенство догодина в предпоследните си мачове от квалификациите. Снощи се играха двубои в четири групи. Вижте най-интересното. Германия разби Беларус с 4:0 като домакин с два гола на Тони Кроос и по един на Матиас Гинтер и Леон Горецка, докато Холандия не допусна поражение при гостуването си на Северна Ирландия - 0:0. Така Маншафтът излезе начело с 18 т. и се класира на Европейско за рекордния 13-и пореден път, докато „оранжевите“ се завръщат на голям форум за първи път от Мондиал 2014 в Бразилия. Те имат 16 т., а Северна Ирландия остана с 13. Хърватия победи Словакия с 3:1 у дома, с което е недостижима на първото място със 17 т. \"Ватрените\" направиха обрат след почивката с голове на Никола Влашич, Бруно Петкович и Иван Перишич само за 18 минути от 56-ата. В другия мач от групата Уелс взе гостуването си на Азербайджан с 2:0. Второто място и съответно правото за класиране на Европейското може да бъде заето от три отбора. В момента унгарците са втори с 12 т., Уелс има 11, а Словакия - 10. На 19 ноември мачовете са Словаците също могат да се класират, ако победят азерите, а другият двубой завърши наравно. При всякакъв друг резултат в Кардиф на финалите ще отидат \"драконите\" (победа за тях) или маджарите.  Австрия се присъедини към Полша, след като победи Северна Македония с 2:1 във Виена. Давид Алаба и Щефан Лайнер вкараха головете за домакините, а Влатко Стояновски се разписа за балканския тим в добавеното време. Победата на Словения над Латвия с 1:0 се оказа без значение. Полша пък си тръгна с 2:1 от Израел. И има 22 т., а Австрия е с 19. Словения остана с 14. Тук всичко бе ясно - Белгия и Русия са на Европейско. Двата тима имаха пряк сблъсък в Москва, спечелен убедително от гостите - 4:1. Торган Азар, Еден Азар (2) и Ромелу Лукаку вкараха за 4:0 до 72-ата, а Георги Джикия намали малко след това. Шотландия - вероятният съперник на България на баражите от Лигата на нациите, срази Кипър с 2:1 като гост. Казахстан пък очаквано взе трите точки в Сан Марино - 3:1. Белгия има 27 т., Русия - 21, Шотландия - 12, Кипър и Казахстан по 10.", "date": "2019.11.17", "title": "Още четири отбора се класираха на Евро 2020"}
{"url": "https://clubz.bg/90618-sergej_stanishev_bsp_se_transformira_v_avtoritarna_partiq", "text": "Лидерът на европейските социалисти Сергей Станишев отправи тежки критики към Корнелия Нинова и ръководството на БСП преди днешния пленум. Заседанието тече в момента и е свикано да анализира резултатите от местните избори. 50 от БСП искат оставката на Нинова \"Червените\" дебатират и по други теми, като например проекта за държавния бюджет за 2020 г. и вътрешни за БСП казуси. Вижте най-важното от казаното от Сергей Станишев пред медиите преди пленума: С кворум от 115 души започна пленумът на БСП, предаде агенция \"Фокус\". Форумът е разширен, на заседанието присъстват кметове от партията и общински съветници. По първа точка от дневния ред заместник-председателят на БСП и председател на Националния предизборен щаб на партията Кирил Добрев представи политически анализ и оценка на резултатите от местните избори. Проф. Румен Гечев пък представя алтернативните политики на БСП в бюджет 2020 г. Основният фокус е върху дълбоки реформи в три сектора: публични финанси; социален сектор и здравеопазване. Членовете на Националния съвет се очаква да вземат решение за провеждане на пълен цикъл отчети и избори в БСП. Това се налага, тъй като изтича мандатът на 49-ия конгрес на БСП. Неговото първо заседание се проведе на 7 и 8 май 2016 г., а по устав най-висшият форум на партията се избира за срок от четири години. Това се отнася и за мандата на Национален съвет и председател на партията. След промените в устава обаче конгресът няма да е органът, който избира председателя, а той ще се избира пряко от членовете на БСП. Според отчета за кметовете на Коалиция „БСП за България” са гласували над 650 хиляди български граждани, което е с близо 100 хиляди повече в сравнение с 2015 година. БСП спечели изборите на |-ви тур в 35 общини, яви се на балотаж в 57, от които спечели 24, както и 4-те областни града - Благоевград, Перник, Разград и Русе. В градовете с районно деление левицата отиде на балотаж в 4 варненски, 2 пловдивски и 9 района на столицата, като от тях спечели софийските \"Изгрев\" и \"Млаост\". През 2015-а БСП е била на балотаж в 3 софийски и 2 варненски района, но няма спечелен нито един. За първи път от 1995 г. се слага край на тенденцията БСП да получава по-ниски резултати на местни избори в сравнение с всеки предходен - това се посочва в един от изводите на доклада, представен от Добрев днес. Добрев не подмина и критиките на вътрешната опозиция към ръководството на БСП, като се обърна към тях с ирония:", "date": "2019.11.17", "title": "Сергей Станишев: БСП се трансформира в авторитарна партия"}
{"url": "https://clubz.bg/90590-bylgariq_se_nujdae_ot_poveche_jivi_hora", "text": "Тази книга е за хората, които чертаят по-дългата линия. Има, както знаем, два начина твоята кула да е по-висока от чуждата – като събаряш чуждата или като строиш своята. Хората на по-дългата линия не се интересуват от чуждите кули, те строят своите. А когато видят много висока чужда кула – радват се. Защото „щом някой може, значи и аз мога“ е тяхното верую.  Бирбал бил най-мъдрият човек в държавата, казва притчата, затова се сетил да начертае по-дълга линия и така да направи вече нарисуваната по-къса. Не просто най-образованият, не само най-умният - най-мъдрият! Най-мъдрите знаят неща, които не се учат в училище, не ги пише в учебниците. Те знаят, че риск и шанс са едно и също нещо, точно както успех, провал и урок са едно и също. Те са наясно, че енергията да мърмориш за нещо, което не става, понякога е дори по-голяма от енергията да се заемеш и да направиш самото нещо. Те са от късметлиите, които са усетили, че завистта, търсенето на оправдания и леността са тежки за носене, макар да изглеждат най-лекият път. Те не чакат, не молят, не обвиняват света около себе си - те действат. И знаят какво помага на действието. Свободата работи за тях, сега я имат.  Хората, които чертаят по-дългата линия, са онези, които водят общността напред. Те имат този талант. Даниел Пенев пък притежава таланта да ги забелязва и да ги описва, за да ни ги подари. И четейки за тях, да се приближим до мъдростта, като си кажем: „Щом те могат, значи и ние можем“. Тази книга се отваря със съмнение и се затваря с възхищение. Нямаше да сме българи, ако не беше така. Всяка от описаните истории е урок по кураж. И затова прилича на учебник за мъдрите неща, които обикновено не са в учебниците, а в живота наоколо.   Даниел Пенев (26 г.) е журналист, преводач и редактор. Бил е стажант в  ,   и  , както и в офиса на Мария Габриел в Европейския парламент в Брюксел. Негови материали са публикувани в български и международни медии като  ,  ,  ,   и  . Ако сте на възраст между 15 и 35 г., сигурно редовно попадате на подобни коментари за ситуацията в България. И как да е другояче след три бурни десетилетия на сътресения, разочарования, предателства, загуби и раздели. Болката, която съпътства прехода ни към демокрация, ни накара да се затворим в себе си, да таим злоба спрямо всичко и всички тук и да се възприемаме за обречени, сякаш сме осъдени на доживотен затвор без право на обжалване. И сякаш от изборите и действията ни не зависи нищо! Израснах в семейство, което, за щастие, никога не е имало финансови затруднения. Въпреки това в гимназията, подобно на стотици хиляди мои сънародници, аз започнах да си представям бъдещето си извън пределите на България. Все пак като дете на прехода съм се наслушал как в България нищо не се получава, как страната тъне в мизерия и как всеки, който може и има смелостта да предприеме тази стъпка, се спасява в чужбина, прокуден от лошо образование и здраве-опазване, корупция и покварено правосъдие. Даниел Пенев разказва истории за вдъхновяващи личности Покрай обучението и пътуванията ми в чужбина постепенно осъзнах, че аз и много други българи имаме изкривена представа за България. Споменатите проблеми продължават да тровят живота на немалко от нас. Те обаче не би трябвало да ни служат за извинение да смятаме, че на тази земя няма по-изстрадал народ от нас. Ако анализираме положението, в което се намираме, в правилния контекст, ще установим, че към 2019 г. България е източник не само или основно на проблеми, а и на чудесни възможности. Като граждани на Европейския съюз (ЕС) ние имаме свободата да пътуваме във всяка от останалите страни членки на общността само с лична карта. Същото важи и за страни като Швейцария, Норвегия и Исландия, които не са в ЕС, но прилагат голяма част от неговото законодателство. С български паспорт пък можем да пътуваме до още над 130 държави – от Турция, Египет и Мароко през Канада, Бразилия и Сингапур до Сейшелите, Бахамите и Малдивите. Тази свобода на пътуване е факт само 30 години след края на един период, през който родителите ни са можели да пътуват само до „правилно ориентирани“ в идеологически план държави – и то при определени условия.  Някои ще контрират, че днешната ситуация не се различава особено от ситуацията преди 1989 г., понеже истински свободни да пътуват са само хората, които могат да си го позволят. Да, парите играят важна роля. Няма обаче никакъв спор, че независимо от финансовите ми възможности, за мен е в пъти по-добре да живея в страна, в която аз решавам къде, кога, как и с кого да пътувам, отколкото в страна, в която тези решения зависят от бюрократи, чиито решения зависят от заповедите на техните началници, чиито решения зависят от политическите пристрастия и цели на „бащата на нацията“ и неговите съратници, чиито решения – в случая на социалистическа България – зависят от политическите пристрастия и цели на лидерите на друга държава. Стой на място и я наблюдавай! Предимствата на това да живееш в България през 2019 г. не се изчерпват със свободата на пътуване. Може би най-големият плюс е мирът – онова благо, което остава мираж за милиони хора в Близкия изток и други части на света в постоянно военно положение. Фактът, че приемаме мира за даденост, говори красноречиво за огромния напредък, който сме постигнали. Този мир прави възможни всички останали елементи на един пълноценен живот като достъп до питейна вода, храна, образование, здравеопазване, работа и щастливи мигове в компанията на близки и приятели. Друг огромен плюс на живота в България е изобилието от възможности да използваш знанията, уменията и контактите си в полза на общото благо. Да, България тепърва трябва да се справя с много предизвикателства, но ние имаме свободата (а донякъде и привилегията) да участваме в този процес. Когато подхождаме градивно, дупките по улицата, счупените пейки в парка, застаряването на учителите, лошите условия в болниците, неуредиците в градския транспорт и ограничените средства за култура и изкуство могат да се превърнат в материали за изграждане на една по-хубава България.  \n\tДобрата новина: през последните 15 години тук се завръщат все повече българи, учили в някои от най-реномираните висши учебни заведения в света. И не, те не се връщат, защото са се „провалили“ в чужбина, както обичат да натъртват злите езици, а защото виждат поле за изява и смисъл в това да използват опита и контактите си на родна земя. Аз, който дълги години си представях, че ще градя кариера на Запад, започнах да гледам по един по-различен начин на България през 2015 г. Тогава, като участник в стажантската програма на bTV, интервюирах млада дама, която се беше върнала в България след петгодишно следване в Германия, Холандия и Португалия. Покрай нея се запознах с дейността и част от екипа на Сдружение „Тук-Там“, което свързва българите с образование и опит в чужбина и българите в страната. През септември същата година се присъединих към екипа на TrueStory.bg – платформа, която представя вдъхновяващи личности, инициативи и каузи и така предлага алтернатива на преобладаващо негативното съдържание в традиционните медии. Оттогава насам се запознах с редица образовани, възпитани и дейни българи, които с работата си доказват, че развитието на България зависи основно от ценностите, съзидателността и стремежите ни.  Когато войната стана немислима В момента съм на 26 г. Върнах се в България, след като завърших магистратурата си по международни отношения в Централноевропейския университет в Будапеща. Вече две години живея и работя тук, като се опитвам да съчетавам занимания, които ми носят усещане за смисъл и ме провокират да давам най-доброто от себе си всеки ден. В същото време продължавам да използвам всяка възможност за пътувания и обучения в чужбина, защото знам колко ценен е този опит. Днес мога смело да заявя, че се чувствам прекрасно в България. Това в никакъв случай не означава, че съм надянал розови очила и съм сляп за предизвикателствата, пред които продължава да бъде изправена страната ни. Просто се научих да анализирам случващото се тук в по-широк план и съм се фокусирал върху това да градя, колкото ми позволяват силите, вместо да руша или да преча на другите да градят. В тази връзка е добре да осмислим и запомним думите на американския писател, философ, теолог и борец за човешки права Хауърд Търман: Надявам се историите в тази книга да ви вдъхновят да търсите позитивното, да мечтаете смело и да живеете пълноценно. Не казвам, че ще е лесно, но трудностите по пътя правят пътуването далеч по-вълнуващо. Вярвам, че България се нуждае от повече живи хора. Защото колкото по-живи сме ние, толкова по-жива ще бъде и тя! Стой на място и я наблюдавай! Когато войната стана немислима", "date": "2019.11.17", "title": "България се нуждае от повече живи хора"}
{"url": "https://clubz.bg/90592-moskovskite_oligarsi_i_piterskite_liberali", "text": "Необикновено увлекателна книга. Най-важният етап в историята на Русия става ясен благодарение на това, че хората, творили тази история, са показани удивително живи; понякога направо ти се иска да им кажеш: „Не, не трябва, това е грешка, вие погубвате Русия!“ Не мога да се сетя за нито една друга книга която така пълно, точно и мощно да представя на читателя смисъла на ключово историческо събитие. -  Зигар превръща Русия от края на XIX и началото на ХХ век в своеобразен ретро фейсбук: десетки персонажи, преминаващи от история в история, преплетени съдби, крехки алианси, скандални раздори, страстни сдобрявания. Спешно трябва да си вадим уроци от този опит със столетна давност. Ако тогава властта поне малко по-слабо беше завинтвала гайките и навреме да беше дала на страната достатъчно свобода, можеше да минем и без тези сътресения. -    Благодарение на икономическия подем през втората половина на ХІХ век се разраства търговското съсловие, което в Русия играе ролята на буржоазия. Новата руска средна класа се състои от доскорошни селяни, които са се захванали с търговия и са забогатели. Впрочем според преброяването на населението през 1897 година търговците са само 0,5% от населението, дори дворяните в Русия са повече – 1,5 процента. Като правило най-мощните търговски династии са московските и те принадлежат към старообрядчески кланове.  Търговските династии се появяват в Русия едва в началото на ХІХ век. Основател на династията Морозови е Сава Морозов, крепостен селянин, който забогатява и успява да се откупи. Той е спечелил огромно състояние от производство на платове – за това обстоятелство е способствал съюзът на Русия с наполеоновска Франция и участието в континенталната блокада на Англия. Поради блокадата в Русия изчезва евтиното английско сукно и заместването на вноса бързо обогатява вътрешните производители. (Сава Морозов-старши купува английски тъкачни станове и започва производство на памучни платове, което по-късно се превръща в текстилна империя.) В търговската среда цари много по-сурова атмосфера, отколкото в кое да е силно патриархално дворянско семейство. Староверците са консервативни и в бита, и в икономическата политика: те са за протекционизъм и подкрепа на отечествения производител, против проникването на западен капитал. Чуждестранните банкери са техни преки конкуренти. Спомените как старите търговци отстоявали традиционните ценности ужасяват.  Съпругата на Сава Морозов-старши, която родила сина си Тимофей на 45 години, се молела той по-скоро да умре и да я избави от този позор (престанала да моли Бог за това едва когато синът ѝ навършил 20). Внукът на основателя на династията, синът на Тимофей, който също се казвал Сава Морозов, завинаги скъсал с родителите си, когато решил да се ожени за разведена жена. Бащата на неговата любима Зинаида Зимин, също богат старообрядец, работещ в една от фабриките на династията Морозови, щом научил, че тя се развежда с първия си съпруг, за да се омъжи за Сава Морозов, казал на единствената си дъщеря: „По-добре да беше умряла вместо този позор“. Фактът, че дъщеря му престанала да пости, му изглеждал едва ли 73 не като признак на побъркване: „Вие, госпожо, скоро ще тръгнете с краката нагоре“ – спомня си Зинаида думите на баща си. Родителите на новия ѝ съпруг Сава Морозов впрочем се отнесли към снаха си, парясницата, доста толерантно за онези времена. Свекърът ѝ я укорявал само задето ходела без кърпа на главата („А на вас, душичке, много ви отива забрадка“), а свекърва ѝ била „крайно нелюбезна“ само през първите 20 години съвместен живот.  С една дума, през ХІХ век нравите и моралните принципи на търговците оставали много по-близки до селските, отколкото до дворянските. „При търговците почти никой не беше близък с децата си – спомня си Зинаида Морозова. – Мисля, че беше така, защото при селяните не е имало такава близост, изисквали са само уважение към родителите... страх пред Бог и пред родителите.“  Ситуацията се променя при смяната на вековете: появява се ново поколение търговци. На мястото на пионерите на бизнеса в Русия, които стават милиардери по време на реформите на Александър ІІ, идва ново поколение, „златна младеж“, която никак не прилича на децата на полуграмотните „търгуващи селяни“. Те са добре образовани, пътуват на Запад и виждат по съвсем различен начин своето положение в света.  Наследникът на империята на текстилните магнати Морозови Сава Морозов учи в „Кеймбридж“. Третият син на търговеца на водка и „крал на държавните поръчки“, строителя на железопътни линии Иван Мамонтов, също Сава, толкова се увлича по театъра, че заминава за Милано да учи пеене и дори се изявява на сцената на Ла Скала. Децата на строгите старообрядци откриват и за себе си, и за цяла Европа импресионистите, правят това направление скъпо и модерно. Първи в света започват да колекционират съвременна френска живопис Сергей Шчукин, 74 син на фабриканта Иван Шчукин, и братовчедите на Сава Морозов Иван и Михаил. През това време наследникът на „памучната империя“ Третякови Павел Третяков и производителят на коприна Козма Солдатенков (по прякор Козма Медичи) събират огромни колекции руска живопис.  Скрити истини за Втората световна война Най-далече от всички в своето увлечение по изкуството отива синът на търговеца Сергей Алексеев, близък роднина на Мамонтови и Третякови, Константин. Той решава изобщо да не се занимава със семеен бизнес (може да си го позволи – има девет братя), а да посвети живота си на театъра. Алексеев става актьор и режисьор – и взема псевдонима Станиславски.  Зинаида Морозова си спомня, че към началото на ХХ век именно търговското съсловие се превръща във висше общество на Москва: „Дворянството вече беше започнало лека-полека да слиза от сцената. Търговците започнаха да се интересуват от изкуство. Филхармонията почти изцяло се състоеше от хора от търговското съсловие. Дамите от съсловието бяха красиви, обличаха се добре, пътуваха в чужбина, учеха децата си на езици, даваха балове“.  Подобна радикална промяна в начина на живот, отбелязва Зинаида Морозова, оказва силно въздействие върху психиката на златната младеж, внуците на основателите на търговските династии. „Културата беше не постепенна, а твърде бърза. Дядовците не можеха да четат и пишат, бяха откупили се крепостни, „самородни хора“, бяха създали големи фабрики, на децата си бяха взели гуверньори, пращаха ги да учат и мозъкът не можеше да се справи с това натоварване.“  Психологическият дисонанс между външната свобода и семейните патриархални традиции, който изживяват представителите на „третото поколение“, вероятно може да се сравни със състоянието на съвременната младеж, да 75 речем, в Саудитска Арабия, където младите хора трябва някак да съчетаят принудителното уважение към традициите на собствената си страна и омагьосването от западната поп култура. „В някои семейства все още цареше невежество, но при това имаше и бързо израждане, което се изразяваше в голяма нервност – констатира Зинаида Морозова, – старците вярваха в Бог, имаха нравствен устав (разбира се, не всички), а младите бяха отхвърлили всичко, но не бяха намерили нищо ново за себе си.“  Конфликтът между поколенията в търговското съсловие се изразява ярко например в отношенията между Сава Морозов и неговите родители. Бащата Тимофей Морозов, син на основателя на семейната корпорация Сава-старши, е крайно суров в управлението, неговите работници се трудят при нечовешки условия, постоянно ги глобяват и унижават. Всичко завършва с бунт на работниците и последвал съдебен процес, който Тимофей Морозов губи. Това разклаща здравето му и той отстъпва управлението на производството на сина си. Сава, противоположно на баща си, проявява максимална лоялност към трудовия колектив: намалява работния ден до девет часа, строи къщи за служителите, организира корпоративни културни мероприятия, на които кани популярни певци, дори Шаляпин. Родителите осъждат нововъведенията на сина си, макар че неговите инвестиции си струват парите – печалбите растат. Въпреки това, вече на смъртно легло, Тимофей Морозов назначава за главен акционер и директор на заводите не сина си Сава, а съпругата си Мария Фьодоровна. Синът работи като управител на семейните фабрики.  Златната младеж от търговското съсловие за разлика от своите родители изобщо не смята, че дължи всичко на властта. Тези младежи спорят с чиновниците, отстояват своите интереси и създават големи главоболия на министъра на финансите Вите. Отношенията между „питерските либерали“ от правителството начело с Вите и московските „олигарси“ стават все по-напрегнати.  През 1896 година в Нижни Новгород се провежда конференция на индустриалците, на която се обсъждат митата. Участва и 68-годишният Дмитрий Менделеев (прочутият химик и автор на Закона за митническите тарифи), който в желанието си да постави всички свои противници на мястото им заявява, че е безполезно да спорят с него, тъй като с него е съгласен императорът. Залата смутено се умълчава. Но изведнъж един от младите участници казва: „Изводите на учен, подкрепяни от мнението на царя, не само губят своята убедителност, но и компрометират науката“.  \n\tПрисъстващият в залата 28-годишен нижегородски журналист и писател Максим Горки изумено пита съседите си: Кой е този нагъл човек? Обясняват му, че това е наследникът на текстилна империя Сава Морозов. Морозов е на 34 години, той е два пъти по-млад от Менделеев.  Буквално два дни по-късно Морозов става инициатор на още един скандал – на панаира в Нижни Новгород. Това е главното събитие в деловия свят на Русия, във форума участват всички видни бизнесмени от страната, както и представители на правителството. Малко преди откриването на панаира е станало известно, че министърът на финансите Вите е отказал на Комитета на индустриалците да удължи сроковете на кредитите от държавната банка. Отначало Морозов произнася предизвикателна реч: „Сега държавата трябва да се изгражда върху железни греди... Нашето сламено царство не е жизнеспособно... Когато чиновници говорят за положението на фабрично-заводското дело, за положението на работниците, всички вие знаете, че това е „полагане в ковчег...“ – така си спомня неговото слово Горки. После Морозов предлага да напише ответна – много по-остра – телеграма до Вите с искане на кредит. Останалите бизнесмени, макар да смятат, че текстът е предизвикателен, го одобряват. На другия ден Вите удовлетворява молбата им.  Константин Станиславски си спомня, че когато бил съвсем млад, в Москва имало два популярни домашни театъра: единият бил алексеевският (тоест принадлежащият на неговото семейство), другият – мамонтовският, в който главен режисьор бил самият милиардер Сава Мамонтов. Именно в мамонтовския театър под псевдонима Станиславски за пръв път излязъл на сцената начинаещият 17-годишен актьор Костя Алексеев.  „Мамонтов имаше удивителната способност да работи пред хората и да върши по няколко неща едновременно – спомня си Станиславски. – И сега той ръководеше цялата работа и през същото време пишеше пиеса, шегуваше се с младежите, диктуваше делови документи и телеграми във връзка със своите сложни железопътни дела, на които беше инициатор и ръководител. В резултат на двуседмична работа се получаваше своеобразен спектакъл, който възхищаваше и същевременно вбесяваше. От една страна, чудесните декори, проектирани от най-добри художници (например от Виктор Васнецов), отличният режисьорски замисъл създаваха нова ера в театралното изкуство и караха най-добрите театри в Москва да се съобразяват с него. От друга страна – на този превъзходен фон се изявяваха любители, които не бяха успели не само да репетират, но дори да научат ролите си.“  Корпорацията: Русия и КГБ по време на президента Путин  По думите на Станиславски на Мамонтов вечно не му достига търпение: отначало се увлича, после губи интерес към работата, не успява да я доведе до съвършенство. „Странно е, че самият Мамонтов – толкова чувствителен артист и художник – намираше някаква прелест в самата небрежност и припряност на своята театрална работа. На тази почва ние постоянно спорехме и се карахме с него, на тази почва се създадоха известната конкуренция и антагонизмът между неговите и нашите спектакли“ – пише Станиславски.  Ала след като се увлича по италианската опера, „железничарят“ Мамонтов решава да създаде собствен частен оперен театър, тоест да посегне на държавния монопол: дотогава операта в страната принадлежи изцяло на държавата.  Това е звездният час на Мамонтов. За оформянето на декорите за новия театър той кани своите приятели художници: Валентин Серов, Михаил Врубел и Константин Коровин. При него пеят предимно италианци. Изключение правят оперната дива Татяна Любатович (с която той е в любовна връзка), а също 23-годишният Фьодор Шаляпин, с когото Мамонтов се запознава през 1896 година и веднага го кани в своята опера.  „Феденка, вие можете да правите в този театър всичко, което пожелаете! Ако ви трябват костюми, кажете и ще имате костюми. Ако трябва да се постави нова опера, ще поставим операта!“ – така си спомня думите на стопанина на театъра Шаляпин.  През 1897 година Мамонтов кани като втори диригент в театъра 25-годишния Сергей Рахманинов. „Мамонтов беше голям човек и оказа голямо влияние върху руското оперно изкуство – спомня си Рахманинов. – В известно отношение влиянието на Мамонтов върху операта беше подобно на влиянието на Станиславски върху драмата. Мамонтов беше роден режисьор. Много пъти съм слушал как Мамонтов даваше съвети дори на Шаляпин. Тези съвети обикновено бяха много кратки: подхвърлена между другото забележка, обща мисъл, кратка фраза. Шаляпин схващаше от половин дума.“  По същото време със „свои“ театри се сдобиват наследниците на други богати търговски фамилии. През 1898 година Константин Алексеев – Станиславски се запознава с 39-годишния драматург Владимир Немирович и двамата намислят да създадат частен драматичен театър, свободен от натруфеност и фалш, с актуален съвременен репертоар. На премиерата на първия спектакъл „Цар Фьодор Йоанович“ идва 36-годишният наследник на текстилна империя Сава Морозов. Морозов толкова харесва спектакъла, че изкупува практически всички акции на театъра от другите инвеститори (акционери остават само Морозов, Станиславски и Немирович), започва да го финансира, построява за театъра нова сграда.  Московски художествен общодостъпен театър (бъдещият МХТ) – така наричат своята рожба Станиславски и Немирович. Те поставят съвременна драма: Чехов, Толстой, Ибсен. С Толстой имат най-много проблеми – за всяка негова пиеса трябва да се преборват с цензурата.  Впрочем за Морозов театърът е почивка. Той е толкова изтормозен от работата по време на Нижегородския панаир, в частност от борбата с пламналата епидемия от холера, че губи всякакво желание да се занимава с бизнес. Отначало, по думите на жена му, лежи в своя кабинет и повтаря: „Уморен съм и не мога да работя“. А после се увлича по театъра – и вече се занимава само с него.  Зинаида Морозова е недоволна. „Разбери, Сава, признавам, че Художественият театър е като почивка за тебе, но да зарежеш заради него фабриката и народа, който те цени и обича, за който можеш да направиш много, с това не мога да се примиря – казва Зинаида на мъжа си. – Ти можеш да направиш толкова добри и полезни неща за фабриката, че нямаш право да изстиваш към нея.“ Той отговаря: „Правя това, което чувствам“. Зинаида, по нейните думи, настоява, че „хората освен чувство имат и дълг“. Но Сава приключва разговора с фразата: „Уморен съм“.  Само в театъра той не се уморява, лично следи строителството, помага да се поставят декорите, занимава се с осветлението и дори разрежда боите, за да постигнат „правилната лунна светлина“ по време на спектакъла. Накрая увлеченият Сава Морозов се влюбва в една млада звезда на МХТ – актрисата Мария Андреева.  Обществената дейност и благотворителност донасят на Морозов и Мамонтов слава не само в Москва, но и в Петербург. Младите търговци се сближават с Вите и всеки се старае да използва познанството си с министъра в свой интерес: Морозов успява да се сдобие с разрешение на цензурната комисия за поставяне на забранени пиеси, а Мамонтов получава за своята компания нови държавни поръчки за строителство на железопътни линии. В това число спечелва конкурса за удължаване на построената от баща му Ярославска железопътна линия до Архангелск. За този проект Вите е много благодарен на Мамонтов – и дори издейства той да бъде удостоен с орден „Свети Владимир“, втора степен.  През 1899 година Мамонтов решава да създаде най-добрия в страната вестник, като хвърля ръкавица на „неръкостискуемия“ Алексей Суворин, собственика на найпопулярния вестник в страната „Новое время“. Привлича от екипа на Суворин най-добрия журналист, Александър Амфитеатров, кани го за главен редактор. Новият вестник се нарича „Россия“.  Впрочем бизнесът на Мамонтов, въпреки връзките му с Вите, не върви твърде сполучливо, може би защото той дава прекалено много пари и внимание на театъра, а не на компанията си. Железопътната линия до Архангелск, макар и важна за развитието на Севера, не носи печалба. През това време Мамонтов замисля мощна корпорация, която да включва не само железниците, но и вагоностроителния, и корабостроителния завод и металургичния комбинат.  За модернизацията на предприятията са нужни пари и Мамонтов ги иззема от сметките на своите предприятия, като ги превърта през други. За да поддържа компаниите живи, Мамонтов (или по-вероятно неговите помощници) използва сиви схеми.  „Чрез различни комбинации, главна роля в които са играели фиктивни сделки, фиктивни сметки и също такива записи в книгите, те са се изхитряли да прехвърлят пари от касата на железницата в касата на заводите и обратно и да създават на хартия привидност за тяхната кредитоспособност“ – така описва ситуацията тогавашният прокурор на Москва Алексей Лопухин.  Скоро близостта с Вите помага на Мамонтов да намери още по-добър изход. Неговата компания „Дружество на Московско-Ярославския път“ печели концесия за строителството на железопътна линия Петербург–Вологда–Вятка. Резултатите от конкурса са утвърдени от Държавния съвет, Мамонтов е сигурен, че високата доходност от новия път ще компенсира неговите загуби от архангелския проект. Но тъй като няма пари за строителството, взема кредит, залагайки още непостроената железопътна линия.  Внезапно през 1899 година се променя икономическата конюнктура. В Америка се разоряват няколко железопътни компании, в Европа започва борсова криза. „Банките запращяха. Златната валута запращя. Вите пращи заедно с нея“ – пише в своя дневник Суворин.  За да спаси положението си, а заедно с него банковата система, Вите тръгва в настъпление срещу довчерашния си приятел Сава Мамонтов. Той настоява банката да си върне кредита от Мамонтов. А ако той не успее да се разплати – да върне вятската концесия.  „По инициатива на Вите срещу Мамонтов и неговите колеги беше възбудено наказателно преследване заради същите онези противозаконни финансови комбинации, за които Министерството на финансите прекрасно знаеше, но които бе прикрило с ходатайство пред Държавния съвет за предаване на изгодната концесия в ръцете на същите хора, които после реши да прати на подсъдимата скамейка – спомня си прокурорът Лопухин. – Те изглеждаха като хора много повече изсилили се в предприемачеството, отколкото нечестни. Разбира се, беше невъзможно да се защитава нравствеността на техните постъпки, но и изборът на Министерството на финансите да даде именно тях под съд изглеждаше неразбираем.“  По-нататък всичко заприличва на либрето на лоша опера. Сава Мамонтов не може да изплати кредита на банката, Вите настоява той да бъде принуден да продаде на държавата акциите на железопътната линия от Москва до Архангелск на символична цена. Мамонтов е разорен и обвинен от държавата в присвоявания и злоупотреби. Арестуват го и го прекарват пеша през цяла Москва, за да го хвърлят в Таганския затвор.  Мамонтов се опитва да спаси бизнеса, неговите приятели, на първо място Сава Морозов, се готвят да внесат парична гаранция за него, но властите създават пречки. Сумата на гаранцията е прекомерна дори за преуспели търговци – пет милиона рубли.   Приятелите художници – Серов, Врубел, Репин, Суриков, Поленов, Левитан, Васнецов – се изказват публично в защита на Мамонтов. Валентин Серов дори отива при Николай ІІ с молба да пуснат болния Мамонтов под домашен арест – императорът казва, че вече се е разпоредил, но нищо не се случва. Фьодор Шаляпин, който е напуснал операта на Мамонтов, напротив – избягва да подкрепи изпадналия в немилост бизнесмен.  Преди съдебното заседание Мамонтов все пак е поставен под домашен арест. В съдебната зала идва Горки. В писмото си до Чехов той описва така своите впечатления: „Видях Мамонтов – оригинална фигура! Никак не ми прилича на мошеник в същината си, просто твърде много обича красивото и в любовта си се е увлякъл“. Съдбата на Мамонтов ще решават заседатели. В залата Станиславски очаква присъдата със затаен дъх. Когато заседателите обявяват Мамонтов за невинен, „залата се затресе от ръкопляскания. Тълпата, просълзена, се втурна да прегръща своя любимец“ – спомня си тази сцена режисьорът от Художествения театър.  Впрочем това е последната овация за Мамонтов. Той е банкрутирал – и вече не е в състояние да се върне нито в бизнеса, нито в театъра, нито при жена си, която не му е простила връзката с оперната певица. Впрочем и за Вите тази игра не завършва с успех. Той не успява да избегне кризата – в руската икономика започва депресия, от която страната ще започне да се измъква едва след 1907 година, когато самият Вите вече няма да е в правителството.  Корпорацията: Русия и КГБ по време на президента Путин ", "date": "2019.11.17", "title": "Московските олигарси и питерските либерали"}
{"url": "https://clubz.bg/90619-stroitelstvoto_na_turski_potok_shte_zavyrshi_do_kraq_na_godinata", "text": "Турция ще завърши строителството на газопровода \"Турски поток\" до края на тази година, заяви турският министър на енергетиката и природните ресурси Фатих Дьонмез, цитиран от БТА. Министърът бе на инспекция в района на град Виза, окръг Къркларели, където се извършва строителството на газопровода. По \"Турски поток\" ще се транспортира руски газ през Турция за Европа. По думите на турския министър вече са получени всички необходими разрешителни съгласно изискванията в законодателството за околната среда и горите.", "date": "2019.11.17", "title": "Строителството на \"Турски поток\" ще завърши до края на годината"}
{"url": "https://clubz.bg/90613-cqla_rusiq_sledi_na_jivo_kriminalniq_serial_%E2%80%9Enapoleon_razchlenitel%E2%80%9D", "text": "Министърът на културата на Русия Владимир Медински отправи критика към медиите заради   на историята с убийството на докторантката от Санктпетербургския държавен университет (СПДУ) Анастасия Ешченко от доцент Олег Соколов, съобщава агенция „Интерфакс”. В нощта на 8 срещу 9 ноември историк с международна известност от Санктпетербургския държавен университет (СПДУ) е задържан по подозрение в убийство. Доц. Олег Соколов - един от основателите на движението за военноисторически възстановки в Русия, специалист по военна история на Франция и Наполеоновите войни, кавалер на френския орден на Почетния легион – е заловен при опит да изхвърли в реката пакет с отрязани женски ръце. В дома му е открито разчлененото тяло на млада жена, която се оказа неговата приятелка. Медиите обаче продължават да осветяват случая, не само защото интересът на читателите е голям, а и защото не спират да излизат различни факти и обстоятелства, които е добре да се знаят - например заподозреният доц. Соколов се оказа приятел на министър Медински. Междувременно в социалните мрежи започна странна кампания в защита на историка убиец   и много негови бивши студенти предполагат, че това е благодарение на връзките му в Университета, в Руското военно-историческо общество и познанствата му с хора на високи постове. Сега те предполагат, че Соколов или ще бъде изпратен на лечение, или ще получи минимална присъда, съобщава руската секция на Би Би Си. Една от бившите му студентки твърди, че историкът не умеел да контролира агресията си и особено в нетрезво състояние да си до него било  . Според нея никой от хората около него не бил изненадан, че Соколов може да убие човек в пристъп на гняв. Доцент Соколов обичал да повтаря, че жените стареят, а студентките трети курс – никога. Друг негов студент коментира, че у Соколов  . През февруари 2018-а доцент Соколов е станал обект на политическа шега. Шегаджиите му позвънили уж от президентската администрация с предложение да стане доверено лице   на Владимир Путин в предизборната кампания. Соколов с радост се съгласил и подчертал, че подкрепя руския президент и вярва, че е направил всичко правилно в Крим. Шегаджиите го поканили да изнесе реч в подкрепа на президента, историкът приел с радост, но се оплакал, че поради бюрократични пречки все още не е станал доктор на науките и подхвърлил, че би било по-авторитетно, ако говори в подкрепа на Путин като доктор на науките и професор, а не като доцент и кандидат. В своите връзки и заигравки със студентките Соколов не се различавал от колегите си. По спомени на випускници, в историческия факултет отдавна всички били свикнали да виждат как преподаватели се целуват със студентки на стълбите пред университета – те са пълнолетни хора, това си е нормално – смятали мнозина. Мисълта, че студентките са в зависимо положение от преподавателите, хрумвала на малцина. В сряда вечерта по радио „Эхо Москвы” известният водещ Александър Невзоров съобщи, че   и се запита какво ли би се случило, ако тази неделя в Русия имаше президентски избори. Задържаха известен руски историк за убийство Невзоров препоръча на затворническите власти да не връщат на Соколов очилата му  , за да не използва парче счупена стъкло и прекъсне  на най-интересното място, защото цялата страна чака продължението на този адски сериал. Любимото занимание за доц. Олег Соколов, специалист по Наполеон, било реконструкции на военни битки. В тази връзка Невзоров коментира: В радиопредаването съобщиха и последната новост от разследването – в главата на жертвата са били открити 4 куршума и изглежда твърде вероятно по време на смъртта си тя да е спяла, което поставя под въпрос обясненията на заподозрения, че е извършил убийството в състояние на афект по време на кавга.", "date": "2019.11.17", "title": "Цяла Русия следи на живо криминалния сериал „Наполеон-разчленител”"}
{"url": "https://clubz.bg/90622-podkrepa_moje_da_napusne_syveta_za_tristranno_sytrudnichestvo", "text": "КТ \"Подкрепа\" възразява срещу опитите българските работници да бъдат оставени без всякакви приходи именно в дните, в които имат най-голяма нужда от тях. Това е тежко посегателство срещу социалните и осигурителни права на българските граждани, се посочва в позиция на синдиката относно решение на коалиционния съвет на управляващите от 14 ноември, първият ден от болничния да не се плаща от работодателите от 1 януари 2020 г. И да остава за сметка на работещите. Правилото да не се плаща болничния нямало да важи за болни деца и трудова злополука Ако управляващите не променят намеренията си, \"Подкрепа\" изразява готовност да напусне Националния съвет за тристранно сътрудничество и да организира масов, национален протест. Декларацията е публикувана на сайта на синдикалната организация. Публикуваме я без редакторска намеса:", "date": "2019.11.17", "title": "\"Подкрепа\" може да напусне Съвета за тристранно сътрудничество"}
{"url": "https://clubz.bg/90621-bojidar_kojto_ubi_priqtelkata_si_schita_30_g_zatvor_za_qvna_nespravedlivost", "text": "Върховният касационен съд (ВКС) ще гледа в понеделник едно от почти еднотипните битови убийства на млади жени, които разтърсиха страната  в последните няколко години. В нощта срещу 3 март 2018 г. Вероника Петрова (24 г.) е пребита до смърт от приятеля си Божидар Димитров в апартамент в софийски квартал \"Свобода\" след системен тормоз и серия сигнали до полицията. Историята напомняше за жестоката съдба на друга млада жена, Виола, която бе пребита до смърт от приятеля си предното лято в София. Съседи на Божидар и Вероника в блока разказаха тогава, че мъжът тормозел отдавна младата жена. Във фаталната нощ той я пребил до смърт, като насилието е продължавало часове наред. Според комшиите Божидар се нанесъл под наем в блока през септември. Първоначално живеел с майка си, която малко след това се изнесла. Чест гост в дома му била Вероника, а скандалите и побоищата били почти ежедневие. Съседите тогава твърдяха пред \"България он еър\", че многократно са подавали сигнали в полицията. А когато униформените идвали на проверка, се опраддавали, че... Божидар не ги пускал в апартамента. Затова и във фаталната нощ, щом чули виковете за помощ на момичето, тъй като подобни скандали били всекидневие, решили да не се обаждат за пореден път на полицията. Когато най-накрая е подаден сигнал на номер 112 и патрулът пристига на място, вече е късно. Вероника е открита мъртва в апартамента, починала от остра кръвозагуба. В медиите излизат детайли за нечовешкия побой и издевателства над голата Вероника във въпросната нощ. Майката на рецидивиста твърди, че той \"много я обичал\". Още същата година Божидар получава на първа инстанция присъда от 20 години затвор по едни от най-тежките членове от НК -  Също така е осъден и да заплати на конституираните по делото частни обвинители и граждански ищци сумите от по  представляващи обезщетения за причинените от деянието вреди. Софийският апелативен обаче изменя присъдата, като завишава наказанието „лишаване от свобода“ на 30 години (кръвнините остават същите). Убийство при домашно насилие - затвор от 15 г. до доживот Сега обжалват и двете страни. Докладчик е съдия Николай Дърмонски.", "date": "2019.11.17", "title": "Божидар, който уби приятелката си, счита 30 г. затвор за \"явна несправедливост\""}
{"url": "https://clubz.bg/90620-264_arestuvani%C2%A0vyv_franciq_na_protestite_prerasnali_v_nasilie", "text": "Френският вътрешен министър Кристоф Кастанер каза, че при вчерашните протести на \"жълтите жилетки\", прераснали в сблъсъци и насилие, са били арестувани в цяла Франция 264 души, предаде Ройтерс, цитирана от БТА. От тях 173 са били задържани в Париж. \"Жълтите жилетки\" пак са тук, макар и оредели Министърът каза пред радио Юроп 1, че зад насилието в събота в Париж стоят \"хулигани\", \"вандали\" и \"слабоумни\". Той допълни, че вчера на протестите е имало малко демонстранти с легитимни искания. По време на демонстрациите вчера в Париж бяха подпалени коли, а полицаи бяха замеряни с камъни и бутилки. Полицията трябваше да използва водно оръдие и сълзотворен газ.", "date": "2019.11.17", "title": "264 арестувани във Франция на протестите, прераснали в насилие"}
{"url": "https://clubz.bg/90582-jyltite_jiletki_pak_sa_tuk_makar_i_oredeli", "text": "Техният бунт, породен от данък върху горивата, избухна в разгара на есента във Франция и разтърсваше в продължение на месеци мандата на президента Еманюел Макрон. Година по-късно редиците им са оголени и \"жълтите жилетки\" търсят други начини да продължат това безпрецедентно обществено движение, пише в анализ Франс прес, цитирана от БТА. На 17 ноември 2018 г. 282 000 души, по данни на властите, облечени в светлоотразителни жилетки, се отзоваха във Франция на призив във Фейсбук. Демонстрантите, които не бяха организирани по партийна или синдикална линия, блокираха стотици кръгови движения - символи на предградията, чиито жители страдат от намаляваща покупателна способност. Същия ден в Париж стотици блокираха част от \"Шанз Елизе\". Булевардът стана емблематичен за съботните демонстрации до забраната им в средата на март 2019 г., наложена заради вандалски прояви на него. Това бе последният пик на протестното движение, което вече бе опетнено през декември 2018 г. от нападението срещу Триумфалната арка, кадрите от което шокираха света. От пролетта мобилизацията по улиците постоянно намалява и през последните уикенди вече се събират едва няколко хиляди демонстранти. Френският президент Еманюел Макрон обаче смята, че година след началото на протестите на \"жълтите жилетки\" вече нищо не е както преди. В края на ноември 2018 г. правителството бе принудено да признае успеха на първите протести на \"жълтите жилетки\". Започна криза, която предизвика в продължение на седмици сътресения на най-високо равнище във френската държава. Макрон устоя на бурята и се готви да започне втората част от мандата си, запазвайки \"жизнената енергия\" за \"преобразяване на страната\". Но с \"повече търпение и вслушване\", увери той наскоро. В пика на кризата, през декември 2018 г., Макрон изглеждаше поразен от яростното отхвърляне на неговата личност по време на демонстрациите. В началото той си мислеше, че \"може да наложи своите реформи\", подчертава политологът Жан Гариг. Тази криза \"го накара да разбере, че враждебността, изразена от мнозинството французи, му налага да използва друг метод\", основаващ се върху \"търсенето на диалог с гражданите и с посредничещи структури\", допълва Гариг. Седемнайсетте милиарда евро помощи и намаляването на данъци, които обяви президентът, позволиха да се възстанови връзката му с французите, смята Фредерик Даби, заместник-генерален директор на Френския институт за проучване на общественото мнение. Много \"жълти жилетки\" се надяват на нова протестна вълна през уикенда по случай годишнината. Смята се, че флашболът, станал символ на \"полицейското насилие\", който френското правосъдие отказа да забрани, е извадил око на 24 демонстранти. По данни на властите общо около 2500 демонстранти и 1800 полицаи са били ранени по време на протестите. На публикувано през октомври в интернет видео Ерик Друе, друга емблематична фигура на движението, призова за мобилизация, до този момент безуспешно. \n\tДа се обявява край на движението само заради малкия брой демонстранти е грешка според Лоран Жанпиер, анализатор в Националния център за научни изследвания. Година по-късно \"жълтите жилетки\" все още не са намерили политическа перспектива.На европейските избори през май двете листи на движението получиха едва 0,54 и 0,01 процента от гласовете. Няколко инициативи за структуриране на движението, чиито контури все още са много размити, са в процес на подготовка. Общото междя тях е, че всички те предвиждат повече пряка демокрация. Людоски работи за създаването на \"гражданско лоби\" във всеки департамент. Идеята е тези лобита \"да карат местните власти да реагират и да разберат, че гражданите имат какво да кажат\", обяснява тя. Други \"жълти жилетки\" ще бъдат кандидати на общинските избори през март 2020 г. През последните месеци по света избухнаха няколко социални конфликта, коренящи се най-вече в икономическите неравенства и политическата маргинализация - безпрецедентният бунт срещу политическите ръководители в Ливан, кризата в Чили, протестното движение в Алжир, бунтът в Хонконг и други. Искрата, която възпламени народния гняв в тези различни страни, показва дълбоко негодувание и запазваща се или нарастваща пропаст между бедни и богати. През 2018 г. според \"Оксфам\" 26 милиардери са притежавали толкова пари, колкото по-бедната половина половина от населението на планетата.", "date": "2019.11.17", "title": "\"Жълтите жилетки\" пак са тук, макар и оредели"}
{"url": "https://clubz.bg/90615-dva_samoleta_se_sblyskaha_vyv_frankfurt_nqma_postradali", "text": "Два самолета се сблъскаха на летището във Франкфурт, но за щастие няма пострадали, предаде ДПА, цитирана от БТА. Самолет на авиокомпания \"Къриън еър\" се ударил леко в самолет на авиокомпания \"Еър Намибия\" след приземяването на летището. На двата самолета са нанесени щети, но никой не е ранен. Машината на \"Еър Намибия\" се е движела с ниска скорост на земята, когато в нея се ударил южнокорейският самолет.", "date": "2019.11.17", "title": "Два самолета се сблъскаха във Франкфурт, няма пострадали"}
