{"url": "http://clubz.bg/77185-evrozonata_napravi_malka_stypka_kym_po_dylboka_integraciq", "text": "Държавните и правителствените ръководители на ЕС направиха в петък малка крачка към по-дълбока интеграция в еврозоната. Всички лидери, освен на Великобритания, която напуска ЕС догодина,  , постигнато по-рано от финансовите им министри, да дадат допълнителни функции на спасителния фонд на еврозоната - Европейския механизъм за стабилност.  Те обаче не успяха да дадат поисканите от съвета на финансовите министри указания за размера на бъдещ бюджет на еврозоната и решиха да продължат да го обсъждат. Лидерите приеха само, че той трябва да бъде част от общия бюджет на ЕС, който представлява около 1 на сто от общия брутен вътрешен продукт на съюза, т.е. около 1 000 милиарда евро за седем години.  Срещата не постигна напредък и по създаването на единна схема за гарантиране на банковите влогове в еврозоната - последния липсващ елемент от нейния банков съюз сле единния надзор и единния механизъм за преструктуриране на банки в затруднение.  Решенията от петък са разочарование за Франция, чийто президент Еманюел Макрон имаше амбиция за многомилиарден бюджет на държавите с общата валута, който представлява няколко процента от БВП на еврозоната и ще може да ги подпомага с инвестиции в години на икономически спад. Лидерите се отказаха и от германско предложение за европрейска застрахователна схема за безработица в рамките на бюджета на еврозоната. Те приеха, че неговата цел трябва да се ограничи с подкрепа конкурентоспособността на икономиките. Дебатите за предназначението, размера и начините на финансиране на бюджета на еврозоната ще продължат до юни 2019 година, малко след изборите за следващ Европейски парламент, които са през май с.г..  Европейската комисия беше предложила миналия май два нови финансови инструмента на държавите с общата валута - един, който да подпомага структуните реформи и страните, подготвящи се за членство в нея, и друг, който да има стабилизационна функция за държавите от еврото, които изживяват кризи. Холандия с подкрепата на няколко страни от северозападната част на Европа е против стабилизиращата функция, защото тя би позволила на финансово недисциплинирани и неефектимни икономики да оцеляват с парите на другите. Що се отнася до общата схема за гарантиране на влоговете, Германия и Холандия са резервирани, защото се страхуват, че парите на техните граждани и фирми ще трябва да гарантират спестяванията на италианци, гърци, португалци, където банките още изпитват затруднения вследствие на кризата от 2010 - 2015 година. Финансовите министри дори не успяха да се споразумеят за започнат дискусии по общата схема и прехвърлиха решението на държавните и правителствените ръководители. Те обаче в заключенията споменаха само нуждата от намаляване на рисковете в банковия сектор.", "date": "2018.12.14", "title": "Еврозоната направи малка стъпка към по-дълбока интеграция"}
{"url": "http://clubz.bg/77155-bylgariq_zemq_na_mamini_sincheta", "text": "България се превръща в земя на мамини синчета. Младите българи на възраст от 16 до 29 години, които живеят с родителите си, са с близо 20 на сто повече от младите българки, показват  , обявени днес от Евростат, статистическата служба на Европейския съюз. Те сочат, България, където разликата между деловете на младежите и девойките, които живеят с мама и тате (19,3%) е най-голяма и е в полза на младежите. Делът на младите хора на възраст от 16 до 29 години, живеещи с родителите си през 2017  година е била 68,2 % в целия ЕС. За младите мъже този дял е бил 73,3 %, докато за младите жени той е бил 62.9 % - разлика от 10,4 процентни пункта. Във всяка държава членка делът на младите жени, които живеят с родителите си е по-голям от този на младите мъже. Втората след българската разлика е румънската (17,2 процентни пункта). Най-малки са разликите в Испания (5,7 процентни пункта), Швеция (4,7 процентни пункта) и Малта (4,6 процентни пункта). Най-големи дялове на млади мъже, които живеят с родителите си имат Хърватия (93,1 %), Словакия (89,2 %), Италия (88,3 %) и Малта (87,0 %), докато за младите жени най-високи дялове са установени в Малта (82,4 %) и Хърватия (82,3 %). Най-ниски проценти за двата пола отбелязват Финландия(40,8 % за младите мъже и 30,1 % за младите жени) и Дания (39,5 % за младите мъже и 31,9 % за младите жени). За България тези дялове са приблизителто 82% за младите мъже и 62% за младите жени.", "date": "2018.12.14", "title": "България - земя на мамини синчета"}
{"url": "http://clubz.bg/77169-za_kpkonpi_poddryjnicite_%D1%9D_i_drugite_nakratko", "text": "От първите дни на своето съществуване Комисията за отнемане на незаконно придобито имущество (КОНПИ) е обект на голямо обществено очакване. Като един величествен Дядо Коледа или всевластно божество по закон тя е призвана да възстановява чувството за справедливост в обществото. И от управлението на Симеон Сакскобурготски, когато бе измислен първообразът на КОНПИ,  справедливостта е в процес на възстановяване. Но още от създаването си до ден днешен, въпреки разширяването на правомощията ѝ, Комисията има фундаментален проблем – има множество правомощия, но няма ясна идейна концепция за съществуването си и принципни основания за работата си. Причините за това са, че корупцията и престъпността се борят по обвинение на прокуратурата пред съда, който монополно осъжда доказано виновните. После осъдените изтърпяват наказание, третират се негативно от държавата и обществото като осъждани, получават (евентуално) възможност за поправяне, а пред обществото се въздава справедливост и възмездие. Решено: конфискация без наказателно дело и присъда. И без дебати КОНПИ обаче не постига нито едно от тези неща поради следните причини: КОНПИ е административен апарат с три други функции: Тоест КОНПИ е една обикновена администрация, а относно конфискацията на имущество без наказателна санкция остава неотговорен въпросът доколко това е допустимо според българското законодателство и според правото на ЕС (очаква се произнасяне на Съда на ЕС). Липсва гаранция и че конфискацията не се прави по политически подбуди след като ръководството на КОНПИ се определя само от политически силната партия. КПКОНПИ не може да конфискува при прекратяване на наказателното дело След като изяснихме какво е и по-важното – какво не е КОНПИ, ще коментираме следните събития отпреди дни. Само преди седмица Върховният касационен съд (ВКС) постанови тълкувателно решение, с което прие, че прекратяването на наказателното преследване е абсолютна пречка за последваща гражданската конфискация. Макар и тълкуванието да е по втория КОНПИ закон, внесен от ГЕРБ и подкрепен от тогавашното мнозинство в парламента от 2012 г., с който на практика КОНПИ стана безполезна от гледна точка на борбата с корупцията, решението събуди тревога. По-конкретно ВКС повдигна отново следните въпроси: След като няма ясен отговор на тези допълнителни два въпроса отново остава помайването какво точно е КОНПИ и за какво е възможно да се ползва, съществуването на КОНПИ под всичките ѝ форми среща сериозен юридически отпор. Докато юристите се чудят години наред какво точно е КОНПИ, председателят на правната комисия в парламента Даниел Кирилов, ГЕРБ, ДПС и т.нар. патриоти за по-малко от седмица приеха промени в закона за КОНПИ, с които: Въпрос към КПКОНПИ: Върховният съд ли \"продаде мача\" за Христо Бисеров? Освен това, всеки процес за ограничаване или потенциално ограничаване на основни права и свободи спрямо личността не може да бъде без мяра, без срок и без възможност за защита при всяко действие. Това обаче депутатите от правната комисия явно не го знаят, а дори и да го знаят - не го разбират, защото отварят врата за безсрочно проверяване от КОНПИ, а с това и за безмерен произвол. Апропо, само преди няколко дни, на 10-и декември, се навършиха 73 години от приемането на Всеобщата декларация за правата на човека. Български граждани, правната комисия на избраното от Вас Народно събрание, българското политическо статукво и КОНПИ Ви поздравяват със законови промени по повода. \n\t  КПКОНПИ не може да конфискува при прекратяване на наказателното дело Въпрос към КПКОНПИ: Върховният съд ли \"продаде мача\" за Христо Бисеров?", "date": "2018.12.14", "title": "За КПКОНПИ, поддръжниците ѝ и другите накратко"}
{"url": "http://clubz.bg/77184-yunker_obqsnqva_razpraviq_s_mej_ne_tancuvahme_posle_tq_me_celuna", "text": "Преседателите на Европейската комисия и на Европейския съвет Жан-Клод Юнкер и Доналд Туск се опитаха в петък да изгладят отношенията с британската министър- председателка Тереза Мей, които се видимо се обтегнаха в завършилата същия ден среща на върха в Брюксел. Медиите разпространиха видеозапис, на който Мей нервно иска обяснение от Юнкер за негови думи по неин адрес, а той се опитва да я успокои.  След края на Европейския съвет Юнкер увери журалистите, че \"безкрайно уважава\" Мей и призна, че \"тя върши много трудна работа\", опитвайки се да убеди британския парламент да одобри постигнатото от нея споразумение с ЕС за \"Брекзит\". След като записът плъзна из интернет, стана ясно, че Мей е искала от Юнкер обяснение за това, че пред журналисти е нарекъл \"мъгляви\" исканията към колегите и в срещата на върха в четвъртък вечер. Мей публично се скара с Юнкер (ВИДЕО) Запитан какво точно става между него и Мей на записа, Юнкер отговори: Попитан какво да се очаква, след като Мей днес съобщи, че в следващите дни ще има още договорки между Лондон и ЕС за допълнителни уверения по въпроса за границата между Ирландия и Северна Ирландия, Юнкер каза, че няма да бъде в Брюксел за Коледа. \"Имах много срещи с Мей, възхищавам й се, тя е много смела, върши работата си по възможно най-добрия начин. Подкрепям начина, по който работи\", каза той. \"Това, което трябва да обсъждаме сега, са бъдещите отношения ЕС-Великобритания. Секунда след утвърждаването на споразумението от Европейския парламент и парламента в Лондон, започваме преговорите по бъдещите отношения\".  Юнкер каза, че е следил подробно дебата в британския парламент за сделката за \"Брекзит\" и  забелязал \"дълбоко недоверие към ЕС\". Туск каза, че 27-те европейски лидери са третирали Мей \"с повече емпатия и уважение от някои британски депутати\". По думите му вчерашните заключения на Европейския съвет са \"добър знак, че сме готови да препотвърдим уверенията си и добрата си воля за предпазната мярка за Ирландия\". Той пътвърди, че лидерите са направили възможвото, за да улеснят приемането на споразумението за \"Брекзит\" от британския парламент, но изключват отварянето му за още преговори.", "date": "2018.12.14", "title": "Юнкер обяснява разправия с Мей: \"Не танцувахме... После тя ме целуна\""}
{"url": "http://clubz.bg/77182-prezidentyt_prati_byudjeta_za_2019_g_v_ks_zaradi_letishte_sofiq", "text": "Президентът сезира Конституционния съд за разпоредби от Закона за държавния бюджет на България за 2019 г., които са в разрез с конституционните принципи на социалната и правовата държава, съобщиха от пресцентъра на \"Дондуков\" 2. Според президента непостъпването на средства от концесията на летище София във Фонда за гарантиране устойчивост на държавната пенсионна система е конституционно неприемливо. За да не забави действието на бюджетния закон от началото на 2019 г., президентът обнародва Закона за държавния бюджет на Република България, въпреки несъгласието с някои положения в него. Според държавния глава това задължение не е изпълнено с разпоредбите на чл. 96 и § 14, т. 1, 2, 3, б. „а“ и § 15. Приетите с тях правила са отстъпление от принципите на социалната и правовата държава, създават неравенство пред закона и прилагането им ще доведе до противоконституционни последици. Според президента непостъпването на средства от концесията на летище София във Фонда за гарантиране устойчивост на държавната пенсионна система е конституционно неприемливо. В искането се оспорва и въвеждането на упражненото право на пенсия като несъвместимост със заемане на длъжност за държавен служител - или пенсионирането на т.нар. работещи пенсионери в администрацията. \"Реализирането на едно конституционно право, което не влияе негативно върху безпристрастното и законосъобразно изпълнение на държавната служба в обществен интерес, не може да направи едно лице негодно да е държавен служител. Приетата уредба създава неравно третиране в зависимост от основанието за пенсиониране и засяга придобити права, в нарушение на принципите за равенство пред закона и правовата държава. Това законодателно решение не позволява да се отчетат потребностите в различните администрации. Създава се опасност за изпълнението на публични функции, за които след задължителните според закона уволнения може да не се намерят професионално подготвени кандидати\", смята Радев.", "date": "2018.12.14", "title": "Президентът прати бюджета за 2019 г. в КС заради Летище София"}
{"url": "http://clubz.bg/77181-yunker_obvini_orban_che_proizvejda_falshivi_novini", "text": "Председателят на Европейската комисия Жан-Клод Юнкер в петък публично обвини унгарския министър-преседател Виктор Орбан, че произвежда фалшиви новини, за да дискредитира Европейския съюз. В изключително рядко за Комисията излизане от дипломатичния тон и поименно порицание на лидер на държава членка Юнкер каза пред журналистите на заключителната пресконференция на среща на върха на ЕС в Брюксел: Орбан, който заедно с бившия британски премиер Дейвид Камерън гласува през 2014 година против номинацията на Юнкер за председател на Комисията, днес е един от от основните й опоненти, особено в политиките за миграцията и убежището. В   на двудневната си среща лидерите \"подчертават нуждата от решителен отговор, който засяга вътрешните и външните измерения и е всеобхпватен, координиран и добре ресурсно осигурен въз основа на оценка на заплахите\". Tе констатират, че \"разпространението на умишлена, широкомащабна и системна дезинформация, включително като част от хибридна война, е остро стратегическо предизвикателство за нашите демократични системи\" и призовават за  \"бързо и решително действие на Европейско и на национално ниво за осигуряване на свободни и честни европейски и национални избори\".      ", "date": "2018.12.14", "title": "Юнкер обвини Орбан, че произвежда фалшиви новини"}
{"url": "http://clubz.bg/77173-kak_se_kontrolira_nezakonnoto_podslushvane_s_400_dni_otpusk", "text": "Това заяви днес председателят на Националното бюро за контрол на Специалните разузнавателни средства Бойко Рашков в парламента. Той бе един от шестимата кандидати за членове на бюрото в следващия му мандат, които бяха на изслушване в Комисията по сигурност и обществен ред в парламента днес. Трима от тях са членове и в настоящия контролен орган - Огнян Стоичков (кандидат на \"Атака\"), Огнян Атанасов (кандидат на ГЕРБ) и Илия Ганев (кандидат на БСП).  Защо Цацаров свика депутатите и Бойко Рашков? Заради медийни заглавия Рашков за пореден път обвини колегите си, че отказват да приемат дневния ред на ежеседмичните заседания, не ходят на проверки в последната година, а  . В Бюрото царяло \"мълчание\" и \"безделие\". Поради тази причина нито един гражданин през 2018 г. не е бил уведомен, че е бил подслушван незаконно. Едва 10-15% от планираните проверки на институции са били изпълнени, обясни Рашков. Бойко Рашков: Телефонното право е доста развито в нашата страна Рашков твърди и че колегите му блокират работата. Опитите да провери дали обвиняем по дело в Специализирания съд е бил незаконно подслушван са били спрени от останалите. Председателят отговаряше на въпроси на депутати от БСП, които сега подкрепят кандидатурата му. Председателят на комисията Цветан Цветанов се намеси: Останалите кандидати като цяло избегнаха да се спречкват с председателя си, макар Огнян Стоичков, считан за фаворит за следващ председател, да отбеляза, че е принуден от самото начало на мандата да си говори с Рашков с писма.  Единият от новите кандидати на изслушването днес - кандидатът на ДПС Илко Желязков - не участва в спора и само прочете представянето си, а после прочете отговорите на формалните въпроси, като за това какви са важните качества на един член на бюрото. Депутатите не му обърнаха повече внимание. Желязков от години е свързван с депутата от ДПС Делян Пеевски и е бивш агент на Държавна сигурност. Другият нов кандидат е Пламен Колев (\"Воля\"). Кадър на ДС, описван като близък до Пеевски, може да контролира подслушванията В крайна сметка комисията одобри всички кандидати, но един ще изпадне в последствие. Въпреки повторната си номинация Рашков едва ли ще бъде избран. В началото на годината той заяви, че се извършват много нарушения при прилагането на СРС-та. На това възразиха от прокуратурата, МВР и ДАНС, а ГЕРБ обявиха, че няма да го подкрепят за втори мандат. По-късно Рашков обяви, че медии са публикували разпечатки от подслушвания, които неговото бюро не може да получи от държавното обвинение. Главният прокурор Сотир Цацаров тогава обвини председателят на Бюрото в \"евтин политически PR\". Бойко Рашков: Телефонното право е доста развито в нашата страна Кадър на ДС, описван като близък до Пеевски, може да контролира подслушванията", "date": "2018.12.14", "title": "Как се контролира незаконното подслушване? - С 400 дни отпуск"}
{"url": "http://clubz.bg/77162-smeniha_ogranichitelite_po_grafa_vmesto_golemi_perki_malki_triygylnici", "text": "Столична община смени ограничителите на ул. \"Граф Игнатиев\" с нови, които са два пъти по-малки. Това стана ясно при представянето на новите ограничители от главния архитект Здравко Здравков и проектанта архитект Иво Пантелеев. Старите ограничители предизвикаха сериозно обществено възмущение. И допълни, че това ще е окончателното решение за ограничителите. Трамвайното движение трябва да бъде пуснато преди Коледа, след като срокът се изместваше няколко пъти.  Ще се поставят над 500 ограничителя, които ще бъдат залепени със специално лепило и няма да се наложи разбиване на вече ремонтираната улица. Според Здравков това е по-безопасно решение от предишните ограничители.  В рамките на следващите дни ще бъдат монтирани първо 250 от ограничителите, а през предстоящите седмици и останалите. До поставянето на всички ограничители, в участъците, в които предстои монтажът им, ще има временна сигнализация от т.нар. бализи. Тяхната цел е да повиши вниманието на пешеходците в района на трамвайните линии, тъй като ул. \"Граф Игнатиев\" вече няма да има тротоари. Ограничителите ще бъдат монтирани откъм късата им страна, за да отнемат най-малко място. Те ще са на разстояние през 3,40 м, каквато е нормата за безопасност. \n\t", "date": "2018.12.14", "title": "Смениха ограничителите по \"Графа\" - вместо големи перки - малки триъгълници"}
{"url": "http://clubz.bg/77178-germaniq_legalizira_tretiq_pol_v_aktovete_za_rajdane", "text": "Германия легализира трети пол като опция в актовете за раждане, което прави страната пионер в Европа в признаването на интерсексуалните хора, предаде Франс прес, цитирана от БТА. Според законовия текст, който Бундестага (долната камара на парламента) снощи одобри, наред с традиционните женски и мъжки пол, в документите ще присъства и трети вариант -  . Така коалиционното правителство на консерваторите на Ангела Меркел и социалдемократите прилага решение на Конституционния съд от 2017 г. Най-висшата германска съдебна инстанция даде на депутатите срок до края на тази година да гласуват законодателството за  . Германия въведе третия пол. Официално От май 2013 г. досега в Германия беше възможно да не се дава сведение във връзка с пола, като полето за обозначаването му бе оставяно празно. Така в течение на живота си човек можеше да избере мъжки или женски пол, или да не постави отметка.  Транссексуална сирийка стана звезда на гейпарад в Берлин И други европейски страни, като Холандия и Австрия, са на път да признаят съществуването на трети пол. Във Франция до петия ден след раждането новороденото трябва да бъде записано като момче или момиче. Миналата година Касационният съд отхвърли признаването на  , отклонявайки молбата на човек, който по рождение няма нито пенис, нито вагина. Според статистиката на ООН между 0,05 и 1,7 процента от световното население може да се определи като  . Транссексуална сирийка стана звезда на гейпарад в Берлин", "date": "2018.12.14", "title": "Германия легализира третия пол в актовете за раждане"}
{"url": "http://clubz.bg/77177-tereza_mej_prodyljavat_pregovorite_za_oshte_uvereniq_ot_es", "text": "Британската министър-председателка Тереза Мей съобщи, че в идните дни ще продължат преговорите с ЕС за получаването на допълнителните уверения, поискани от парламента в Лондон, за да утвърди споразумението за оттеглянето на Великобритания от общността, предаде БТА. ЕС: \"Брекзит\" не подлежи на предоговаряне Тя заяви, че снощните заключения на Европейския съвет трябва да бъдат приветствани, защото за първи път ЕС приема правно обвързващ документ за т. нар. предпазна мярка за границата между Ирландия и Северна Ирландия. Според нея е от взаимен интерес да се постигне съгласие по този открит за Лондон въпрос, защото напускането на Великобритания без договореност не би довело до нищо добро. Нова среща за \"Брекзит\" през януари? Тя уточни, че е имала сериозен разговор днес с Юнкер и се оказало, че снощи той имал предвид общо преговорите ЕС-Лондон, а не конкретно въпроса за Ирландия, когато казал, че британските позиции били мъгляви. Нова среща за \"Брекзит\" през януари?", "date": "2018.12.14", "title": "Тереза Мей: Продължават преговорите за още уверения от ЕС"}
{"url": "http://clubz.bg/77176-valeri_simeonov_glasen_za_chovek_na_godinata_za_bylgarite_v_ukrajna", "text": "Лидерът на НФСБ и депутат от ПГ на „Обединени патриоти“ Валери Симеонов е номиниран за наградата на Асоциацията на българите в Украйна „Човек на годината - 2018“, информират с официално писмо от българската общност. Той е бил предложен от Одеското областно българско дружество от името на българските културно-просветни дружества в Бесарабия. Това съобщиха от пресцентъра на НФСБ. С решение на конкурсната комисия на Асоциацията през ноември Валери Симеонов е утвърден за номинант. Дългогодишен неин председател е Антон Киссе. Наградата е \"за голям принос в укрепването на икономическите и културни връзки между Украйна и Република България, за личен принос в културно-образователния процес на българската общност\". Какъв е точно големият принос на Валери Симеонов от съобщението не става ясно. През септември още като вицепремиер той откри Осмия общоукраински български събор, който се провежда отново под патронажа на Асоциацията на българите в Украйна. Церемонията по награждаването ще се проведе в Общоукраинския център за българска култура в Одеса от 13.00 ч. на 15 декември 2018 г. Общоукраинският конкурс „Човек на годината“ е учреден през 2002 г. от Асоциацията на българите в Украйна. Той цели стимулиране и поощряване инициативите и действията по запазването на историческите ценности, съдействие за развитие на националния език, култура и традиции на българите в Украйна, задоволяване на културните, етнически, социално-икономически интереси, развитие на дружески и делови връзки между Украйна и България. За последните 16 години почетното звание е присъдено на повече от 200 забележителни личности, предани на делото за възраждане на духовността и културата на българите.", "date": "2018.12.14", "title": "Валери Симеонов гласен за \"Човек на годината\" за българите в Украйна"}
{"url": "http://clubz.bg/77180-milan_nakazan_s_izpitatelen_srok_i_12_miliona_evro_globa", "text": "Край нямат проблемите на \"Милан\". Снощи отборът бе изхвърлен драматично от турнира Лига Европа от гръцкия \"Олимпиакос\". Днес УЕФА обяви решението си по казуса с нарушаването на правилото за финансов феърплей от страна на \"росонерите\". Гръцка трагедия за \"Милан\" Изживяващият тежки времена гранд засега избягва гилотината с изваждане от евротурнирите, но има срок до 30 юни 2021 г., за да заличи пасивите си от футболни дейности и да приведе счетоводните си документи с изряден вид. Ако не го направи до тази дата, автоматически влиза в сила дисквалификация за следващите два сезона (или в тези, в които се класира). Наложена е глоба в размер на 12 милиона евро, която ще бъде удържана от спечеленото в Лига Европа. Клубът е ограничен да картотекира футболисти - максимум 21, вместо 25, колкото могат всички останали. \"Милан\" спечели съдебна битка с УЕФА, ще играе в Европа Миналото лято УЕФА санкционира \"Милан\" за две години, но клубът обжалва успешно пред Арбитражния спортен съд (КАС) в Лозана и игра в ЛЕ. Тогава КАС вдигна забраната и принуди УЕФА да преразгледа казуса. В Нион поясниха, че \"червено-черните\" и сега могат да внесат жалба, ако считат, че това решение ги ощетява. Счита се, че \"Милан\" е нарушил финансовия феърплей с над 200 милиона евро, дадени за трансфери и заплати на футболисти. Преди месеци клубът стана притежание на американски хедж фонд, след като китаецът Ли Йонхон, закупил го от Силвио Берлускони, така и не се отнесе към придобивката си като към истински бизнес проект. \"Милан\" спечели съдебна битка с УЕФА, ще играе в Европа", "date": "2018.12.14", "title": "\"Милан\" наказан с изпитателен срок и 12 милиона евро глоба"}
{"url": "http://clubz.bg/77159-borisov_pred_izbor_i", "text": "Дори и неизкушените в политиката знаят какво общо имат Борисов и Орбан. Те членуват в едно и също европейско политическо семейство – Европейската народна партия. Критиците им у дома и в чужбина смятат, че и двамата са срам за нея. Борисов и Орбан имат сходни позиции за миграцията – и за двамата приоритет е охраната на границите, а не споделянето на миграционната тежест. И България, и Унгария построиха огради по южните си граници. И двете държави се отказаха от Истанбулската конвенция и искат Западните Балкани по-бързо да се присъединят към ЕС. И двете страни се опитват да построят нови руски ядрени централи и руски газопроводи. И в двете опозиционните медии изпитват затруднения и се оплакват, че свободата им е ограничена, а проправителствените са финансово сигурни и лоялни. И в България, и в Унгария опозицията обвинява правителството, че престъпва разделението на властите и е установило практически контрол над всички институции, включително над правосъдието и регулаторите. И Орбан, и Борисов са обвинявани, че управляват авторитарно, еднолично и толерират олигархия от приближени бизнесмени. И едното, и другото правителство са склонни да вадят срещу критиките добрите си икономически показатели. Правителството на Борисов заяви, че ще защитава Унгария от евентуална процедура за ограничаване на членските й права в ЕС. Какво общо има Борисов с Макрон? На пръв поглед нищо. Те изглеждат от различни планети. Да започнем от по-лесните разлики. Борисов е по-як от Макрон. Макрон говори по-добър френски от Борисов. Макрон управлява една от носещите колони на ЕС. Борисов – една от новите му пристройки. Макрон е президент на ядрена сила. Борисов е премиер на ядрена слабост - с четири затворени, два недостроени (затова пък скъпи) и два действащи за ограничени срокове реактори. Борисов идва от пожарната, охранителния бизнес и полицията. Макрон – от инвестиционното банкерство. Макрон е очевиден либерал, Борисов – номинален християндемократ. Макрон има проблеми с простолюдието. Борисов е негов герой. Партията на Макрон е Мade in France. Партията на Борисов е Мade in Germany. Опорната точка на Борисов за Европа е, че няма нищо по-хубаво от нея. Опорната точка на Макрон е, че Европа трябва да стане много по-хубава. Не щеш ли обаче, и Борисов, и Макрон са изправени пред едни и същи протести – с жълти жилетки. И при единия, и при другия те започнаха от цените на горивата. И при единия, и при другия разшириха предмета си – неравенствата, несигурността. И в двата случая протестите нямат ясен лидер, лице, организация. И в България, и във Франция (много повече) стигат до нарушаване на обществения ред. И в двете страни наблюдателите съзират зад тях натрупан по различни причини гняв, който случайна искра е възпламенила. Това са протести на забравените от държавата, които я намират далечна, враждебна, несправедлива и арогантна. В много от случаите те не знаят какво точно искат, освен да я набият. В страната на Орбан също има гняв и недоволство. Те обаче засега се развиват в условия на мир, тишина и строго спазване на обществения ред. Ако българският и френският лидер са изправени пред сходни протести, то е, защото са ги предизвикали по сходен начин. Въпреки многото си различия Борисов и Макрон направиха едно и също важно нещо в политиката на страните си. Те ликвидираха традиционните й двуполюсни модели. Борисов не направи това сам. Неговата партия ГЕРБ продължи процеса, започнал при НДСВ, партията на първия му работодател, цар Симеон II. Това беше процес на ерозия на двата дотогавашни полюса на българската политика – БСП и СДС. Още в първия тур на президентските избори през април и май 2017 година Макрон изхвърли от играта социалистите и републиканците, т.е. традиционните центристки левица и десница, сменяли се в управлението през цялата история на Петата република. И Борисов, и Макрон не дойдоха от нищото. Те тръгнаха към върха на държавите си от трамплини в статуквото, което по-късно пренаредиха. Борисов беше главен секретар на МВР и кмет на София. Макрон беше икономически съветник, а после – министър на президента Франсоа Оланд, от чиято социалистическа партия отмъкна важна част от министрите, сътрудниците и избирателите си. Политическите формации и на Борисов, и на Макрон бяха в генезиса си антисистемни. Те дължаха бързия си възход на харизмата на лидерите си и на критиката на статуквото. В характерния си стил ранният Борисов го нарече по телевизията „лайно в целофан“. Макрон определи противопоставянето на ляво и дясно като остаряло и непродуктивно. И двамата бяха любимци на публиката и камерите. И Борисов, и Макрон постигнаха първите си победи с „краден“ електорат. За тях гласува  голяма част от разочарованите от традиционното ляво и дясно. И двамата поставиха, поне номинално, Европа в центъра на своето говорене, програми и символика. И тук е коренната причина те днес да са пред подобни протести – увличайки част от разочарования от старите двуполюсни модели електорат, центристките НДСВ/ГЕРБ и En marche изпратиха друга немалка част от него в крайноляво и крайнодясно. Тези радикализирани избиратели във Франция днес блокират пътища, супермаркети, складове за горива, бият се с полицията, палят коли и магазини, поругават паметници; в България също блокират  пътища и кръстовища, искат „съд за политическата сган“ и „смяна на системата“, без да могат винаги да кажат какво точно разбират под това. Борисов и Макрон взеха властта от елити, които се бяха „износили“ и компрометирали в борба с безпрецедентни икономически кризи. В България правителството на СДС беше правителство на болката от валутния борд и раздържавяването след финансовия крах през 1996-1997 година. Във Франция администрациите на Никола Саркози и Оланд понесоха политическите пасиви на кризата на еврото и мерките за финансова строгост след 2009 година. Тези кризи доведоха до обедняване, декласиране и радикализация на широки слоеве от населението. Българската „Атака“ стана парламентарна сила при разпада на СДС и ерозията на БСП, т.е., когато двуполюсният модел рухна при правителствата на царя и на т.нар. Тройна коалиция и изгря звездата на ГЕРБ. Докато социалистическата партия и републиканците във Франция се стопиха през 2017 година, крайнодесният Национален фронт (днес – Национален сбор) на Марин льо Пен и крайнолявата „Непокорна Франция“ на Жан-Люк Меланшон се оформиха като главните опоненти на партията на Макрон. Започвайки като антисистемни лидери, помитайки познатите политически играчи, Борисов и Макрон създават и съответна антисистемна опозиция. Тя е зла и агресивна; не иска да спори, а да разрушава. Те са колкото харизматични, толкова и разделящи и истеризиращи обществото лидери. Левите и десните радикали не искат държавите им да „завият“ в някаква политическа посока. Те искат да върнат историята назад. Искат си обратно границите, митата, социалната защита, идентичността и дадения на Европа суверенитет. Те искат да върнат лентата на глобализацията към добрите стари времена преди нея. Техните дебати не са за голямата или малката държава, a за голямата или малката Европа. Следователно те поставят и Борисов, и Макрон пред един и същ въпрос: Напред или назад? И тук приликите между двамата лидери пак изчезват. Макрон е непримирим с радикалите (особено с Националния сбор). Борисов беше принуден от обстоятелствата  да се коалира с тях – подобно на австрийския си колега Себастиан Курц. Макрон няма приятели във френската политика извън малкия му либерален партньор МоДем на Франсоа Байру. Всички са против Макрон. Льо Пен и Меланшон са му \"смъртни\" врагове. Социалистите и републиканците имат да му връщат за поражението, което им нанесе през 2017 година. Те си искат обратно избирателите и предишното статукво. Борисов се е карал остро с всички, но в същото време не е изгорил мостовете към никого. Той може да няма истински приятели (в политиката такива са рядкост), но има избор от потенциални партньори. ГЕРБ отдавна не е антисистемният носител на промяната. Върху развалините на някогашния двуполюсен модел той стана признатата от Европа народна (т.е. дясноцентристка партия) на България със здрави международни връзки (особено в Германия). Да отказваш сътрудничество с такава формация (при липса на фундаментални различия) изглежда неразумно. Макрон не успя да създаде ново европейско политическо семейство по модела на En marche. След месеци на амбициозни планове и опити той беше принуден да търси партньорство с историческия титуляр – Алианса на либералите и демократите за Европа (АЛДЕ). Борисов се чувства комфортно в ЕНП. Щом тя търпи Орбан, щом преди него търпеше бившия италиански министър-председател Силвио Берлускони, Борисов (поне засега) не й е никакъв проблем. Изборът, пред който европейските избори ще изправят Бойко Борисов, е неизбежен. Не се задава някаква буря “отгоре”, която България може да преживее, приклякайки и пускайки вихърът да отмине над главата й. Пропуква се почвата под краката ни и щем-не щем трябва да изберем от коя страна на разлома да стъпим. Не става и да помолим \"началниците горе да се разберат\" и да им кажем, че сме готови да приемем всякаква Европа, стига да ни дава пари. Такава опция няма. И да иска, Европейският съюз не може вече да остане в състоянието си до \"Брекзит\". Това е състояние на непрекъсната агония. Кризите се трупат и никоя не намира европейско решение. Увеличават се само разделителните линии между държавите членки. Растат силите, които могат да разрушат до основи целия 60-годишен проект. Европа трябва сериозно да задълбочи политическата си интеграция, за да бъде адекватна на променения свят в ключови сфери като икономика, сигурност, външна политика, иновации. Кризата на еврото показа, че страните със споделената валута се нуждаят от общ бюджет, финансов министър, банков съюз и синхронизирани политики на стопанско управление и на трудовия пазар. Миграционната и демографската криза предполагат обща политика по миграцията и убежището. Факторите Тръмп и Путин налагат обща европейска отбрана, а може би един ден и армия. Европа има потенциала да осъществи тези приоритети, при условие че са налице политическата воля и ресурсите за тях. Най-големият свободен пазар в света има необходимите ресурси. Що се отнася до политическата воля, с напускането на Обединеното кралство падат големи бариери пред икономическия и валутния и пред отбранителния съюз. Пълната реализация на всички приоритети обаче е невъзможна в рамките на сегашния договор на ЕС. Те изискват националните столици да дадат още от своята власт на съюза си, което е европейската ябълка на раздора. Опитите за “повече Европа” са причина за консервативно-популистката реакция, надигнала се през последните години. Евентуална ревизия на Лисабонския договор би била дълго упражнение с неизвестен край. Тя предполага свикване на конвент на европейските граждани и междуправителствена конференция и би отнела поне две години дебати и преговори. Отварянето на европейски договор за промяна означава да се отвори “кутията на Пандора”, т.е. порой от национални и партийни претенции за всякакви промени, включително и за връщане назад на досегашната интеграция. Приемането на промени в договора предполага единодушие, което особено днес е най-дефицитният артикул в ЕС. Но дори при наличието му на лидерско ниво ратификацията на промените може да налага референдуми в поне една трета от държавите членки. В същото време светът не чака Европа да узрее за промените в него. Водещите сили в ЕС - Германия и Франция - разбират, че ако продължава да се движи с темпото на най-бавните си членки, Европа рискува не просто статуса си на световна сила, но и самото съществуване на своя проект. В сегашното си състояние на хронична поликриза тя върви към бъдеще на най-големия старчески дом и музей на открито в света. С други думи - Европа не може бързо да се възстанови и да поеме напред по традиционния общностен метод - с приемане на съюзно законодателство. Остава другият - междуправителственият, т.е. с коалиции на желаещите извън l’acquis communautaire. Плод на такива коалиции са жалони на днешния ЕС като Шенгенската зона за пътуване без паспортен контрол и т.нар. Фискален компакт, който задължава подписалите го държави да приемат конституционни промени или основни закони за горните граници на публичните си дефицити и дългове. Признаците на една бъдеща по-дълбока междуправителствена Европа зачестяват с приближаването на “Брекзит”: политическо съгласие между Германия и Франция за бъдещ бюджет на еврозоната, съвпадащи декларации на Ангела Меркел и Еманюел Макрон в подкрепа на бъдеща европейска армия, инициатива на Макрон за европейски сили за намеса като вероятен първообраз на бъдещата европейска армия, решение на еврозоната да превърне спасителния си фонд, Европейския механизъм за стабилност, в предпазен механизъм на банковия си съюз, т.е. във фонд, поемащ разходи по преструктурирането на фалирали банки. Привържениците на по-дълбока и по-силна Европа не дават признаци, че искат да разрушават или да реформират дълбоко сегашната. Изглежда, че по-скоро се стараят непрекъснато да демонстрират как тя не работи. Пример за това са безнадеждните процедури за отнемане на членски права на Полша и на Унгария, чиито евроскептични правителства по преобладаващото мнение сред държавите членки нарушават основни европейски принципи - например на върховенството на закона. За да бъдат санкционирани за това обаче, е необходимо единодушие между всички държави членки, което е непостижимо. Изводът е: стига ти един верен приятел, за да нарушаваш на воля европейския договор. ЕС е парализиран от него и нищо не може да ти направи. Полският де факто лидер Ярослав Качински има най-малко двама такива приятели - унгарския премиер Виктор Орбан и чешкия Андрей Бабиш. Орбан на свой ред също е застрахован от поне трима верни приятели - Качински, Бабиш и Борисов. Докато Европейската комисия педантично доказва как партиите на Качински и Орбан посягат на разделението на властите, на академичните свободи и свободата на медиите, на независимостта на съда или на регулаторите, двамата лидери от т.нар. Вишеградска четворка весело й размахват среден пръст (в преносния смисъл). ЕС очевидно нищо не може да им направи. А европейското политическо семейство на Орбан (Европейската народна партия) срамежливо му подръпва ушите, но не събира смелост да го изключи. Ако утре руският лидер Владимир Путин реши да премести някоя от постсъветските граници на държавата си по-навън, вече не е сигурно, че външните министри на ЕС ще съберат задължителното единодушие, за да му наложат нови санкции. Новото италианско правителство на лявото популистко “Движение 5 звезди” и крайнодясната “Лига” е против ограничителните мерки спрямо Русия. Не е сигурно, че би подкрепило продължаването на вече съществуващите санкции срещу нея, за което идва време през март. Очевидно е, че в раздутия формат на ЕС-28 съюзът не съответства на амбициите, отговорностите и интересите на основните си нации. Той продължава да  бъде “икономически гигант, политическо джудже и военен червей” в един все по-агресивен и опасен свят. Съюз, в който един, дори най-малкият, може да блокира всички, не респектира никого. Путин и Тръмп винаги могат да си “купят” един такъв саботьор, а ЕС с цялото си величие да бъде безпомощен пред него. Следователно главните актьори в ЕС вече се нуждаят от нещо работещо, което е формално в пределите на съюза, но в същото време е покрай неговите общи правила, без да ги нарушава - ЕС 2.0. Като ядро на това нещо засега се очертава еврозоната. Дългосрочната перспектива на всичко останало в ЕС изглежда, че е да се превърне постепенно в хлабава периферия, където задълженията към общността вероятно ще намалеят, но и облагите от членството - също. Трогателни с безпомощността си са тирадите на българските лидери срещу “Европа на две или повече скорости”. Те наистина ли смятат, че Германия и Франция ще ги питат колко бързо да тичат? Трогателни са и позоваванията на \"европейския принцип на солидарността\" - липсва втората част на изречението, че солидарността върви ръка за ръка с отговорността. Добър ескиз на паралелната Европа първа класа са двете странички с германо-френската сделка за общ бюджет на еврозоната. Той ще се основава на междуправителствено споразумение, макар да е замислен като част от седемгодишния бюджет на ЕС. Освен това ще го управляват не всички държави членки и евродепутати, а срещите на върха на еврозоната (що се отнася до стратегическите решения) и Еврогрупата (т.е. финансовите министри на 19-те на оперативно ниво). Вероятно част от ресурсите, които държавите с обща валута досега заделят за бюджета на ЕС, вече ще отиват в бюджета на еврозоната. Как това ще засегне важните за страните извън еврото политики на ЕС (селскостопанска, кохезионна) - предстои да видим. В еврозоната са повечето от нетните донорки в сегашния бюджет на ЕС. Те вече не искат безвъзмездно да финансират източните членки на ЕС, които за отплата не спазват общите правила и се заиграват с лидери като Путин, Тръмп и Ердоган. На последния конгрес на ЕНП Борисов предупреди по-западните си колеги, че с по-бързото си темпо може да “счупят” Европа. Но те май точно това искат. За какво им е да финансират все по-голяма Европа, която работи против тях?  Ще я “счупят”, без да им мигне окото. Защото в счупеното ще останем ние. Здравото и работещото пак ще бъде тяхно и вероятно един ден България пак ще трябва да кандидатства за него. Да обобщим: с “Брекзит” и серията предхождащи го кризи системата на ЕС стигна до степен на ентропия (безпорядък), който предполага пренареждане на елементите й, за да бъде върната в състояние на хомеостазис (равновесие). Това пренареждане предполага разграничаване на европейско ядро и периферия. Не е по силите на България да попречи на този процес. По силите й е да избере къде предпочита да бъде. Ядрото, очертаващо се около еврозоната, вероятно ще предполага по-големи от сегашните ангажименти, но и по-големи облаги. Периферията - обратно, ще бъде свързана с по-малки ангажименти, но и с намаляващи ползи. Главният залог на този избор е геополитически и цивилизационен - към кой от световете иска да принадлежи избиращата страна? Решенията в съвременните политика и бизнес обикновено са следствие от анализ на разходите и ползите (cost-benefit analysis). Можем да допуснем, че резултат от такъв анализ са и решенията на българското правителство и на неговия ръководител. Нещата щяха да са прости, ако се свеждаха само до съпоставка на ползи и вреди. Анализът обаче се усложнява, защото ползите за едни са вреди за други; защото и ползите, и вредите биват краткосрочни и дългосрочни и не е изключено краткосрочна вреда да се превърне в дългосрочна полза и обратно; и защото и двете могат да се оценяват от гледна точка на интереси и на ценности, които от своя страна не винаги съвпадат. , бившият британски премиер, свика референдум за членството на страната си в ЕС, позовавайки се на обществен интерес - да сложи край на стар и изострен от кризата спор, който разединява неговата Консервативна партия и обществото. Той обеща референдум и честно изпълни обещанието си. Нищо обаче не го задължаваше да иска такова допитване освен натиска на фракция от радикални евроскептични тори и много фалшиви новини, които създадоха популистко движение. Днес критиците на Камерън отбелязват, че за да запази партията си цяла и правителството си - на власт, той рискува принадлежността на великата си нация към Европа. Камерън пледира и гласува за оставане на Британия в ЕС и загуби. А можеше да избегне риска. Така заради краткосрочния си частен интерес той с арогантно лекомислие проигра дългосрочния национален.   Бойко Борисов, чието първо правителство спря всички   в България, сега е обсебен от два от тях. Иска непременно да вкара втора руска газова тръба в България и да оползотвори двата доставени от Русия реактора за недостроената АЕЦ Белене. Според него ползите от двата проекта са очевидни. България все още не може без руски газ и трябва да има сигурно трасе за него, ако Кремъл реши да спре транзита през Украйна. Русия е един от източниците за любимия на премиера проект “газов хъб (складово-разпределителен център) “Балкан”, който да направи страната ни нещо като регионална борса на синьо гориво. След като в площадката за Белене са вложени милиарди и са платени стотици милиони неустойки за поръчано и неизползвано оборудване, по-добре е да се намери разумен начин то да се използва. Освен това българските ТЕЦ-ове едва ли ще издържат на все по-амбициозните мерки на ЕС за опазване на климата. Критиците на руските енергийни проекти изтъкват контрааргументи - намаляващи енергийни разходи на българската икономика, висока себестойност на проектите, история с корупция около тях, развитие на алтернативи като възобновяемите източници, земетръсен риск на беленската площадка. Встрани от тази злободневна полемика остава главният въпрос: Къде вижда мястото си България дългосрочно? В сферата на руското влияние, чиито основен инструмент днес са доставките на горива и оборудване? Или в Европа, която търси път навън от зависимостта от въглеводородите (не само руските). И го търси, не само за да опази климата. А защото Господ е дал най-много нефт и газ там, където има най-малко свобода и демокрация - Русия, Саудитска Арабия, Иран, Ирак, Венецуела. Колко си свободен, ако Путин, Мохамед бин Салман или аятоласите ти държат шалтера и кранчето и договарят помежду си цените? Добре, заобикаляш ги с ядрена централа. Но ако нямаш “широка страна моя родная”, един ден няма къде да заровиш използваното гориво и се заробваш вовеки като наемател на чужди хранилища. Да, енергийните зависимости са дългосрочни и мнозина в ЕС правят компромиси заради тях. Разликата е, че едни признавайки тези зависимости, работят постепенно да ги намалят, а други - да ги увеличат. Оправдан ли е Борисов да се обяви   срещу искането на Европейския парламент за ограничаване на членските права на Унгария? Краткосрочно - да. За това настояват коалиционните партньори на ГЕРБ - Обединените патриоти. По-добре стабилно правителство, отколкото предсрочни избори, които, ясно е, пак няма да излъчат ясен победител. Процедура срещу Унгария е обречена на неуспех, както и тази срещу Полша - в ЕС го няма задължителното единодушие за налагане на наказание. Тя, следователно, би довела само до нови разединения и дипломатически усложнения. Да, но ако с такава целесъобразност България защитава Орбан, създава прецедент на индулгенция за потенциално всеки друг в ЕС да нарушава съюзния договор, под който и тя се е подписала. Подобни са случаите с  . Правителството изтегли от парламента закона за ратификацията на първата и се реши да се въздържи по присъединяването на страната ни към втория. И в двата случая ГЕРБ се водеше от краткосрочни интереси - да не се конфронтира с патриотите и да изкара мандата си докрай. Но постъпвайки така, той остави зад себе си дългосрочен ценностен въпрос: По какво се отличава от БСП, която е против конвенцията и против пакта. Чиято лидерка (за разлика от повечето социалдемократи в ЕС) е фенка на и на Орбан, и на Вишеградската четворка, и на руските енергийни проекти? Лидерството проличава, когато трябва да направиш труден и дългосрочен избор, чиито резултати не са моментално очевидни за широката публика. Този вид избор е пробният камък дали имаш посока, цел, ценности, принципи, характер. Или я караш на принципа: мандат да мине, друг да дойде. През една от инфарктните нощни срещи на върха заради кризата на еврото тогавашният председател Еврогрупата Жан-Клод Юнкер призна: “Ние знаем точно какво трябва да направим. Лошото е, че не знаем как после да спечелим изборите”. Царят, Меглена Кунева и Соломон Паси постъпиха много по-лидерски, отколкото бившият им колега Борисов постъпва днес. ЕС ги изправи пред ясен избор - или четирите стари руски реактора, или членство в съюза. Въпреки всичко, което тогава се изсипа върху тях и рано съкрати кариерите им в политиката, те направиха верния избор - Европа. Ако бяха избрали реакторите, България щеше да изпусне и последния влак за членството и днес щеше да бъде страна от т.нар. Източно партньорство на ЕС със съдба подобна на украинската или арменската. Българите нямаше да могат да работят и да се установяват където искат в ЕС, децата им нямаше да могат да учат в останалите 27 държави на съюза, бизнесът им нямаше да има свободен достъп до целия му 500-милионен пазар. Не е излишно да припомним какво каза за България и Румъния Жозе Мануел Барозу на последната си пресконференция като председател на Европейската комисия на 29 октомври 2014 година: Тримесечните икономически прогнози на Европейската комисия са скучно четиво. Струва си обаче човек да ги разгърне не само тримесечия, но и години назад и да се увери в пряката зависимост на икономическия растеж у нас от безвъзмездното европейско финансиране (11 милиарда евро за първия програмен период и 16 милиарда евро за втория); да види, че близо 70 на сто износа ни е за държави от ЕС. Достатъчен е бегъл поглед върху инфраструктурното развитие на страната - нито километър магистрала или метро нямаше да има без еврофондовете. На тях дължим почти половината от публичните инвестиции. Когато избирателят заживее малко по-добре и вдигне поглед от всекидневния бит, този поглед не е непременно благодарен. Той е отправен към липсващите неща. Защото магистрали, метро и газопроводи имат и в Русия, и в Турция, и в Иран. В Европа летвата е по-високо. Днес малцина си спомнят с благодарност за крехката Меглена Кунева. За мнозина тя остана “мадам Йес”, послушницата на Брюксел, кариеристката, жертвала “националните интереси”. Така говорят за нея дори такива, които допреди 2006 година не си бяха подавали носа на запад от Калотина и чиято челяд днес учи из Европа, а те всяка година летуват в Гърция или в Италия. Като министър по европейските въпроси Кунева прояви повече мъжество от Борисов - ЕС е по-важен за България от руските атомни самовари. Времето потвърди правотата й. Краткосрочните и видимите облаги - евтин газ, метро, магистрала, еврофонд, повишения на заплати - се “продават” на избирателя сравнително лесно. Стига да ги съобщиш. За това трябват сътрудничещи медии и пиар. Да “продадеш” ценност или принцип обаче е трудно. Първо - те не служат за потребление, второ - често изискват усилия и жертви, трето - ползите от следването им стават очевидни след много години. За принципите и ценностите не стигат лоялни медии и пиар. Трябва така наречената “стратегическа комуникация”. От идването си на власт до днес ГЕРБ разчита основно на пиар и на лоялни медии и почти никак - на стратегическа комуникация. Той всекидневно си “купува” популярност с “добри новини” - рязане на ленти, статистики за икономически растеж и примерни публични финанси, похвали от Брюксел, свидетелства за международна подкрепа. Ако в един момент обаче този агитационен поток секне, ако някой друг купи лоялните медии, положителният образ на властта увяхва. Такъв момент винаги идва. Дори и да не дойде, на човек му писва да гледа един и същ образ 10 години, ако ще той да бъде най-положителният. Тогава трябва да бъде събудено съзнанието натрупано тихо и методично от стратегическата комуникация - за цената на евентуалната промяна. Какво би ни струвало да тръгнем в посока обратна на сегашната? Над това ГЕРБ никога не са работили. Винаги когато режат лента, има кой да ги отрази. Винаги, когато имат да кажат нещо, имат поднесен микрофон и работеща камера. Винаги, когато искат да им зададат някакъв въпрос, има кой да им го зададе. А когато не искат да им зададат някакъв въпрос, няма кой да им го зададе. Когато обаче се изправят пред неясен безлик протестиращ, който излиза от отработените им комуникационни схеми, иска да се върне добре забравеното старо, настоява за “смяна на системата” и скандира: “Борисов - позор, оставка и затвор!”, ГЕРБ не знае какво да каже, освен че народът има конституционно право на такива протести и че опозицията ги е инсценирила. ГЕРБ работи по стратегически важни за страната неща като например присъединяване към еврозоната, повишаване на доходите, изграждане на инфраструктурата, диверсификация на газовите връзки, лидерство на Балканите. Те обаче са \"дървета\", които в главата на избирателя не правят \"гора\". Цялостен разказ за собственото си име - \"Граждани за европейско развитие на България\" - управляващите нямат, или ако имат, той е добре пазена тайна. Въпросът защо ни е важна Европа и каква Европа искаме или напълно отсъства, или присъства така, че по-добре да беше отсъствал. Лидерката на БСП Корнелия Нинова вече заяви предпочитанията си към вижданията на Вишеградската четворка. Ако ГЕРБ са съгласни с нея, за какво са на избирателите? Логично, опозицията ги атакува точно там: В противовес на ГЕРБ тя вади “визията за България” на нейната партия - смесица от утопия и популизъм, благодарение на която обаче Нинова изпъква като “визионерка”, на фона на опортюниста Борисов, който в името на властта и облагите е съгласен на всичко. Стратегическа комуникация означава да налагаш дневния си ред в обществения дебат. Особено в месеците след европредседателството, това прави системно опозицията. Вниманието на обществото скача от скандал на скандал - чума по добитъка, цени на хляба, катастрофа край Своге, протестиращи майки, Валери Симеонов. Без да ги подценяваме, нито един от тях не е  причина да падне правителство. Анкетите обаче посочват, че те подяждат подкрепата за него и говоренето за предсрочни избори става всекидневно. Това е цената, която Борисов сега ще плати, защото пред независимите медии и разговора за важните и дългосрочните неща избра за комуникацията си машината за възхвали и охулвания на Делян Пеевски. Тя може да ласкае и да “удари”, когато и кажеш и когото й кажеш, тя флиртува с най-ниските вкусове и страсти и има обширна публика, но не става да предава знания и да изгражда убеждения, защото самата тя няма такива и не ги цени. Това е квази-журналистика, скарана с общественото благо. Тя прислужва в буквалния смисъл на думата на този, който е на власт и/или й плаща повече. Услугите на тази машина компрометират ГЕРБ всекидневно и го отчуждават най-нужните му избиратели - образованото градско население, дребното и средното предприемачество, т.е. потенциалната средна класа, която у нас съществува повече като манталитет, квалификация, амбиции и възможности, отколкото като имотно състояние. Тази машина компрометира самото понятие за честни и отговорни пред гражданите медии. С брутална методичност и най-вече със собствения си пример тя създаде цинично и нихилистично обществено мнение спрямо всички журналисти и занаята им - като към вродено продажни и повърхностни клакьори. Борисов вече 10 години я ползва, но сега той е на ред да стане нейна жертва. Медиите, които са отучени да мислят самостоятелно и са научени само да услужват с микрофон и камера, сега всеки ден показват протести срещу министър-председателя, независимо от мизерната им численост. Така те налагат впечатлението: \"Народът е недоволен. Иска да си ходиш\". Този лозунг, повторен хиляда пъти, може да се превърне в самоизпълняващо се пророчество. Никой няма да пожали Борисов, когато пеевските \"лайномети\" обърнат цевите си срещу него, а останалата медийна общност ги последва по същия стаден начин, по който се държи днес. Напротив, мнозина ще се забавляват. ГЕРБ не се поколеба   срещу единствените си естествени коалиционни партньори, които бяха в Реформаторския блок, а днес са в Демократична България. Вместо да ги запази като приятели, Борисов сам ги превърна в ожесточени  противници и сега, като очевидно не може да управлява сам, трябва да избира с каква коалиция би се компрометирал най-малко: с националистите, с турците, или с бившите комунисти. Наистина е трудно за един европейски християндемократ да избере най-малката злина между тях. Пеевската машина за възхвали и охулвания е креатура на ДПС. Който е пипал тази партия-корпорация с еврофилски претенции, добро не е видял. Поне това можеше да научи Борисов от предшественика си Сергей Станишев.", "date": "2018.12.14", "title": "Борисов пред избор (и)"}
{"url": "http://clubz.bg/77170-parijkata_policiq_v_bojna_gotovnost_za_novi_protesti", "text": "В очакване на петия пореден уикенд на бурни протести в Париж началникът на полицията днес заяви, че в столицата отново ще бъдат разположени бронирани машини и хиляди полицейски служители, предаде Асошиейтед прес, цитирана от БТА. Сълзотворен газ и палки срещу гнева на \"жълтите жилетки\" в Париж (ВИДЕО) Пред радио RTL префектът на полицията Мишел Делпюеш съобщи, че силите за сигурност смятат да позиционират в града същия брой хора и техника като миналия уикенд - 8000 полицаи и 14 бронирани автомобила. \"Жълтите жилетки\" победиха - бензинът няма да поскъпва Делпюш отбеляза, че по улиците на Париж вече ще има повече полицейски патрулни групи, които ще задържат вандали, каквито преди седмица вилняха в района на \"Шан-з-Елизе\". Миналия уикенд полицията арестува над 1000 души в Париж, а 135 души бяха ранени, включително 17 полицаи. Най-малко 55 пострадаха, близо 1000 са задържани във Франция днес (СНИМКИ) Шести участник в протестите на \"жълтите жилетки\" загина тази седмица, след като беше блъснат от камион на издигната от протестиращите барикада. Въпреки призивите на властите да се прекратят протестните действия, движението не показва признаци да се вслушва.  В опит да снижи напрежението в страната, френският президент Еманюел Макрон призна, че отчасти е отговорен за гнева на протестиращите. Той оповести, че ще одобри мерки за подобряване на покупателната способност на френските работници, но отказа да възстанови данъка върху богатството. Макрон с обръщение към нацията за кризата във Франция Много протестиращи изразиха разочарование от предложенията, а някои профсъюзи призовават за стачки в страната. \"Жълтите жилетки\" победиха - бензинът няма да поскъпва Най-малко 55 пострадаха, близо 1000 са задържани във Франция днес (СНИМКИ) Макрон с обръщение към нацията за кризата във Франция", "date": "2018.12.14", "title": "Парижката полиция - в бойна готовност за нови протести"}
{"url": "http://clubz.bg/77166-kanada_v_mengemeto_sasht_kitaj", "text": "Първо президентът на САЩ Доналд Тръмп атакува Канада за търговията. После Саудитска Арабия я наказа заради това, че открито повдига въпроса за човешките права. Сега Китай е взел страната на прицел, задържайки двама канадци, очевидно за да си върне за арестуването на висш китайски технологичен служител по искане на Съединените щати,  \n\tКанада е притисната между две свръхсили и понася наказанието, а нейният съюзник на юг не й се притичва на помощ и това се забелязва. Двамата канадци - бившият дипломат в Китай Майкъл Ковриг и предприемачът Майкъл Спейвър, живял в Североизточен Китай близо до севернокорейската граница, бяха задържани в понеделник по подозрение в \"участие в дейности, застрашаващи националната сигурност\" на Китай, каза говорителят на китайското външно министерство Лу Кан. Канадските консулски служители нямат достъп до тях.  Арестуваха в Канада директорка на Huawei по искане на САЩ Задържането им засилва натиска върху Канада, която на 1 декември арестува главния финансов директор на телекомуникационния гигант \"Хуавей\" Мън Ванчжоу по искане на Съединените щати. САЩ искат тя да бъде екстрадирана, за да бъдат повдигнати обвинения срещу нея и компанията й в заблуждаване на банки за бизнес дейностите на компанията в Иран. Във вторник канадски съдия освободи Мън под гаранция. \n\tСлучаят предизвика дипломатическо напрежение между трите държави, при което Канада е притисната по средата. \n\tДосега Канада имаше предимно добри отношения с Китай, изградени от бащата на канадския министър-председател Джъстин Трюдо - покойния министър-председател Пиер Трюдо, който помогна за създаване на формулата за един Китай, позволила много други страни да признаят Китай през 70-те години на ХХ век. Канада призна, че има едно правителство на Китай и не признава официално Тайван. \n\tОттогава Китай стана вторият по големина търговски партньор на Канада след Съединените щати. Китайските инвестиции задвижиха бързото развитие в областта на недвижимите имоти във Ванкувър и Торонто. А една трета от чуждестранните студенти в Канада са китайци. Джъстин Трюдо дори е говорил за възможно споразумение за свободна търговия с Китай в опит да диверсифицира търговията на Канада, която разчита на САЩ за 75 процента от своя износ. \n\tНо канадският министър-председател не е казвал почти нищо, откакто стана известна новината за арестите тази седмица. Опозиционният консервативен лидер Андрю Шиър каза, че Трюдо не е достатъчно твърд към китайците. Това е вторият спор на Канада с водеща сила през тази година. През юни Тръмп се зарече да накара Канада да плати, след като Трюдо каза, че няма да бъде разиграван в преговори за разработване на ново северноамериканско споразумение за свободна търговия. Това беше нечувана атака срещу най-близкия съюзник на Америка. Тръмп определи Трюдо като слаб и нечестен - думи, които потресоха канадците. САЩ и Канада се споразумяха за НАФТА После Тръмп каза тази седмица, че може да се намеси в случая с \"Хуавей\", ако това би помогнало за постигане на търговско споразумение с Китай, хвърляйки в смут усилията на САЩ за отделяне на съдебните процедури от американско-китайските търговски преговори и влизайки в противоречие с канадските служители, които казаха, че арестът не е политически. \n\tКанадският външен министър Кристия Фриланд атакува Тръмп, като каза, че е \"много ясно\", че всяка чужда страна, която иска екстрадиция, би трябвало да гарантира, че \"процесът не е политизиран\". Тя каза, че е необичайно Вашингтон да \"остави Канада безпомощна\". В предишни години САЩ може би щяха да защитят Канада, когато тя бъде атакувана, а другите страни щяха да знаят, че САЩ имат подкрепата на Канада. Не и сега. През август саудитското правителство изгони канадския посланик от кралството и изтегли своя посланик, след като канадското външно министерство изрази в Туитър подкрепа за арестувана саудитска активистка. Саудитците също така продадоха канадските инвестиции и наредиха на своите граждани, които учат в Канада, да напуснат. Нито една страна, включително САЩ, не се обяви открито в подкрепа на Канада. \n\tА сега залозите са доста по-високи. Канада е една от малкото страни в света, които говорят открито, без да се притесняват, в защита на човешките права и международното върховенство на закона. Китайската търговия с Канада има все по-важно значение, а Канада иска да увеличи своя износ в Азия, след като нейната търговия със САЩ е заплашена от митата на Тръмп върху канадските стоки. Специалистът по Китай в консервативния Институт \"Американ ентърпрайз\" Дерек Сизърс определи действията на Китай към Канада като \"побойнически\". Сизърс, който отбеляза, че Канада просто следва рутинна процедура за екстрадиция със Съединените щати, заяви, че Америка би трябвало да каже: Китай иска САЩ да освободи директорка на Huawei Бившият канадски посланик в Китай Дейвид Мълроуни каза, че не само САЩ, а и други западни държави би трябвало да подкрепят Канада. И добави: Кристофър Сандс от Института за съвременни международни изследвания във Вашингтон каза, че светът е забелязал как Тръмп се е отнесъл към Канада при търговските преговори и как САЩ са си мълчали, когато Саудитска Арабия реагира прекалено бурно на изразената от Канада тревога във връзка с човешките права заради отношението към саудитската дисидентка. БТА.  САЩ и Канада се споразумяха за НАФТА Китай иска САЩ да освободи директорка на Huawei", "date": "2018.12.14", "title": "Канада в менгемето САЩ-Китай"}
{"url": "http://clubz.bg/77167-mej_publichno_se_skara_s_yunker_video", "text": "Британската министър-председателка Тереза Мей влезе в пререкания с председателя на Европейската комисия Жан-Клод Юнкер преди началото на втория ден от среща на върха на Европейския съюз в петък в Брюксел, показва видео разпространено в You Tube. На записа не се чуват реплики, но се вижда как Мей възбудено говори на Юнкер, а той се опитва да я успокои. Британските медии определиха като унижение вчерашния опит на Мей да измоли отстъпки от европейските лидери, за да може да убеди враждебния парламент в Лондон да одобри сключената от нея с ЕС сделка за \"Брекзит\". Клипът приключва, когато холандският министър-председател Марк Рюте се приближава към Мей и Юнкер и прекъсва разговора им. ЕС: \"Брекзит\" не подлежи на предоговаряне В четвъртък вечер Юнкер каза на пресконференция, че апелът на Мей за помощ от държавните и правителствените ръководители е бил \"мъгляв\" и \"неясен\". Другите лидери са упрекнали британската министър-председателка в същото по думите на неназовани дипломати цитирани от Ройтерс. Борисов „просто изумен“ от британците за „Брекзит“ Агенцията цитира британски правителствен представител, според когото Мей и Юнкер \"са имали да обсъждат много неща\". В четвъртък вечер Мей е искала правно обвързващи промени в сделката за \"Брекзит\", която сключи на 25 ноември, но която твърде вероятно няма да може да прокара пред Камарата на представителите. Останалите 27 лидери са били твърди и единни в отказа си да разводнят клаузите свързани с т.нар. \"предпазна мрежа\", целяща да се избегне твърда граница между британската провинция Северна Ирландия и Република Ирландия, която членува в ЕС. Те приеха заключителен документ, според който да използване на \"мрежата\" или няма да се стигне, или ако се стигне, то ще бъде за кратко. Тези уверения обаче не задоволиха критиците на плана на Мей у дома, според които има риск Великобритания да остане впримчена в митническите и други правила на ЕС за неопределено време, освен ако страните не намерят друг начин да запазят границите си почти изцяло отворени, посочва Ройтерс.  Борисов „просто изумен“ от британците за „Брекзит“", "date": "2018.12.14", "title": "Мей публично се скара с Юнкер (ВИДЕО)"}
{"url": "http://clubz.bg/77152-bsp_harcheneto_na_2_mlrd_lv_izlishyk_e_krajbata_na_godinata_na_gerb", "text": "\"Кражба на годината\" - така социалистът Антон Кутев определи решението на правителството от сряда да разпредели 1,35 млрд лв. от бюджетния излишък за строеж на магистрала \"Хемус\" и въобще начинът, по който властта усвоява парите, надвзети от данъци от гражданите под формата на бюджетен излишък. Сюжетът се разигра преди традиционния петъчен парламентарен контрол. Само на последното си заседание правителството раздаде почти 2 млрд. лв. с постановления.  Нови 113 млн. лв. за отбраната. И за съветска, и за модерна техника За пореден път управляващи и опозиция не пропуснаха да се възпозлват от прякото телевизионно предаване, за да разменят остри декларации.  Кутев (БСП) обвини управляващите, че нехаят за социалните разходи, защото \"пенсионерите не плащат комисионни\". Веднага след него Спас Гърневски (ГЕРБ) заяви, че правителството \"работи великолепно\" и харчи излишъкът според законите на страната. Той допълни, че парите не се харчат в интерес на българите, а на двама или трима човека. Според Кутев именно комисионните са мотивация за действие от страна на управляващите. Кутев заподозря, че парите за \"Хемус\" ще се харчат също непрозрачно и без обществени поръчки, с подизпълнители на държавни фирми. И попита колщо от отпуснатите 1,35 млрз. лв. ще са за комисионни.  Той обясни, че годината ще завърши с 2,8 млрд. излишък, което е повече от 10% над заложените приходи. Според него този излишък не се дължи на добрата работа на управляващите. И определи мнозинството като \"гумен печат, който подпечатва цялото това безобразие в рамките на цялата минала година\". Когато Гърневски излезе на трибуната, от БСП започнаха да напускат залата. И след това продължи: За пореден път той констатира, че олигарсите произлизат от БКП и ДС. В словото си Гърневски не подмина и президента Румен Радев. Според него правителството на ГЕРБ \"вече трети мандат лекува страната от раните й\". И се обърна към него с думите:", "date": "2018.12.14", "title": "БСП: Харченето на 2 млрд. лв. излишък е кражбата на годината на ГЕРБ"}
{"url": "http://clubz.bg/77156-start_na_tyrga_za_gazov_hyb_balkan_na_21_dekemvri", "text": "Обществена поръчка за изграждане на инфраструктурата за т.нар. газов хъб \"Балкан\" ще бъде обявена на 21 декември. Това заяви министърката на енергетиката Теменужка Петкова в Народното събрание днес.  Макар и да го няма, хъб \"Балкан\" стана обект с национално значение Търгът е на \"Булгартрансгаз\" и държавната компания вече подготвя документацията. Става дума за доставка на необходимите материали, оборудване, инвестиционно проектиране, изграждане и въвеждане в експлоатация на разширение на газопреносната инфраструктура паралелно на северния магистрален газопровод до българо-сръбска граница в етап линейна част, обясни министърката. Документацията ще бъде изпратена до Агенцията за обществените поръчки следващата седмица за предварителен контрол за законосъобразност. ЕС пак ще ни проверява за „Турски поток“ Преди ден Комисията за енергийно и водно регулиране (КЕВР) публикува доклад, който съдържа подробно описание на процедурата за провеждане на ангажиращата фаза 3 от проекта за развитие и разширение на газопреносната система на „Бургартрансгаз“. Откритото заседание на регулатора по темата ще е на 19 декември. Това значи, че се очаква КЕВР излезе с решение на 21 декември. Според доклада прогнозната стойност на проекта за разширение на газопреносната система е на стойност 2,767 млрд. лв.  „Булгартрансгаз“ е на финала на процеса за създаване на борса за търговия с природен газ в България, каза още министърката. „Булгартрансгаз“ ще придобие 20% от акциите в компанията, която ще реализира проекта за LNGтерминала на Александруполис, обясни още Петкова. И добави, че са проведени и преговорите с „Газтрейд“. По думите й това е изключително важен проект за диверсификацията на източниците за доставка на природен газ, не само за България, но и за целия регион. ЕС пак ще ни проверява за „Турски поток“", "date": "2018.12.14", "title": "Старт на търга за газов хъб \"Балкан\" - на 21 декември"}
{"url": "http://clubz.bg/77154-us_poslanik_ruskiqt_raketonosec_tu_160_e_kato_muzeen_eksponat", "text": "Посланикът на САЩ в Колумбия сравни с музейни експонати руските самолети, прилетели във Венецуела, предаде ТАСС. Пребиваването на два руски стратегически бомбардировачи Т-160 във Венецуела предизвика острата реакция от страна на САЩ.  Посланикът отбеляза също, че за разлика от Русия, която е изпратила в района бомбардировачи и други бойни самолети, Вашингтон е пратил кораб-болница. На 10 декември два руски ракетоносци Ту-160, тежкият военнотранспортен самолет Ан-124 и самолет за далечни полети Ил-62 прелетяха от Русия до Венецуела. Те кацнаха на летището в Майкетия и участваха в съвместни демонстративни полети с бойни самолети от Венецуелските военновъздушни сили. Ту-160 отлитат от Венецуела, Мадуро обвинява САЩ, че искат да го убият  Ту-160 е съветски свръхзвуков стратегически бомбардировач-ракетоносец с крило с изменяема стреловидност, разработен от Конструкторско бюро Туполев. Той е най-големият и най-мощен сръхзвуков самолет и самолет с изменяема геометрия на крилото в историята на военната авиация. Наричан от своите пилоти \"Белият лебед\".  Първият полет на Ту-160 е извършен на 18 декември 1981 г. Самолетът може да носи на борда си до 40 000 кг свободно падащи бомби с различен калибър, в това число ядрени, различни касетъчни бомби, морски мини и друго въоръжение.", "date": "2018.12.14", "title": "US посланик: Руският ракетоносец Ту-160 е като музеен експонат"}
{"url": "http://clubz.bg/77153-teroristyt_ot_strasburg_boec_na_islqmska_dyrjava", "text": "\"Ислямска държава\" (ИД) заяви в сайта си \"Амак\", че терористът, който уби трима души в Страсбург преди да бъде застрелян от полицията, е бил неин боец, предадоха Ройтерс и Франс прес.  Трима убити и 12 ранени при стрелба в Страсбург. Шестима се борят за живота си (ВИДЕО) Радикалната организация не предостави доказателство в подкрепа на това твърдение. ИД обяви, че 29-годишният Шериф Шекат е извършил нападението  , която воюва срещу групировката в Сирия и Ирак. Според свидетели Шекат е викал \"Аллах акбар\" (\"Бог е най-великият\" на арабски), когато нападнал с огнестрелно оръжие и нож минувачи в базара. Стрелецът от Страсбург викал: \"Аллах е велик!” Френската полиция уби заподозрения за атаката в Страсбург Шекат е имал общо 27 присъди в Германия, Франция и Швейцария, включително за насилие и грабеж. Германските служби обаче не са го картотекирали като потенциално свързан с терористични групи. Във френските картотеки обаче има досие като опасен за сигурността, каквото имат още около 26 000 души.    Стрелецът от Страсбург викал: \"Аллах е велик!” Френската полиция уби заподозрения за атаката в Страсбург", "date": "2018.12.14", "title": "Терористът от Страсбург - боец на Ислямска държава "}
{"url": "http://clubz.bg/77161-borisov_chaka_po_dobra_oferta_za_f_16", "text": "Бойко Борисов се надява от „Локхийд Мартин“ да дадат по-добри условия за изтребителите F-16, стана ясно днес. Премиерът говори пред български журналисти в Брюксел, където участва в последния за годината Европейски съвет и коментира офертите за придобиването на нов тип боен изтребител за българската авиация. България иска разсрочено в годините плащане на сумата от 1,8 млрд. лв., каквато е стойността на инвестиционния проект, а американското законодателство не го позволявало. В медийни публикации се твърди, че и цената, предложена от американската компания е по-висока от заложевата в проекта. Тази информация засега няма официално потвърждение.  Той допълни, че сега съседните на България страни имат точно такива самолети.  И отсече: Логично последва въпросът кого да победят. Превръщането на болница \"Лозенец\" в детска болница тръгва с фалстарт Той бе попитан и за провалената от здравната комисия идея болница „Лозенец“ да се трансформира в детска. Той не смята, че Министерският съвет е компетентен да управлява болница: А ето и причината правителството според Борисов да не е компетентно да управлява болницата:", "date": "2018.12.14", "title": "Борисов чака по-добра оферта за F-16"}
{"url": "http://clubz.bg/77164-kak_bsp_pogreba_socializma", "text": "Така завършва италианската песен \"Белла чао\", която делегатите на конгреса на Партията на европейските социалисти (ПЕС) пяха наскоро в Лисабон - заедно с преизбрания си лидер Сергей Станишев и кандидата за председател на Европейската комисия Франс Тимерманс. Лидерът на БСП Корнелия Нинова не пя със своите европейски побратими и посестрими. Тя отказа да присъства на форума. Ето как Нинова очерта трите разделителни линии, които правят невъзможно присъствието ѝ на конгреса на ПЕС: искането за ратификация на Истанбулската конвенция във всички държави-членки на ЕС; резолюция относно политиката по миграция, с която се настоява всяка държава да поеме солидарна отговорност за приемане на мигранти - и улеснява достъпа на мигранти чрез издаване на хуманитарни и студентски визи, визи за сезонна заетост и др.; резолюция, в която ПЕС се солидаризира с пакта по миграция на ООН (от чиято подкрепа българското коалиционно правителство на десни и националисти се въздържа). Отсъствието на Корнелия Нинова е знак. Делегацията, която БСП изпрати на форума на ПЕС, бе ръководена от зам.-председателя ѝ Деница Златева. А това е чиста доза конформизъм. За избирателите на БСП тази семиотика е непонятна, както и схващането за Нинова като затворена атомарна личност, несъвместима с отвореността на европейската социалистическа мрежа, принципите и възгледите ѝ. Това схващане може да бъде съотнесено и към цялата БСП: колко социализъм ѝ остана? И проблемът не е само в \"хайверените социалисти\" - забогатели партийни апаратчици. Нито в олигарсите, създадени от висшата номенклатура на БКП, преляла се в БСП. Те са плод на политики и действия, следващи принципа на тоталитарната държава - народът равен в мизерията, партийната номенклатура - равна в лукса си. Няколкото провалили се правителства на БСП след 1989 година го потвърдиха - управленското хищничество оставаше безнаказано, сметките за него плащаще народът. И данъкоплатците плащаха: за мораториума върху външния дълг, наложен от Лукановия кабинет, за цените на черно в гладните зими, за гърмежите на частните банки, създадени с финансиране от БНБ, за кредитните милионери, за инфлацията от Виденовата зима, когато спестяванията на милиони българи се изпариха, но тези, които си купиха брейди книжа, станаха милионери.   Колко солидарна беше БСП с хората на труда през тези години и каква защита им осигури? Как помогна тя на обикновените българи, докато например фамилията Баневи разкостваше предприятия и вместо да създава работни места и да плаща заплати, изхвърляше работници и си купуваше луксозни коли (както разказа наскоро юристка от един от заводите)? Нима Баневи можеха да си позволят това, защото, както самият Николай Банев разказа преди време по една телевизия, се е наложило да плаща парното на \"Позитано\" 20 (централата на БСП), както и заплатите на апаратчиците в един период? А какво направи БСП, когато бавеха заплатите на над 6000 работещи в \"Кремиковци\", а условията на труд бяха унизителни? Къде е левицата в протестите тази година? С половин уста от БСП обявиха, че подкрепят демонстрациите срещу цените на горивата, монопола на \"Лукойл\", ниския стандарт на живот. Но не призоваха и не излязоха на улицата. Социалистите подминаха няколко по-малобройни протеста - като този на хората, които се нуждаят от белодробна трансплантация. Включиха се като беквокали в гнева срещу ремонтите на столичния център, но и там не бяха инициатори. БСП можеше да се включи активно в най-голямото гражданско недоволство от 2013 година насам - протестите на майките на деца с увреждания, подкрепени дейно от довчерашната им съпартийка, а днес омбудсман Мая Манолова. Социалистическата партия обаче не го направи, с изключение на няколко спорадични депутатски изяви. БСП се задоволи с парламентарен скандал как зам.-председателят на 44-ото НС Емил Христов не допуснал майки с тениски \"Системата ни убива\" на среща с депутати от БСП и се присъедини към исканията за оставката на вицепремиера Валери Симеонов заради едни дебелашки реплики. БСП залага повече на кресливост, отколкото на убедителност и това проличава плашещо във \"Визията на БСП\", където държавата е описана като \"инвеститор номер едно\", сякаш България се намира в Персийския залив. В деня на представянето на въпросната визия самата Нинова пък призовава за отлагане на решението за влизане в еврозоната. Решение, което не просто е взето на предишен конгрес на социалистите, а произтича от Договора за присъединяване към ЕС. Явно умереният социалдемократически либерализъм и социалдемокрацията са чужди за БСП теми - на всеки подобен опит се гледа като на биологично оръжие, а (в)носителите на подобни идеи биват изолирани. Или пък напускат сами.  Както би казал Бойко Борисов, \"такъв е материалът\" - електоратът на БСП днес е доминиран от хора в \"третата възраст\", завладени от носталгия по миналото, евроскептицизъм, русофилство, гняв поради несбъднати представи за прехода. За тези избиратели БСП се състезава и с националистите от \"Атака\", НФСБ, ВМРО. Европейската миграция на бившия лидер на БСП и бивш премиер, управлявал под регентството на Ахмед Доган и Симеон Сакскобургготски, задълбочи идейното втвърдяване на БСП. Сергей Станишев не получи доверието на собствената си партия, но европейските социалисти го преизбраха за трети път. По какво обаче БСП днес се различава от политическата сила пред нея - ГЕРБ? Номинално дясната управляваща партия ГЕРБ създаде най-левия бюджет в най-новата история, с огромни разходи за социални политики. И БСП, и ГЕРБ ги тегли към Вишеградската група. И БСП, и ГЕРБ приветстват АЕЦ \"Белене\" и са готови да прегазят всякакви правила на ЕС заради руски газопровод, без значение дали се нарича \"Южен поток\" или \"Турски поток\". БСП не носи надежда, не означава справедливост, нито солидарност. БСП не означава дори опозиция - ГЕРБ виждат по-голяма опозиция в президента Радев.", "date": "2018.12.14", "title": "Как БСП погреба социализма"}
{"url": "http://clubz.bg/77175-lukashenko_rusiq_iska_da_pogylne_belarus", "text": "Русия се опитва да погълне Беларус под предлог за \"по-дълбока интеграция\", каза в петък Беларуският президент Александър Лукашенко, цитиран от \"Интерфакс\". По думите на белоруския  президент Москва се опитва да включи Беларус в състава на Руската федерация под формата на \"по-дълбока интеграция\". По-рано, в Брест руският министър-председател Дмитрий Медведев на съвместно заседание на руското и  беларуското правителство заяви, че Москва ще продължава да задълбочава интеграциятау включително със създаването на общ емисионен център на пари, валутен съюз, общ съд и други органи. Лукашенко коментира, че такъв подход би означавал съюз да се гради \"не от основата, а от покрива\". Белоруският лидер заяви също, че Минск не иска от Москва ниска цена на газа, а само да изпълнява поетите задължения за създаване на равни условия предприятията на съюзната държава, предаде радио \"Свобода\". Русия, Беларус, Казахстан, Армения и Киргизия са част от т.нар. Евразийски икономически съюз, опит на Москва да наподоби единния пазар ЕС, на всъщност - стъпка към възстановяване на руското влияние в бившите съветски владения. Радиото припомни, че миналата седмица на заседание евразийския икономически съвет Лукашенко е влязъл в спор с руския президент Владимир Путин за нечестната според Минск цена на руския газ за Беларус. По думите му за беларуските потребители тя е 130 щатски долара за 1 000 куб. м, докато за руснаците в съседната Смоленска област на Русия тя е 70 щатски долара за същото количество. На това Путин е отговорил, че ако Беларус получаваше газ по пазарна цена, би плащала 200 щатски долара за 1 000  куб. м и предложил на Лукашенко да продолжат дискусията при закрити врати. По-късно Лукашенко разказа, че се е извинил на Путин за това, че започнал спора в \"недобра форма\".", "date": "2018.12.14", "title": "Лукашенко: Русия иска да погълне Беларус"}
{"url": "http://clubz.bg/77171-remont_na_remonta_na_zakona_po_niski_danyci_za_koli_na_gaz", "text": "Ремонт на ремонта за закона, приет преди няма и месец и засягащ вдигането на данъка на стари автомобили, които не отговарят на екологичните условия и замърсяват въздуха - това предлагат депутати от \"Обединени патриоти\" с нов проект за промяна в Закона за местните данъци и такси.  Предложението никак не е изненадващо - \"патриотите\" обещаха, че ще поискат ревизия на текстовете, приети от управляващите (каквито са и те), при това на два пъти - защото президентът Румен Радев наложи и вето. Мотивът - удря се по джоба на хората, които нямат възможност да си купят по-нов автомобил с екокатегория от Евро 4 нагоре. А масовата кола на българина е от \"цапащите\". Ветото обаче бе безпроблемно преодоляно.  Мнозинството се събра, ветото не мина, данък \"стари коли\" остава По-високи данъци в София за вилите и старите коли Немалко общини, в това число и Столичната община, вече предприемат действия да променят наредбите си за местните данъци, за да събират повече пари от налога върху автомобилите. Сега обаче \"Обединени патриоти\" предлагат изключение от вдигането на данъка - а именно той да не важи за автомобили, които нямат висок екологичен евростандарт и са по-стари, но имат газова уредба. Идеята им е тези превозни средства с маса под 3,5 тона, да плащат с 50 на сто по-малко, ако имат фабрична или допълнително монтирата газова уредба.  Мотивът - освен социалният - а именно, че според статистиката над 70% от автопарка бил от коли на над 15 години, е и екологичен. Според вносителите \"доказан факт е, че автомобилите с газова уредба не замърсяват или замърсяват в най-малка степен околната среда\". Те намират за несъстоятелен аргументът, в който идеята им беше отхвърлена първия път - че дори да има уредба, няма гаранция, че водачът на колата я ползва.  По-високи данъци в София за вилите и старите коли", "date": "2018.12.14", "title": "Ремонт на ремонта на закона: по-ниски данъци за коли на газ"}
{"url": "http://clubz.bg/77160-probiv_dadoha_lozan_panov_na_inspektorata", "text": "С тази крилата фраза на Боян Магдалинчев и със седем гласа от съдийската колегия на Висшия съдебен съвет (ВСС) председателят на ВКС Лозан Панов отива на проверка от Инспектората към ВСС. Доведе му я заповедта да се провери как Апелативният специализиран съд е придвижвал мярката за неотклонение на Десислава Иванчева и Биляна Петрова, която бе произнесена за няколко часа. Панов отива на проверка по чл. 54, ал. 1, т. 8 от Закона за съдебната власт, и по-точно за последното изречение –  ВСС ще пита съдиите - чувстват ли се повлияни от Лозан Панов Дискусията в съдийската колегия продължи няколко часа и бе абсолютно сюрреалистична, тъй като апелативните спецсъдии първо накараха ВСС да се произнесе дали им е нарушена независимостта и дали има тенденциозно отношение спрямо тях. После ВСС им върна топката, като ги попита да кажат дали им е нарушена независимостта. А на 12 декември са провели общо събрание, на което заявяват, че  им е нарушена независимостта. Абсолютно показно политическите представители в Съвета – Драгомир Кояджиков (БСП), Вероника Имова (ГЕРБ) и Боян Магдалинчев (ГЕРБ) бяха единодушни, че Панов неправомерно е въздействал върху съдиите, пращайки им проверка. На обратното мнение бе цялата съдийска квота – като всички питаха по каква процедура ВСС обсъжда заповед на председателя на ВКС. Изказаха се запомнящи се твърдения: Само че в досегашните проверки едната бе за Ценко Чоков точно в АСНС, друга - за банда с лекарства, трета - за пускането от окръжния съд на турчина Фарук Бекташ, и т.н. Вероника Имова, която говори най-дълго, заяви, че съдиите всъщност - като казват, че не са повлияни от нареждането да ги проверят, казват: \"Устояхме! Не се поддадохме!\" А иначе мисълта им била, че са повлияни... Кояджиков вкара в дискусията \"Маршът за правосъдие\", организиран от инициатива \"Правосъдие за всеки\", който (безспорно доста странно, б.а.) трябваше да защити Иванчeва, Петрова и... Лозан Панов. Това даде повод да питат Панов има ли някакво по-специално отношение към това дело. Председателят на ВАС намеси друго писмо - че през юни тази година Панов попитал официално председателя на Апелативния спецсъд за твърденията в медиите, че двете подсъдими седят в залата с пранги. На това Панов отговори - че се е установило, че не е така и твърденията на медиите са неверни. Той през цялото време апелираше да се върнат на плоскостта на правото - какво всъщност обсъждат, а да не разводняват темата. Апелативните съдии попитаха ВСС - редно ли е Лозан Панов да прави така Атанаска Дишева бе най-ясна и кратка: Тя явно имаше предвид, че през миналата седмица Магдалинчев отрече да тече сценарий за импийчмънт на Лозан Панов. На моменти нещата изглеждаха трагикомично. Олга Керелска например попита как така толкова страхливите съдии от АСНС, които се нуждаят от тяхната защита, та ще дават председателя на ВКС на Инспектората, не са се почувствали повлияни от писмото на 4-ма прокурори до тях. Както е известно, веднага след назначаването на проверката прокурори написаха до АСНС открито писмо с правни съвети - да не дават документите на проверяващите от ВКС. И защо да не дадат прокурорите на Инспектората за неправомерен опит за влияние. Апелативните съдии попитаха ВСС - редно ли е Лозан Панов да прави така", "date": "2018.12.14", "title": "Пробив: дадоха Лозан Панов на Инспектората"}
{"url": "http://clubz.bg/77163-izcheznaliqt_shef_na_kat_kazanlyk_otkrit_myrtyv", "text": "Изчезналият шеф на КАТ-Казанлък Тодор Николов е намерен застрелян, съобщава БНР. Николов, който изчезна преди два дни, е намерен мъртъв, прострелян в автомобила си близо до Бузовград.  Изчезна началникът на КАТ-Казанлък, МВР го издирва Все още не е извършен оглед на мястото на инцидента. Тодор Николов изчезна преди два дни.Той беше обявен за издирване от сестра си, която подаде сигнал в полицията в Казанлък и в Стара Загора. Предполага се, че става въпрос за самоубийство, но все още не е извършен оглед на мястото. Според някои от първоначалните версии за случая, Тодор Николов е изчезнал заедно и със служебното си оръжие. Последният му телефонен разговор е около 16 ч. и оттогава телефонът му е изключен. За последно Николов е видян от журналисти на станалата катастрофа на пътя Мъглиж - Казанлък около 10 часа в сряда, посочва Дарик радио. Тодор Николов е началник на КАТ-Казанлък от няколко години. Той е син на покойната кметица на Бузовград - Елена Николова. Разведен, 44-годишен. Мъжът живеел със сестра си в Бузовград. Информацията за изчезването му беше разпространена в четвъртък. Служебното му оръжие липсвало от касата.  Няма информация дали Тодор Николов е имал някакви лични проблеми. Проведени са разговори с негови близки и познати. Според негови колеги не е имало някакви индикации за промени в поведението му, съобщава Нова тв. Тодор Николов е работил в системата на МВР от 2005 г.", "date": "2018.12.14", "title": "Изчезналият шеф на КАТ-Казанлък открит мъртъв"}
{"url": "http://clubz.bg/77158-gari_lineker_se_izpokara_sys_syotbornici_zaradi_brekzit", "text": "Обикновено футболните хора се карат за... футбол. И, разбира се, на карти, за жени и пари. Сега трима от най-големите футболисти, които Англия някога е имала - Гари Линекер, Питър Шилтън и Крис Уодъл, размениха реплики в Туитър заради \"Брекзит\". Нека припомним, че те бяха част от може най-силния отбор на \"Трите лъва\" след онзи, спечелил световната титла през 1966 г. През 1990 г. Шилтън и компания играха на полуфинал на Мондиал '90 в Италия и го загубиха с дузпи от Германия. Голямата международна тема обаче ги раздели. Линекер пак промени фразата си за Германия. Втори път за три дни Гари Линекер, който е тв водещ и футболен анализатор по Би Би Си, е отявлен противник на \"Брекзит\", като в туитър, в блога си и в интервюта открито призовава за нов референдум и оставане на Обединеното кралство в ЕС. Оказва се, че бившият вратар Шилтън и Уодъл, един от най-техничните британски играчи в историята, са на обратната позиция. Гари Линекер промени крилатата си фраза за германците Виртуалната свада бе провокирана от туит на Шилтън в подкрепа на Джейкъб Рийс-Мог, водещ депутат на Консервативната партия, считан и за един от кандидатите за поста на Тереза Мей - твърд застъпник за излизане от Европейския съюз. На това Линекер отговори така: Този, както и други постове на Линекер, предизвика неговият колега в Би Би Си Джонатан Агню, бивш състезател по крикет, а сега водещ на предаване за този спорт, да му отправи призив: Отговорът на бившия голмайстор не закъсня:  Агню бе засипан от гневни коментари на привърженици на Линекер и неговата теза. В нов туит той иронично призова своя колега  Гари не остана длъжен и на Крис Уодъл, който много рядко се изказва публично за каквото и да било, известен е като джентълмен и доста скромен човек, предвид визитката си. Изглежда обаче и той се пали заради \"Брекзит\". В. \"Дейли Мейл\" се обърна към Би Би Си за коментар на изявената политическа позиция на Гари Линекер и дали тя накърнява интересите на обществената медия.  Говорител на Би Би Си заявява, че Линекер не е бил замесен в информационно съдържание, което да не кореспондира с политиката на медията. А това, че открито заявява предпочитанията си, не притеснява неговите работодатели. Бившият нападател на \"Лестър\", \"Евертън\", \"Барселона\" и \"Тотнъм\" и друг път е бил атакуван заради това, че е част от Би Би Си, а в същото време си позволява \"политически волности\" и \"конфликт на интереси\".  Миналият месец той каза, че за него спирането на \"Брекзит\" е много по-важно от футбола. В спора тези дни той намери съюзник в лицето на бившия национал и треньор Питър Рийд, който \"си позволи да не се съгласи\" с оказаната от Питър Шилтън подкрепа за консерватора Джейкъб Рийс-Мог. Междувременно \"ритането по кокалчетата\" продължава, като звезди от крикета - \"за\" и \"против\" излизането от ЕС, се включиха с коментари на стената на Джонатан Агню. Гари Линекер промени крилатата си фраза за германците", "date": "2018.12.14", "title": "Гари Линекер се изпокара със съотборници заради \"Брекзит\""}
{"url": "http://clubz.bg/77151-borisov_ne_e_optimist_za_plana_za_brekzit", "text": "Той участва в последния за годината Европейски съвет, който приключва днес. ЕС: \"Брекзит\" не подлежи на предоговаряне В полунощ лидерите на 27-те страни от ЕС без Великобритания обявиха, че \"Брекзит\" не подлежи на предоговаряне. По време на съвета е била приета негова идея, която засяга най-вече България. Тя е с особено внимание да се следи за българските граждани, които учат и работят в Обединеното кралство, и за британските граждани у нас. На 19 декември председателят на Еврокомисията Жан-Клод Юнкер трябва да представи план за подготовка за \"Брекзит\" без сделка. Всичко зависи дали британският парламент ще одобри постигнатото споразумение между Брюксел и Лондон. ЕС удължи санкциите срещу Москва заради Украйна Борисов бе попитан в кой лагер е България по въпроса за санкциите срещу Русия. Вчера Европейският съвет реши единодушно те да бъдат удължени. Като мотив бяха изтъкнати агресията на входа на Азовско море и неспазването на Минските споразумения за Донбас. Над 150 страни одобриха глобалния пакт за миграцията Премиерът мотивира опасенията си: Борисов настоял многогодишната финансова рамка за периода 2021-2027 г. да бъде приет в рамките на този Европарламент и тази Еврокомисия, а не до ноември 2019 г. ЕС удължи санкциите срещу Москва заради Украйна Над 150 страни одобриха глобалния пакт за миграцията", "date": "2018.12.14", "title": "Борисов не е оптимист за плана за \"Брекзит\""}
{"url": "http://clubz.bg/77149-novite_knijki_za_detskite_gradini_na_prosveta_svirqt_peqt_recitirat", "text": "Издателска група „Просвета“ внесе в МОН за одобрение своите проекти на печатни и електронни познавателни книжки за първа (3 – 4 г.) и втора (4 – 5 г.) възрастова група в детската градина. \n\t„Просвета“ представи три различни поредици:  \n\tТрите комплекта покриват всички образователни направления: български език и литература, математика, околен свят, изобразително изкуство, музика, конструиране и технологии. И нещо много важно – към всеки от тях има специално създадени електронни варианти, които ще се дават на всеки учител, избрал да работи с „Просвета“. Дигиталните образователни книжки са безценен помощник на учителя – те приковават вниманието на децата, защото говорят, работят, играят, пеят и танцуват. Е-вариантите съдържат: С новите познавателни книжки на „Просвета“ детето от своя чуден свят забавно и интересно се пренася в света на знанието.  \n\tРазгледайте ", "date": "2018.12.14", "title": "Новите книжки за детските градини на \"Просвета\" свирят, пеят, рецитират"}
{"url": "http://clubz.bg/77146-kijra_najtli_veche_e_s_ordena_na_britanskata_imperiq", "text": "Британската актриса Кийра Найтли стана носител на Ордена на Британската империя, който й бе връчен за нейната благотворителна и театрална дейност, предаде ТАСС. \n\tАгенцията цитира пост на звездата в Туитър, където Найтли публикува видеокадри, на които се вижда как държи високото отличие. Орденът беше връчен на актрисата в Бъкингамския дворец от британския престолонаследник принц Чарлз. Кийра Найтли пристигна на тържествентата церемония облечена в тоалет в цвят лимон и с елегантна шапка от модна къща \"Шанел\". Кийра Найтли забрани да ѝ уголемяват гърдите с фотошоп  Свидетели на връчването на ордена станаха семейството на Кийра, нейният баща Уил Найтли, нейната майка Шърман Макдоналд и нейният съпруг, известният британски музикант Джеймс Райтън. Именно той направи протоколен гаф, като се появи в Бъкингамския дворец без вратовръзка. Актрисата е родена през 1985 г. в Тедингтън, Мидълсекс, Англия. Тя прави своя актьорски дебют още като дете, като на 7-годишна възраст участва в телевизионната продукция от 1993 г. „Royal Celebration“. Кийра става международно известна през 2003 г. след главните си роли във филмите „Ритай като Бекъм“ и „Карибски пирати: Проклятието на черната перла“. С няколкото си последвали главни роли в холивудски продукции Кийра Найтли се превръща в една от най-популярните актриси през тези години. През 2005 г. е номинирана за Оскар за най-добра актриса за ролята си във филма „Гордост и предразсъдъци“. ", "date": "2018.12.14", "title": "Кийра Найтли вече е с Ордена на Британската империя"}
{"url": "http://clubz.bg/77138-kak_se_pravqt_chestni_izbori_da_vzemem_primer_ot_rusiq_azerbajdjan_siera_leone", "text": "Предложението на \"Воля\" за видеонаблюдение на всички секции в изборния ден, което управляващите подкрепиха на първо четене на промените в Изборния кодекс, разбира се, не е оригинална идея. Няколко държави по света са ползвали инсталирането на камери като метод за гарантиране прозрачността на вота през последните години. Списъкът не е дълъг - в крайна сметка технологичната възможност не съществува от много време - но е показателен: Или най-вече държави, в които доверието в изборния процес е подкопано от години, при които след изборите международните наблюдатели рядко са ласкателни и при които винаги има съмнения за големи изборни манипулации. При тези все \"светли\" примери е малко странно, че \"евроатлантическата\" партия ГЕРБ подкрепя идеята с лека ръка. Как пратихме хора в Космоса, а не можем да въведем машинно гласуване Объркани от собствения си законопроект, от \"Воля\" също дадоха стъпка назад и се съгласиха с идеята на \"Обединени патриоти\" наблюдението да е само при преброяването. Тя още не е приета и обсъдена, това ще стане между двете четения в закона. Но второ четене на Изборния кодекс идва бързо - управляващите искат да приемат промените, защото влизат в срока 6 месеца преди изборите, в който Венецианската комисия препоръчва да не се правят редакции на изборните правила. И текстът за уеб камерите в секциите може да бъде претупан и да влезе в закона неусетно. А не е отговорено на няколко ключови въпроса, свързани с тази промяна. Русия е досега най-голямата държава в света, сложила уеб камери във всички свои над 90 000 секции по време на избори. Това е струвало 15 милиарда рубли, или 444 милиона долара. \"Но Русия е огромна!\" - да, но и 444 млн. долара са огромна сума. На последните избори в България секциите бяха около 12 500, т.е. около 1/7 от руските. Да се правят подобни сравнения не е пълноценна индикация на сумата, но като груба идея, ако поставянето на уеб камери и създаването на система, която позволява всеки да гледа през сайтовете на районните избирателни комисии всяка секция на живо (средно по 400 на РИК), би струвало на България над 60 млн. долара. Това е двойно на сегашната цена на вота.  Според управляващите обаче голяма част от инфраструктурата вече съществува - в България се гласува най-вече в класните стаи, а много от тях са оборудвани с камери. Колко точно? Нямаме информация по този въпрос, тъй като засега поставянето на камери не се следи от Министерството на образованието. Въпросът се обсъжда през последните няколко години, като първоначално се спрягаше идеята да има камери във всяка класна стая. Родители и специалисти обаче се притесниха от тази идея и управляващите бързо дадоха на заден. Знаем, че много от елитните училища в България (т.е. около 20-ина) имат камери. Което означава, че сме сигурни за може би стотина секции? В голяма част от страната обаче камери със сигурност няма. Какъв процент от тази инфраструктура е предварително налице е пълна неизвестна. Можем ли да проверим дали не сме \"мъртва душа\" по избори? Освен камерите (които всъщност не са скъпи, защото ще снимат с ниска резолюция, както обясни Данаил Кирилов от ГЕРБ) друг ключов разход е огромното количество трафик. Независимо дали излъчването ще е през целия изборен ден или само при преброяването (което продължава понякога почти толкова дълго), излъчването на видео от 12 500 секции и даване на възможност на всеки да гледа през сайтовете на РИК е също скъпо удоволствие. Колко точно? Не знаем. Не са предвидени и разходите по транспорт, монтаж, поддръжка, прокарване на мрежи на нужните места, електричество, човешки ресурс. Но и от \"Воля\" не са направили оценка на въздействието, време за такава практически неща няма. Напълно възможно е законът да бъде приет утр, и след 6 месеца България и българският данъкоплатец да получи тлъста сметка за удоволствието да гледа пикселизирани фигурки в класна стая. В горния списък Грузия например не дава свободен достъп до камерите си - тях ги наблюдава само де юре независимата Централна избирателна комисия. Не е така обаче в Русия, Азербайджан и други държави. В Азербайджан тази година за пети път ще се наблюдава вотът - само в ограничен брой секции (около 15%), както е било и досега. Но през годините са натрупани достатъчно данни, за да могат специалисти наблюдатели да направят някои изводи за употребата на камери. От ГЕРБ знаят всичко това. ГЕРБ за камерите на избори: По-добре да не се прави този експеримент И добави, че според него този метод, ако бъде приет, ще бъде критикуван и после ще отпадне за следващия вот.  И, забележете - скъпа технологична идея, която не дава ясни резултати и не се практикува по света, се приема с лекота. Друга скъпа технологична идея, която е в закона ни от години, е твърде сложна за имплементация - машинното гласуване. Това означава, че управляващите са готови да подкрепят претупана, прибързана, скъпа, високонатоварваща идея, вдъхновена от държави, известни с изборните си нарушения, с ясното съзнание, че тя вероятно ще бъде ползвана веднъж и отхвърлена след това. Защо? За да ни се създаде фалшиво чувство за един по-честен вот. Можем ли да проверим дали не сме \"мъртва душа\" по избори? ГЕРБ за камерите на избори: По-добре да не се прави този експеримент", "date": "2018.12.14", "title": "Как се правят честни избори? Да вземем пример от Русия, Азербайджан, Сиера Леоне..."}
{"url": "http://clubz.bg/77143-ruskata_duma_obqvi_konkurs_za_rap_parche_na_geografska_tema", "text": "Руският парламент обяви конкурс за рап парче, предаде АП. Новината дойде в момент, в който изпълненията на дузина рапъри бяха отменени след предупреждения от властите, че тяхната музика популяризира \"погрешни ценности\". Имаше и арести на поне трима музиканти. Културна битка по руски – репресии срещу музиканти Рапът се превърна в един от най-популярните музикални жанрове сред руските младежи и мишена за руските власти заради откровения начин, по който той обрисува всекидневнието и заради унищожителната критика към властта. \n\tПрез миналия месец рапърът Хъски, чиито видеоклипове са гледани 6 млн. пъти в Youtube, беше арестуван заради импровизиран пърформанс, след като шоуто му бе спряно в град Краснодар. Съдът постанови Хъски да остане 12 дни в затвора по обвинения в хулиганство, но той беше пуснат четири дни по-късно, няколко часа преди популярни хип-хоп изпълнители да излязат на концерт в негова подкрепа в Москва. 6 от 11-те концерта на електронното дуо IC3PEAK бяха отменени през последните седмици, а на 11 декември музикантите бяха и за кратко задържани в сибирски град.  За да не си навлекат гнева на народа, висши руски представители в последните дни предприеха стъпки да се дистанцират от онези, които анулираха концертите на рапърите и постановиха арестите на музикантите. Държавната дума през миналата седмица бе домакин на кръгла маса, на която присъстваха някои от най-популярните руски изпълнители. Президентският омбудсман пък каза, че Владимир Путин е поръчал да се разследва защо концерти на музиканти са били анулирани.", "date": "2018.12.14", "title": "Руската Дума обяви конкурс за рап парче на... географска тема"}
{"url": "http://clubz.bg/77142-resheno_konfiskaciq_bez_nakazatelno_delo_i_prisyda_i_bez_debati", "text": "Без дебати по същество. С 6 гласа \"против\" срещу 122 \"за\" и с 25 \"въздържал се\" (от БСП - б.р). И за по-малко от половин час.  Така Народното събрание прие \"спешните\" - наречени по този начин от вносителя Данаил Кирилов (ГЕРБ,) промени в антикорупциония закон, с които се неутрализира тълкувателното решение на Върховния касационен съд (ВКС) от миналия петък. КПКОНПИ не може да конфискува при прекратяване на наказателното дело В него магистратите обявиха, че ако производство за отнемане на имущество е започнало заради наказателно преследване на дадено лице, то прекратяване на делото или последвала оправдателна присъда са основание за прекратяване и на процедурата по отнемане на имущество. Решението засяга отменения вече закон за конфискацията, но с ремонта на действащия закон се предвижда всички стари производства да продължат по новия ред. Тоест със или без текущо наказателно преследване делата за отнемане на незаконно придобито имущество си вървят. Въпрос към КПКОНПИ: Върховният съд ли \"продаде мача\" за Христо Бисеров? Поправките, внесени от Кирилов, гласят още, че неспазването на срока за проверка на имуществото от Комисията за противодействие на корупцията и отнемане на незаконно придобитото имущество (КПКОНПИ) или за внасяне на иск в съда също не е основание за прекратяване на производството за конфискация. Въпросните срокове сега са 1 година с възможност за еднократно удължаване до 6 месеца за проверка и 3 месеца след това за внасяне на иск в съда. Тази редакция \"изпреварва\" решение по друго тълкувателно решение във ВКС - а именно дали въпросните срокове са задължителни или препоръчителни. Депутатите обаче решиха да променят закона \"за всеки случай\" - ако и бъдещото решение на магистратите не им хареса.  Третият момент в приетия на първо четене законопроект днес е, че той влиза в сила със задна дата - от януари 2018 г. Целта - прекратени вече съдебни производства на база тълкувателния текст на ВКС да могат да бъдат въобновени евентуално. Промените не само са \"спешни\", защото бяха внесени в първия работен ден след произнасянето на магистратите и вече са приети на първо четене, ами се очаква да бъдат приети още идната седмица окончателно. Данаил Кирилов предложи и залата прие срокът за предложения между двете четения да е 3 дни - тоест от днес, петък, до 18 ч. в понеделник. Така при спазване на парламентарната процедура гласуването може да е още идния четвъртък. Заявка, че ще има редакционни промени, дадоха само от ДПС. Хамид Хамид от Движението бе и единственият народен представител, който се изказа в т.нар. дискусия днес. За да защити поправките \"Кирилов\" и да обяви как ВКС (без да спомене председателя му Лозан Панов поименно - б.р.) си е позволил да \"променя закон на 180 градуса\". А това е правомощие само на Народното събрание. Изказването му бе в пълно съзвучие и с мотивите към законопроекта, и с думите на председателя на КПКОНПИ Пламен Георгиев, на главния прокурор Сотир Цацаров, на министри от ГЕРБ, които се изказаха против тълкуването на магистратите в сряда на заседание на правната комисия, водена от Кирилов.  КПКОНПИ се жалва от ВКС - можело да изпусне близо 22 милиона лева ДПС ще настоява на второ четене, вместо да се записва, че сроковете за работа на КПКОНПИ са пожелателни, те да бъда удължени - двойно, стана ясно от изказването на Хамид. Тоест проверката за придобиване на имущество да може да трае 2 години, а удължаването й да е за срок от още 1 година. Това ще важи особено в случаите, когато се налага международна правна помощ и издирване на документи от чужди институции. Нито един народен представител от официалната опозиция от БСП не взе думата, за да сподели позицията на партията по законопроекта. Още в правната комисия в сряда въпреки възраженията за \"спешния\" порядък на промените в закона нито един социалист не гласува \"против\" предложенията на Кирилов.  От ГЕРБ и \"Обединени патриоти\" също никой извън председателя на правната комисия не се качи на трибуната днес. Любопитно е, че още когато излезе решението на ВКС преди точно седмица, от КПКОНПИ заявиха, че то не засяга действащия закон и работата на органа. Ден по-късно обаче оттам се оплакаха, че заради тълкуването на магистратите могат да бъдат прекратени 19 дела за отнемане на имущество на стойност 22 млн. лв. Дела, които са започнали по стария закон за конфискацията, но проверяваните са оправдани или прокуратурата е прекратила наказателното предследване срещу тях, вече бяха спрени. Такъв е случаят с бившия зам.-председател на парламента от ДПС Христо Бисеров, комуто КПКОНПИ иска да отнеме имущество на стойност близо 2 млн. лв. Въпрос към КПКОНПИ: Върховният съд ли \"продаде мача\" за Христо Бисеров? КПКОНПИ се жалва от ВКС - можело да изпусне близо 22 милиона лева", "date": "2018.12.14", "title": "Решено: конфискация без наказателно дело и присъда. И без дебати"}
{"url": "http://clubz.bg/77136-evrostat_nishtojen_procent_bylgari_se_vaksinirat_sreshtu_grip", "text": "Едва около 2 процента от българите над 65-годишна възраст са се ваксинирали срещу грип през 2016 г., показват данни от анализ на Евростат, цитирани от БТА, за нагласите на европейците да вземат превантивни мерки срещу коварните грипни заболявания през въпросния период. Средният показател на европейците в тази възрастова категория, които са взели предпазни мерки срещу грипа, е бил 43 на сто. Само за първите шест месеца на тази година у нас са се ваксинирали срещу грип едва около 1000 души. В анализа се отчита също, че страната ни е регистрирала в същото време най-висок дял на лицата, лекувани от респираторни заболявания през 2016 г. - близо 3000 на 100 хиляди души население, при най-ниски показатели за Португалия и Гърция - по около 500 случая на 100 хиляди души. Грипна епидемия в още области - и грипна ваканция Пак според данните на Евростат у нас през 2016 г. от болести на дихателната система са починали близо 4500 души, което е около 4 на сто от общата смъртност в страната (107 хиляди души). Най-висок дял починали възрастни хора у нас вследствие на дихателни заболявания са били именно хората на възраст 65 плюс - 244 души на 100 хиляди души население. За хората под 65-годишна възраст данните са в пъти по-малко - 16 починали от болести на дихателната система на 100 хиляди души население. Според последни актуални данни на Националния център по обществено здраве и анализи (НЦОЗА) тенденцията българите да не се ваксинират срещу грип върви изцяло в негативен план - само за първите шест месеца на тази година у нас са се ваксинирали срещу грип едва около 1000 души. Ако се приеме, че тази тенденция ще се запази до края на годината, то броят на ваксиниралите се българи срещу грип би паднал до 0,02 процента, което е изключително негативно явление. В ЕС българите най не вярват на ваксините Най-много възрастни европейци над 65 години, които са се ваксинирали срещу грип през 2016 г., са отчетени във Великобритания - 70 процента, показват данните от анализа на Евростат. Следват: Холандия - 68 на сто, Италия и Германия - 60 на сто, Белгия, Испания и Ирландия - 58 на сто, и др.  Най-нисък дял на хората, които са взели предпазни мерки срещу грипа с ваксини, е регистриран в България - 2 процента, Латвия, Естония и Гърция - по около 4 процента, и др. \n\tПри съседите ни ситуацията с ваксините срещу грип при възрастните е следната: в Македония - 6 процента, в Турция - 7 процента, в Румъния - 8 процента, и в Сърбия - 11 процента от хората над 65 години са се ваксинирали срещу грип. Само в ЕС през 2016 г. от болести на дихателната система са починали повече от 440 хиляди души, което е около 8 на сто от общата смъртност в държавите членки.  \n\tВъзрастните хора над 65-годишна възраст, които са починали от заболявания на дихателната система, са били малко над 400 души на 100 хиляди души население в ЕС, отчита Евростат. Митове и истини за ваксините Повечето хора, които умират от грип, са били на 65 и повече години и са били изправени пред усложнения въз основа на хронични заболявания като сърдечно-съдови или хронични белодробни заболявания. По време на епидемията от грип може да има значителни разходи за националните здравни услуги, които са свързани както с грижите за болните и за бизнеса като цяло, така и със загубено производство в резултат на изтеклото време, отчита Евростат. Според данните на европейската статистика само през 2016 г. в целия ЕС са били регистрирани близо 50 милиона броя дни, прекарани в болнични вследствие на респираторни заболявания на дихателната система. Най-голям е бил броят на регистрираните болнични по този показател в Германия - около 20 на сто от общия брой болнични за ЕС, отчита Евростат. В ЕС българите най не вярват на ваксините Митове и истини за ваксините", "date": "2018.12.14", "title": "Евростат: Нищожен процент българи се ваксинират срещу грип"}
{"url": "http://clubz.bg/77148-djoshua_iska_da_se_bie_s_uajldyr_oshte_prez_april", "text": "Антъни Джошуа иска бой с Дионте Уайлдър на 13 април 2019 г. на стадион \"Уембли\", заяви британецът в интервю за щатската спортна телевизия ESPN. Джошуа е заявил датата и арената, но на този етап такъв обединителен мач за четирите шампионски пояса не се очертава. 29-годишният англичанин притежава титлите на IBF, WBO и WBA, а американецът на WBC. В началото на този месец Уайлдър имаше двубой с Тайсън Фюри в Лос Анджелис, завършил наравно с решение на съдиите. Така той остана първенец на WBC. Равенство: мачът Уайлдър - Фюри не излъчи победител (СНИМКИ) След срещата Еди Хърн, промоутърът-мениджър на Джошуа, заяви, че хваща самолета за Ел Ей, за да договори чакания от години мегасблъсък. Уайлдър обаче го охлади, като отвърна, че мисли само за реванш с Фюри. По думите му Джошуа досега се криел, а изведнъж Хърн и екипът му започнали \"да се молят\" за мач. Тайсън Фюри иска реванша с Уайлдър да се играе на \"Олд Трафорд\" Според специалисти, Дионте Уайлдър прости иска да си вдигне цената, освен това не желае боят да е в Англия. По неофициална информация той е готов да излезе там срещу Фюри, но не и срещу Джошуа. Някъде в пъзела е и Кубрат Пулев, който е официален претендент на IBF, но шампионът традиционно не му обръща внимание, не и в публичните си изяви. Двамата трябваше да се противопоставят през есента на миналата година, но Кобрата се контузи. Кобрата: Аз съм шахматист и трудно губя партия Пулев се прибра вчера в България от САЩ, където подписа договор с прочутия американски промоутър Боб Аръм. Кобрата заяви, че рано или късно ще получи шанс да застане очи в очи с Джошуа на ринга, готов е по всяко време - догодина или през 2020-а, когато е по-вероятно да се насрочи такава среща. Стига и двамата да побеждават, за да запазят сегашния си статут. Тайсън Фюри иска реванша с Уайлдър да се играе на \"Олд Трафорд\" Кобрата: Аз съм шахматист и трудно губя партия", "date": "2018.12.14", "title": "Джошуа иска да се бие с Уайлдър още през април"}
{"url": "http://clubz.bg/77132-prokurori_razsledvat_kak_sa_harcheni_pari_dareni_za_trymp", "text": "Федерални прокурори разследват дали комитетът по встъпването в длъжност на президента Доналд Тръмп не е похарчил нецелесъобразно част от набраните за тази цел средства, пише в. \"Уолстрийт джърнал\", цитиран от Ройтерс. Разследването на прокуратурата на Манхатън проверява дали някои от дарителите на комитета са дали пари в замяна на политически отстъпки, влияние при назначения в администрацията или достъп до новата администрация, пише вестникът, позовавайки се на информирани източници. Това разследване може да се окаже поредната юридическа заплаха за Тръмп и администрацията му, които вече са разследвани за контакти между предизборния екип на Тръмп и Русия, плащания на жени да не разкриват свои интимни афери с президента и някои разходи на фондацията на Тръмп. Разследването на комитета по встъпването в длъжност на Тръмп е тръгнало от документи, иззети при разследването на бившия адвокат на Тръмп Майкъл Коен. В сряда Коен бе осъден на три години затвор за редица престъпления, включително организиране на плащанията в замяна на мълчание в нарушение на законите за финансиране на предизборни кампании. Назначаването на зетя и съветник на президента Тръмп Джаред Къшнър за началник на канцеларията на Белия дом е вариант, който в момента се обмисля, съобщиха американски медии, цитирани от Франс прес. Позовавайки се на неназован високопоставен представител на Републиканската партия, близък до изпълнителната власт, сайтът \"Хъфингтън пост\" пише, че 37-годишният Къшнър се е срещнал с президента в сряда за обсъждане на този пост. Тази информация бе публикувана и от телевизия Си Би Ес нюз. Според сайта, който уточнява, че е получил потвърждение от други два пожелали анонимност източника, съпругът на дъщерята на Тръмп Иванка увещава тъста си да го назначи за началник на канцеларията му, като изтъква \"работата си по реформата на наказателното правораздаване и самообявената си способност да работи с демократите\". Вчера Доналд Тръмп съобщи, че обмисля петима възможни кандидати за поста. Според някои източници фаворит е бившият губернатор на Ню Джърси Крис Кристи, отбелязва БТА.", "date": "2018.12.14", "title": "Прокурори разследват как са харчени пари, дарени за Тръмп"}
{"url": "http://clubz.bg/77144-naj_setne_dogovor_za_tiket_sistemata_v_sofiq", "text": "Вече има договор с изпълнител за изграждане на електронна билетна система за градския транспорт в София. Това съобщи шефът на Центъра за градска мобилност Христиан Петров. Той обаче не уточни за коя компания става въпрос. Избраният за изпълнител е консорциум \"Си Ен Си София тикетинг систем\", в който влизат българските технологични компании \"Компютърнет сървисиз\" и \"Тикси\" и турското дружество \"Асис електроникс\". През август решението на ЦГМ беше обжалвано в Комисията за защита на конкуренцията (КЗК) от втория в класирането – консорциум \"Софер\", но жалбата не е била удовлетворена. Нова атака в съда на скъпото софийско билетче \"Си Ен Си София тикетинг систем\" е предложил най-ниската цена в търга - 73.24 млн. лв. без ДДС. Освен това компанията трябва да получи 5.85% от приходите от продадените електронни карти и билети, не повече от 10 млн. лв. Общо 10 компании бяха подали оферти за участие в търга, а процедурата беше спирана още на етап събиране на оферти заради жалби. Тикет системата ще донесе повече удобства за пътниците, тъй като ще може да се използва 1 превозен документ за различните видове транспорт. Този документ ще може да се зарежда и от всички видове мобилни устройства. Това ще сложи край на опашките. Ще се монтират камери във всички превозни средства, което ще повиши сигурността, както и борбата с гратиса ще е по-ефективна. Чрез системата в реално време ще се знае натоварването на линиите и ще се вземат бързи решения, за да няма претъпкани автобуси, тролейбуси или трамваи.", "date": "2018.12.14", "title": "Най-сетне: договор за тикет системата в София"}
{"url": "http://clubz.bg/77135-bulgargaz_poiska_zapor_na_smetkite_na_tec_burgas_vraca_i_pleven", "text": "“Булгаргаз“ е поискала запориране на сметките на топлофикациите във Враца, Плевен и Бургас, които й дължат общо 53 милиона лева. За дружествата във Враца и Плевен това вече трябва да е факт. В интервю за \"Хоризонт\" по БНР изпълнителният директор на Булгаргаз Николай Павлов успокои, че подаването на газ към топлофикациите няма да спре и потребителите няма да останат без парно в средата на зимата: Фонд от Кайманите плаши \"Булгаргаз\" със запори Николай Павлов допълни, че се очаква стабилизиране на цените на газа:", "date": "2018.12.14", "title": "\"Булгаргаз\" поиска запор на сметките на ТЕЦ Бургас, Враца и Плевен"}
{"url": "http://clubz.bg/77141-grycka_tragediq_za_milan", "text": "Отпадането на \"Милан\" в груповата фаза на Лига Европа е голямата вест преди фазата на елиминациите, която започва догодина. Това стана по особено драматичен начин. Едва ли е утеха за някогашния гранд, че не е единствен, още ред големи имена не успяха да стигнат до 1/16-финалите. Така вторият по сила евротурнир потвърди реномето си на по-равностоен и непредсказуем. \"Лудогорец\" също приключи участието си, като зае четвъртото място в гр. А. Това е най-слабото представяне за \"орлите\" в Лига Европа. \"Лудогорец\" напусна Лига Европа с равенство Започваме с \"Милан\", който бе считан за фаворит в гр. F, в компанията на \"Бетис\" (Севиля), \"Олимпиакос\" и \"Дюделанж\" (Люксембург). Снощи италианският колос отстъпи с 1:3 в адска атмосфера пред \"Олимпиакос\" в Пирея. Гръцкият тим гонеше победа с два гола разлика. И я постигна, като по този начин показателите на двата тима се изравниха - по 10 т. и разменени победи с 3:1. \"Олимпиакос\" обаче има по-добра голова разлика - 11:6 срещу 12:9. Развръзката настъпи за 21 минути след 60-ата. Папа Абу Сисе откри в 60-ата, а Кристиан Сапата удвои в 70-ата с автогол. След около 120 секунди той се реабилитира и намали. В 80-ата обаче реферът отсъди дузпа за нарушение на вратаря на \"Милан\" срещу нападател при корнер и Костас Фортунис реализира за 3:1. Така треньорът на \"Милан\" Дженаро Гатузо отново е \"на дузпата\", тъй като отборът му върви лошо и в \"калчото\". От гр. В напред продължават \"Залцбург\" и \"Селтик\", а германският РБ \"Лайпциг\" се сбогува с евровечерите, както и \"Розенборг\". В гр. С - една от най-интересните, считаните за по-силни \"Бордо\" и \"Копенхаген\" напускат надпреварата, а първите две места са за \"Зенит\" (Санкт Петерберг) и \"Славия\" (Прага). Датският тим елиминира ЦСКА-София, но разочарова в групата, където записа победа, две равенства и три поражения. Доста вълнуващо се разви надпреварата и в гр. D. № 1 стана \"Динамо\" (Загреб), съставен предимно от хървати и неколцина босненци. Втори е \"Фенербахче\". \"Спартак\" (Търнава), воден от треньора на ЦСКА-София Нестор ел Маестро през миналия сезон, се представи достойно и стана трети. Най-титулуваният белгийски тим \"Андерлехт\" е четвърти - без победа. В гр. Е \"Арсенал\" и \"Спортинг\" (Лисабон) нямаха никакви проблеми срещу \"Ворскла\" (Полтава) и \"Карабах\". В гр. F освен \"Милан\" имаше и българско участие в сензацията на турнира - \"Дюделанж\" (Люксембург). Исторческото първо участие на тим от малката страна в групова фаза снощи бе увенчано с точка, постигната при 0:0 срещу победителя \"Бетис\". Едисон Йорданов, който има български паспорт и е роден в Германия, игра цял мач. Българин е част от новото футболно чудо на Люксембург В група G на плейофи отиват \"Виляреал\" и \"Рапид\" (Виена), а \"Рейнджърс\" и \"Спартак\" (Москва) с Ивелин Попов са аут. И това не беше според очакванията, особено за руския тим. В Н бившият европейски шампион \"Олимпик\" (Марсилия) се предаде отрано, като приключва само с 1 точка, изпреварен от \"Айнтрахт\", \"Лацио\" и кипърския \"Аполон\" (в този ред). Белгийският \"Генк\" и \"Малмьо\" спечелиха надпреварата в I, а \"Бешикташ\" и шведският дебютант \"Сарпсборг\" са трети и четвърти.  В гр. J няма изненади - \"Севиля\" и \"Краснодар\" чакат жребия, за сметка на \"Стандарт\" (Лиеж) и \"Беледиеспор\", който снощи взе единствената си точка срещу белгийците и така им попречи да заемат второто място. В гр. К битката протече по сценарий - \"Динамо\" (Киев) и \"Рен\" надделяха над казахстанския \"Астана\" и чешкия \"Яблонец\".  В L унгарският \"МОЛ Види\", който елиминира \"Лудогорец\" в Шампионската лига, зае третото място, четвъртото е за ПАОК, а първи и втори очаквано са \"Челси\" и \"БАТЕ Борисов\". За жребия в понеделник се присъединяват осем отбора от Шампионската лига (третите в квартетите). В урната на победителите в групите на Лига Европа отиват четири тима с по-добри показатели - “Наполи”, “Валенсия”, “Интер” (Милано) и “Бенфика”. Сред непоставените попадат “Виктория” (Пилзен), “Брюж” (Белгия), “Шахтьор” (Донецк) и “Галатасарай”. Вижте осминафиналистите в Шампионската лига  Ще бъдат разминати отбори от една страна, както и такива, които са били в една четворка. Поставените ще са домакини на реваншите. Мачовете са на 14 и 21 февруари. “Наполи”, “Валенсия”, “Интер” (Милано), “Бенфика”; “Байер” (Леверкузен), “Залцбург” (Австрия), “Зенит” (Санкт Петербург), “Динамо” (Загреб), “Арсенал” (Лондон), “Бетис” (Севиля), “Виляреал” (Испания), “Айнтрахт” (Франкфурт), “Генк” (Белгия), “Севиля”, “Динамо” (Киев), “Челси”; “Виктория” (Пилзен), “Брюж” (Белгия), “Шахтьор” (Донецк), “Галатасарай”; “Цюрих”, “Селтик”, “Славия” (Прага), “Фенербахче”, “Спортинг” (Лисабон), “Олимпиакос” (Атина), “Рапид” (Виена), “Лацио”, “Малмьо” (Швеция), “Краснодар” (Русия), “Рен” (Франция), “БАТЕ Борисов” (Беларус). Българин е част от новото футболно чудо на Люксембург Вижте осминафиналистите в Шампионската лига ", "date": "2018.12.14", "title": "Гръцка трагедия за \"Милан\""}
{"url": "http://clubz.bg/77139-parlamentyt_vse_pak_shte_razsledva_shemata_za_prodajba_na_bylgarsko_grajdanstvo", "text": "Парламентът все пак ще се занимае с казуса \"подкупна схема за придобиване на българско гражданство\" със специална анкетна комисия. Създаването на временната комисия бе гласувано днес, а самото искане за такава \"отлежава\" от месеци - още отпреди лятната ваканция на Народното събрание. Предложението за парламентарно \"разследване\" първоначално бе на ДПС и дойде много преди ареста на председателя на Държавната агенция за българите в чужбина (ДАБЧ) Петър Харалампиев и други служители. Последният бе предложен на държавната позиция от квотата на ВМРО (\"Обединени патриоти\"). Основанието за искане на анкетна комисия бе появата на статии в авторитетни европейски издания за схема за незаконно получаване на български паспорти от чужденци. Но проектът за решение така и не бе придвижен преди арестите. Как ДПС сега се присети да иска анкетна комисия за схема с българско гражданство  Начело на парламентарния орган бе избран народен представител на опозицията - Йордан Цонев от ДПС. Управляващите от ГЕРБ и \"Обединени патриоти\" обаче промениха първоначалната идея комисията да е на паритетен принцип - тоест всяка от парламентарните групи да имат по двама представители. При този вариант опозицията в лицето на БСП и ДПС и управляващите от ГЕРБ и \"патриотите\" щяха да имат по равен брой представители, а с \"Воля\", които отдавна атакуват ВМРО, опозицията би имала мнозинство.  Каракачанов, Хекимян, Мао Цзедун и Лепа Брена в спора за BG паспорти Юлиан Ангелов от \"Обединени патриоти\", който е и представител на ВМРО, обаче поиска промяна. И залата днес реши, че от ГЕРБ ще имат 7 депутати в анкетната комисия, БСП - 5, ДПС и \"партиотите\" - по двама, и \"Воля\" - един. Така двете управляващи партии на практика ще имат мнозинство в парламентарния орган - 9 депутати, а трите останали групи общо 8. 30 арестувани за корупция в Агенцията за българите в чужбина Каракачанов, Хекимян, Мао Цзедун и Лепа Брена в спора за BG паспорти 30 арестувани за корупция в Агенцията за българите в чужбина", "date": "2018.12.14", "title": "Парламентът все пак ще разследва схемата за продажба на българско гражданство"}
{"url": "http://clubz.bg/77129-kulturna_bitka_po_ruski_%E2%80%93_represii_sreshtu_muzikanti", "text": "Млад мъж със слънчеви очила и фланелка на \"Гучи\" подскача пред горящ американски небостъргач. Танцува с Доналд Тръмп и Барак Обама, възсяда огромна мечка и язди. Звучи монотонна мелония с рефрен “Плюя на  Запада”. \n\tМладият мъж се казва Фейс и е руска поп звезда. Публикуваният му в началото на 2018 г. в ютюб клип е споделен над 13 милиона пъти. Антизападно ли е настроен? Или пък 21-годишният музикант се присмива на възхваления руски патриотизъм? Посланието не е еднозначно. Въодушевени бяха не само младите почитатели на Фейс, клипът привлече вниманието и на Кремъл. Беше малко преди преизбирането през март т. г. на Путин за президент, търсеше се реклама от типа Guerilla Style. Пиари на Кремъл предложиха на Фейс да промени клипа, като Путин възседне руската мечка. Обещаха му хонорар в размер на един милион рубли, което прави 13 000 евро. В Русия рапът е младежка култура на живо и печеливш бизнес. Рапърът Тимати се числи към висшето съсловие, притежава модна марка и верига за бургери. Близки до властта звезди се изявяват по време на тържества в Кремъл. Но има и музиканти, които не допускат да ги купуват. Към тях се числи и Фейс: В последния си албум тематизира инструментализирането и му се опълчва: От няколко седмици руският рап е подложен не само на натиск, налице са дори репресии срещу неговите поклонници. Концертите на редица музиканти бяха забранени. В много градове беше забранено шоуто на произхождащия от далечен Сибир рапър Дмитрий Кузнецов, известен като Хъски. Той отговори с музикална проява върху паркиран автомобил в южния руски град Краснодар, заобиколен от фенове. 25-годишният музикант беше арестуван и го осъдиха на арест. Но благодарение на случилото се Хъски стана още по-популярен сред феновете си. Моралната заплаха за младежта се превърна в тема на деня. Защитници на деца настояват за повече грижи за младото поколение. Дори на конгреса си кремълската партия \"Единна Русия\" дебатира опасностите от рапа. В лични разговори Иван Дрьомин е сдържан млад мъж. Седнал е в московско кафене, поръчва си плодов чай, супа от леща, десерт и изрича: Посяга обаче към храната едва когато интервюто ни е приключило. Много от хората на изкуството не изразяват пряко критика към режима. Повечето не искат да имат нещо общо с политиката.  Но пък провокиращо  назовават социални проблеми като бедност, злоупотреба с наркотици и произвол на службите. Използват и вулгарен език. Привърженици са на естетика, която е в конфликт с консервативния ценностен канон. В клип на електронната група Icepeak двойка похапва сурово месо на Червения площад. От устата им потича кръв. Креслив глас пее: Какъв мрачен сарказъм по отношение на страната! Фейс не вижда собственото си бъдеще в Русия. Възнамерявал скоро да емигрира в Холандия. В родината му човек не можел да е свободен. И Путин бил само огледало на народа, който му позволява да господства, е мнението на Фейс. В чужбина той може би ще се сблъска с проблем: \"Може и да ми доскучае.\"", "date": "2018.12.14", "title": "Културна битка по руски – репресии срещу музиканти"}
{"url": "http://clubz.bg/77130-i_vsichko_tova_zaradi_edna_groteskna_zabluda_brekzit", "text": "Няма какво да се чудим, че икономическите кръгове изпадат във все по-голяма паника, когато става дума за Брекзита. Театърът, който се разиграва в Лондон, събужда огромни съмнения дори у най-заклетите оптимисти. Накъде води всичко това? Кога ще свърши? Ама окончателно да свърши! Твърд \"Брекзит\", мек \"Брекзит\", преходен период (през който всъщност всичко си остава по старому), удължаване на преходния период, отлагане на напускането, отменяне на напускането, предсрочни избори – британската политика подлага на огромно изпитание гражданите на Обединеното кралство. А също и партньорите на континента. И хич няма да сбъркат онези, които биха заявили, че някой ги прави на маймуни в една супер сериозна ситуация. Ако Брекзитът някой ден бъде окончателно осъществен,  тогава единият от двамата партньори – и то този, който беше и си остава силен и стабилен – сигурно ще пролее някоя прощална сълза, но и ще отрони въздишка на облекчение. И последната ескалация се дължи най-вече на това, че Обединеното кралство е тежко разединено, когато става дума за Европа. Този разлом минава през правителството, през опозицията и не на последно място – през самото население. Консенсус няма – та нали резултатът от референдума за излизане от ЕС беше почти на кантар. Този референдум изобщо не успокои духовете, нещо повече: на мнозина, включително и на един бивш министър за Брекзита, едва със закъснение им просветна колко трудна и с какви тежки последици ще бъде раздялата с ЕС. И че Великобритания не може да постигне и двете заедно: хем да си възвърне контрола, хем да не изгуби откъм благосъстояние. Навремето премиерът Дейвид Камерън обяви този референдум с надеждата, че мнозинството ще гласува за оставане в ЕС, а по този начин неговата собствена Консервативна партия веднъж завинаги  ще се помири с европейската интеграция. Каква гротескна заблуда само! По нищо не личи, че неговата партия ще преодолее това свое вътрешно разединение. Самият Камерън е най-добрият пример за това: след като дълги години ругаеше ЕС, той изведнъж започна да твърди, че Европа е екзистенциалната застраховка за британските сигурност и благоденствие. Каква ли реакция би могла да се очаква от хората в една такава ситуация? В Лондон със сигурност ще бъде изиграно и второто действие от пиесата „Нашата европейска дилема\". Или може би пиесата се казваше „Нашето европейско фиаско\"?", "date": "2018.12.14", "title": "И всичко това заради една гротескна заблуда - \"Брекзит\""}
{"url": "http://clubz.bg/77128-palki_i_sylzotvoren_gaz_sreshtu_protest_v_budapeshta", "text": "Няколко хиляди души протестираха снощи в унгарската столица Будапеща, възобновявайки демонстрациите от вчера срещу ново законодателство - за нов трудов кодекс и за нововъведения в съдебната система, които биха освободили правителството от независимия контрол от страна на съдилищата, предаде Ройтерс. Протести в Будапеща заради \"робски\" закон на Орбан Хиляди унгарци протестираха срещу \"закон за робския труд\" (СНИМКИ) Около 3000 демонстранти се събраха в четвъртък пред парламента, а после блокираха движението по един от мостовете над река Дунав, скандирайки лозунги срещу ФИДЕС и Орбан. Протестиращите бяха възмутени най-вече от трудовите регулации, които позволяват на работодателите да изискват от работниците и служителите си до 400 часа извънреден труд годишно. Правозащитни организации казват, че новият закон за административните съдилища може да доведат до политическа намеса в работата на правосъдието, пише БТА. \n\tПротестите се състояха, докато Орбан е в Брюксел за среща на върха на Европейския съюз. Хиляди унгарци протестираха срещу \"закон за робския труд\" (СНИМКИ)", "date": "2018.12.14", "title": "Палки и сълзотворен газ срещу протест в Будапеща"}
{"url": "http://clubz.bg/77127-es_brekzit_ne_podleji_na_predogovarqne", "text": "Споразумението за \"Брекзит\" не подлежи на предоговаряне. Това се казва в приетите днес  на Европейския съвет на последната за годината среща на върха на ЕС. Тя се провежда в Брюксел. Там бе и британската премиерка Тереза Мей, която искаше да получи повече гаранции за страната си. ЕС: Предпазната мрежа за Ирландия е само временна ЕС се готви за „Брекзит“ без сделка Лидерите на ЕС потвърждават заключенията от извънредната среща на 25 ноември и приетата политическа декларация. От тях става ясно, че ЕС се готви за всякакви варианти за \"Брекзит\", включително за излизане на Великобритания от ЕС без сделка  . Приетите днес заключения гласят следното: Мей остава премиер и лидер на торите Но пресконференцията след приемането на заключенията, дадена след полунощ местно време (след 1 часа сутринта българско време) председателят на Еврокомисията Жан-Клод Юнкер заяви: След това похвали британската премиерка: Той предупреди британските депутати, че имат няксолко седмици да оправдаят очакванията на Европа, тъй като на моменти дебатът е мъглив и неясен. А на 19 декември Еврокомисията ще публикува цялата информация за подготовка за „Брекзит“ без сделка. Той бе попитан дали след 2021 г., когато приключи преходният период след „Брекзит“, ще бъдат въведени визи между ЕС и Великобритания. Председателят на Еврокомисията отговори, че това е въпрос на бъдещите отношения. Юнкер би искал преговорите за тях да започнат веднага след одобряването на „Брекзит“ от страна на британския парламент. ЕС се готви за „Брекзит“ без сделка Мей остава премиер и лидер на торите", "date": "2018.12.14", "title": "ЕС: \"Брекзит\" не подлежи на предоговаряне"}
{"url": "http://clubz.bg/77133-izchezna_nachalnikyt_na_kat_kazanlyk_mvr_go_izdirva", "text": "Шефът на КАТ в Казанлък Тодор Николов е в неизвестност, МВР го издирва. От късния следобед на 12 декември няма информация за Николов. Има сформирани групи, които го издирват, заяви на извънреден брифинг тази сутрин директорът на ОД на МВР-Стара Загора стaрши комисар Георги Хаджиев. Сигналът е подаден от сестрата на полицая, тъй като не се е прибрал и не е вдигал телефона си. Последният му телефонен разговор е около 16 ч. и оттогава телефонът му е изключен. За последно Николов е видян от журналисти на станалата катастрофа на пътя Мъглиж - Казанлък около 10 часа в сряда, посочва Дарик радио. Полицаите са обходили всички места, които Николов би могъл да посети. Днес ще бъдат проверени всички камери на входовете и изходите на Казанлък. От думите на колега на Николов обаче стана ясно, че той от две седмици е бил обезпокоен. Предстояла му е сърдечна операция. Междувременно стана ясно, че на 12 декември е задържан служител на КАТ-Казанлък от Вътрешна сигурност към МВР. Засега не може да се прави връзка между двата случая, посочи директорът на ОД на МВР-Стара Загора. \n\tТодор Николов е началник на КАТ-Казанлък от няколко години. Той е син на покойната кметица на Бузовград - Елена Николова. Не е семеен, 44-годишен. Мъжът живее със сестра си в Бузовград, а съселяните му сега научили за изчезването му.", "date": "2018.12.14", "title": "Изчезна началникът на КАТ-Казанлък, МВР го издирва"}
{"url": "http://clubz.bg/77131-kosovo_s_armiq_syrbiq_se_pritesnqva_ot_etnichesko_prochistvane", "text": "Косово пристъпва към изграждане на своя редовна армия с предвиденото днес гласуване в парламента на проектозакон за превръщане на наброяващите четири хиляди души косовски сили за сигурност в по-голяма лековъоръжена армия, информира Асошиейтед прес, цитирана от БТА. Новата армия на Косово ще има годишен бюджет от 98 милиона евро, 5000 войници, въоръжени с леко пехотно оръжие, и 3000 резервисти. Косовски официални представители заявиха, че тя ще отговаря за реакцията при кризи и операции за гражданска защита - това, което настоящите паравоенни сили по същество правят.  Сърбия, която не признава независимостта на Косово, заяви, че основната цел на планираната армия ще бъде да завземе и прочисти етнически северната част на Косово, в която преобладава сръбското население. Официални представители в Прищина отричат това. Вучич видя етническа чистка срещу сърбите в Косово Резолюция на Съвета за сигурност на ООН от 1999 г. определя, че Косово е под ръководството на Временната административна мисия на ООН в Косово, а сигурността се осигурява от водените от НАТО миротворци. НАТО и САЩ помогнаха за обучението на настоящите косовски сили за сигурност. САЩ подкрепят сформирането на нова армия чрез продължителен процес, който да осигури мултиетническо участие и който трябва да започне с промяна на конституцията на страната, която не споменава за армия. Това обаче ще изисква подкрепата на етническите сръбски депутати, които категорично се противопоставят на този ход. Генералният секретар на НАТО Йенс Столтенберг заяви, че планът на Косово за армия е \"ненавременен, противоречи на съветите на редица натовски съюзници и може да има негативни отражения върху перспективите на Косово\" за присъединяване към Алианса и към ЕС. Сръбският президент Александър Вучич окачестви решението на Прищина като \"провокация\" и заяви, че то вреди на стабилността на Балканския регион. Предупреждавайки през миналата седмица за потенциална военна намеса, сръбският премиер Ана Бърнабич заяви, че се надява, че \"няма да ни се наложи никога да използваме армията си\", но това е \"в момента една от възможностите на масата\". Косово обяви търговска война на Сърбия Сърбия има много по-силна армия, около 30 000 професионални войници, в сравнение с петте хиляди на новата косовска армия. Неотдавна Русия оборудва Сърбия с изтребители и танкове, но бомбардировките от 1999 г. опустошиха военната мощ на страната, която остава незначителна в сравнение с тази на НАТО. Облечен с военно яке, президентът на Косово Хашим Тачи посети вчера казарми близо до Прищина, за да увери всички общности в Косово и особено сръбската, че бъдещата армия на Косово ще продължи да им служи без каквито и да било етнически различия. Командващият косовските сили за сигурност генерал-лейтенант Рахман Рама изтъкна, че никой не трябва да се страхува от новата армия на Косово.  , заяви Рама пред Асошиейтед прес. Правно обвързващо споразумение за пълно нормализиране на отношенията между Сърбия и Косово е на една ръка растояние. Това е заявила Федерика Могерини – върховният представител на ЕС за външната политика и сигурността, твърдят пред „Политико“ двама дипломати, участващи в последния за годината Европейски съвет в Брюксел. Могерини допълнила, че преди това да се случи, има някои неща в Косово, които трябва да бъдат разрешени. Сред тях са различията между президента Хашим Тачи и премиера Рамуш Харадинай. Дипломат номер 1 на ЕС също изразила безпокойство от намерението на Прищина да изгради своя армия. Косово обяви търговска война на Сърбия", "date": "2018.12.14", "title": "Косово с армия, Сърбия се притеснява от етническо прочистване"}
{"url": "http://clubz.bg/77094-vypros_kym_kpkonpi_vyrhovniqt_syd_li_prodade_macha_za_hristo_biserov", "text": "Като го погледнеш, изглежда просто: дела за т. нар. гражданска конфискация повсеместно спират след тълкувателно решение на Върховния касационен съд. А то е, че ако е отпаднала първопричината за конфискацията – прекратено е делото или човекът е оправдан, не може да искаш самата конфискация. Примерно аз и вие имаме брак. Или поне вие така си мислите... След 10 години вие се опитвате с дело да ми вземете половината москвич на база сключения някога брак. ВКС единствено казва, че, ако нямаме брак, не можете да ми вземете москвича. Казвам си го и аз. Абсолютно сигурен съм, че и след 9 септември 1944 г. са си го казвали за част от изтребените, обезимотени или заточени \"кулаци\". А със сигурност за някои имат основание - и тогава, и сега...  Христо Бисеров се разминава с конфискации за 2 млн. лв. Тези дни името флаг, легитимиращо поредния \"закон за защита на държавата\", стана Христо Бисеров.  Удобен, оправдан от съда виновник с морал, по-дискусионен и от доверието в българската прокуратура. Само че... Не лошият ВКС е този, който не е позволил - по думите на бившия прокурор Пламен Георгиев - да си вземат не знам си колко милиона от лошите  Косвеният резултат от това, което казва ВКС, е: когато е отпаднала първопричината, поради  която са започнали срещу вас дело за конфискация, трябва да спре и делото. В сряда се стигна дотам, че главният прокурор - който вечно обвинява другите в какви ли не спънки, да каже пред нахиления председател на правната комисия в парламента Данаил Кирилов, че решението на ВКС е  Пак да питам - дали са нагли, а? Никой не е \"против\" спешния ремонт на антикорупционния закон Пропускат Цацаров и Пламен Георигиев да попитат:  Които - естествено - да послужат за една хубава, яка, мощна, незабравима и безпощадна гражданска конфискация на втория в ДПС... Колко сериозен е бил сигналът от партноьрски служби срещу бившия \"ат“ първо на СДС, а после на ДПС, за да притича в една събота вечер – както казват – лично висшестоящ \"дансър\" със сигнала под мишца до едни сараи? Горното е слух, но по-скоро звучи вероятно, след като в неделя ДПС излезе с безпрецедентно съобщение, че Бисеров напуска всички постове – в парламента и изобщо. Какво стана с този сигнал? Май не ВКС, а прокуратурата го разцепи на две – истински \"тежкото\" обвинение за пране на пари (афиширано първо, че е срещу Бисеров и доведения му син Ивайло Главинков). И после го прекрати... Остана дело по 3 члена. Според окончателно влязла в сила присъда: държавното обвинение не е събрало необходимите доказателства, че той  в особено големи размери (19 хил. лв.), защото всичко, което прилага, са едни СУИФТ съобщения за движение по сметки, които не са доказателство. Те дори не водят на категоричния извод кой е титуляр на сметките - дали е подсъдимият. Това бе предшествано от цирка с швейцарските власти, пред които уж не си уточнихме две поредни питания и така... тюх, да му се не види - тия злодеи не разкрили банковата тайна на Бисеров. По другите две обвинения –  около 700 000 лева по сметки в Швейцария, съдът се произнесе, че са изобщо несъставомерни. Т.е. не са престъпления. \"Суперизненада\": Бисеров напълно невинен и на върховна инстанция Забележително е, че пред върховната инстанция дори прокуратурата протестира оправдателната присъда само в частта за данъчните престъпления. Разбирате ли: от четири претендирани противоправни деяния, първо едното - най-тежкото - го отделяш и прекратяваш. После от останалите три за две казваш на съда: \"Ами ние сме тука пред вас, ама не знаем защо, след като сме доволни от оправдаването на по-долната инстанция.\" Сотир Цацаров: Боряна Бецова не е гнила ябълка  Делото бе от \"портфолиото\" на прокурор Боряна Бецова. През февруари 2015 г. френският посланик Ксавие Лапер дьо Кабан написва онова: \"Боряна Бецова каква ябълка е?\" Прави впечатление, че от гигантската структура на Софийската градска прокуратура все на нея се падат сигналът срещу \"Протестна мрежа\", безрезултатните разследвания срещу Делян Пеевски и срещу Христо Данов от несъстоялото се Министерство на инвестиционното проектиране и пр. Шанс, както биха казали младите... Системата за случайно разпределение на преписките в ПРБ никой не я е виждал - бихме допълнили ние. Цацаров - ако може така да се каже - се хвърля като лъв при всяко споменаване на нещо за професионалното реноме и възможности на Бецова. Той твърдеше (тогава още говореше със съдебните репортери), че тя е прокурор, \"който съвестно и отговорно изпълнява служебните си задължения\". И че е \"добър прокурор\", като дори веднъж по време на заседание на ВСС - когато Христо Иванов я предлагаше за дисциплинарно производство, Цацаров каза, че е толкова емоционален, защото всичко това й се случва, докато \"тя защитава обществения интерес в зала по делото \"Христо Бисеров\". Е, защити го - няма що... Така и не научихме за другите грандиозни успехи на Бецова в т. нар. специализирано звено \"Антикорупция\", където си подписва ведомостта за заплата. А за това дали има симбиоза и престъпно срастване, може да се съди по факта, че пеевската дезинформационна кочина затанцува кан-кан, когато изтече мандатът на Дьо Кабан и го пратиха в Буркина Фасо - все едно им се е случило някакво огромно лично щастие. Между другото Дьо Кабан казваше: Но това е отклонение... Ксавие дьо Кабан: Ако емигрирате, оставяте България на Пеевски (ВИДЕО) Може би Пламен Георгиев по-скоро трябва да пита \"своите\" в прокуратурата – същите, с които заедно се къпят във възторг и ерупции на одиозност от свинарника, наречен у нас медийна среда. И да се попита вече себе си - дали той може да бъде част от решението, или по-скоро е част от проблема. Ще кажете: ама нали и гражданската конфискация накрая минава през съд. Минава... Но ключовата думичка е \"накрая\". Колко са стопанските субекти, които могат да функционират нормално, ако години наред им запечаташ активите, докато се мърлявят споменатите горе процеси? Например - запечатаният хотел на Ветко Арабаджиев и откараните му от усмихнати полицейски шофьорчета лимузини - просто е имал   фирма за шатъли и отдаване под наем на луксозни лимузини човекът... Не че го защитавам. Ами не - не е той нашата Кьовеши Преди ден гражданската конфискация получи сериозно пиар рамо – от главния прокурор на крака в Народното събрание, правосъдния министър на крака в Народното събрание, вътрешния министър на крака в Народното събрание... В парламента не дойде Лозан Панов - не знам дали не е \"сложил бутонките\" вече. Правя може би важното уточнение, че заради битието ми на обикновен писач на заплата нямам нищо, което би могло да представлява апетит за Пеев... пардон - за института на гражданската конфискация или както там го обличат техните кукловоди. Т.е. личният ми \"страх\" е никакъв. Освен този: какво ще обясняваме на внуците - защо сме допуснали да я докарат дотам. Не, целта не е Бисеров. Целта не е справедливостта изобщо. Или по-скоро тя е  , но в смисъл на  . А и без това нямаме в излишък от нея. Ще върнат часовника на времето, ще вземат всичко, което все още не е тяхно, ще изкъртят с дебелите си пръстчета няколкото тухли свобода и демокрация, които успяхме макар и нескопосано да съзидаме. А нас ще ни... Стига да им позволим. Никой не е \"против\" спешния ремонт на антикорупционния закон \"Суперизненада\": Бисеров напълно невинен и на върховна инстанция Сотир Цацаров: Боряна Бецова не е гнила ябълка  Ксавие дьо Кабан: Ако емигрирате, оставяте България на Пеевски (ВИДЕО) Ами не - не е той нашата Кьовеши", "date": "2018.12.14", "title": "Въпрос към КПКОНПИ: Върховният съд ли \"продаде мача\" за Христо Бисеров?"}
{"url": "http://clubz.bg/77134-zashto_opek_otkaza_da_chue_prizivite_na_trymp_za_po_evtin_petrol_zasega", "text": "\"САЩ не са в позиция да диктуват на Организацията на страните износителки на петрол (ОПЕК) какво да правят!\" С тези думи саудитският министър на енергетиката Халид бин Абдул Азиз ал Фалих отхвърли призивите на президента Доналд Тръмп към петролния картел да се откаже от плановете си да намалява добива и така да допринесе за по-ниски цени на черното злато. Факт е, че за първи път държавник се опитва открито да повлияе на решение на ОПЕК при определянето на политиката на организацията за добива й.  Преди заседанието на ОПЕК+, който включва страните от петролния картел плюс 10 производителки на черно злато, сред които е и Русия, Тръмп настоятелно призова в туит \"да бъде запазено равнището на производството\". В същото време водещите производителки обмисляха с колко да свият добива, за да спрат спада на цените, които се бяха стопили с 30 на сто през последните два месеца. Русия и ОПЕК съкращават производството на петрол На срещата на ОПЕК и водещите производителки на черно злато извън петролния картел от формата ОПЕК+ във Виена на 6 и 7 декември се очерта фронт, макар и временен, срещу Тръмп, който се стреми да издейства ниски цени на горивата за американски шофьори и така да си осигури по-голяма подкрепа сред избирателите.  Руският енергиен министър Александър Новак, който спешно напусна Виена и се отправи в Москва, за да се върне отново в австрийската столица, очевидно успя да свърши добра работа и да обедини Рияд и Техеран в този клуб по интереси.  Саудитците бяха в деликатно положение. От една страна Рияд вече бе получил благодарност от Тръмп, че кралството е допринесло за спада на цените. Със завидно самочувствие той написа в Туитър в края на ноември: . На 23 ноември стойността на петрола сорт Брент от Северно море, чиято цена е референтна за европейския пазар, при търговията в Лондон спадна с 4,2 на сто до 59,8 долара за барел, минавайки за първи път под символичния праг от 60 долара от 27 октомври 2017 година. Рияд бе замесен в скандала с убийството на саудитския журналист Джамал Хашоги, а Тръмп засвидетелства подкрепата си към саудитския режим. От друга страна обаче Саудитска Арабия, подобно на Русия, е силно зависима за попълването на хазната си от износа на петрол и ревностно отстоява пазарния си дял. Катар напуска ОПЕК от януари 2019 г. Иран, който открито бе против свиването на производството на ОПЕК заради американските санкции, иронизира туита на Тръмп. Иранският министър на петрола Биджан Намдар Зангане заяви:  Така на заседанието на министерско равнище на ОПЕК и страните съюзнички от формата ОПЕК+ бе взето решение през следващите шест месеца картелът да намали добива с 1,2 милиона барела. Това свиване бе разпределено по следния начин: 800 000 барела дневно поемат 14-те страни членки на ОПЕК, 400 000 - 10-те партньорки, сред които е Русия. Намалението отговаря на малко над 1 процент от световното производство. През октомври ОПЕК е произвеждал по 32,99 милиона барела дневно, според Международната агенция за енергията, а Саудитска Арабия обяви ново увеличение на производството си през ноември.  В тези условия на 6 декември, преди решението на ОПЕК, цената на един барел петрол от сорта Брент с доставка през февруари бе 58,63 долара при търговията в Лондон, което бе с 2,93 долара по-малко спрямо закриването предходния ден. В същото време редица анализатори посочват, че обявеното свиване на добива на петролния картел няма да бъде достатъчно, за да може пазарът да се ребалансира. Орязването на добива, за което бе решено в края на годината, на практика бе крачка назад след увеличението му с 1 милион барела дневно, обявено в края на юли. Тогава ОПЕК реши, че на пазара ще настъпи недостиг заради санкциите срещу иранското черно злато.  Според иранския министър на петрола повечето членки на ОПЕК биха искали цена между 60 и 70 долара за барел. За Русия диапазон от 55-65 долара за барел би действал стабилизиращо и за производители, и за потребителите, съдейки по изявлението на нейния енергиен министър Новак.  Русия и Саудитска Арабия пак се договориха за ОПЕК + Близкоизточните страни пък могат да оцелеят при спад на цените на петрола до 50 долара за барел, но тази цена не е справедлива. Това бе коментар на министъра на петрола и природния газ на Оман Мохамед бин Хамад ар Румхи. \"Знаете, че през лятото у нас, в страните от Залива, температурата се вдига до 55 градуса по Целзий. За да преживеем това, ние търсим спасение в помещения с климатици. Същото е и с цената. Ако тя спадне до 50 долара за барел, то ние ще успеем да намери зона на комфорт и да оцелеем\", каза оманският министър, отговаряйки на въпрос дали понижена цена до 50 долара за барел ще устройва ОПЕК+. Международната рейтингова агенция Мудис (Moody's) прогнозира, че световните цени на петрола ще се движат в диапазона 50-70 долара за барел до 2020 година. Експертите на Мудис очакват сделката на ОПЕК и Русия да балансира търсенето и предлагането и да стабилизира стойността на черното злато. Те коментираха, че неотдавнашната нестабилност на цените на петрола отразява опасенията на играчите на пазара от забавения растеж на световната икономика, от увеличението на добива в Саудитска Арабия и Русия, както и от спада на търсенето, повишението на курса на долара и смесените сигнали за санкциите срещу Иран. Средната цена на петрола на ОПЕК в началото на януари тази година бе близо 65 долара за барел, а в края на годината спадна под 60 долара за барел. Тази година ще бъде паметна за петролната промишленост на САЩ, защото за първи път от 75 години страната стана нетен износител. През първата седмица на декември най-голямата икономика в света е продавала 211 000 барела петрол и петролни продукти дневно повече, отколкото е внасяла. Според прогнози на експерти САЩ няма да могат дълго да удържат тази лидерска позиция и в скоро време ще продължат да внасят повече, отколкото изнасят. През 2018 година вносът е надхвърлял износа средно с 3 милиона барела на ден, а през 2005 година показателят е достигнал пик от над 12 милиона барела на ден. Тръмп към ОПЕК: Свалете цените на петрола След петролния шок от 1973 година САЩ се опитват да намалят зависимостта си от вноса на петрол и за целта през 1975 година въвеждат забрана за износа му. Бумът на шистовия петрол обаче коренно промени ситуацията и от 2000 година страната се възползва от нови методи на хидравлично разбиване и хоризонтално сондиране, за да разработва все повече находища. В Тексас, Ню Мексико, Северна Дакота и Пенсилвания непрекъснато никнат нови кладенци. Сега САЩ добиват средно 11,7 милиона барела на ден и могат лесно да се конкурират с Русия. Според Международната агенция за енергия през октомври Русия е добивала по 11,4 милиона барела на ден, а Саудитска Арабия - по 10,75 милиона барела на ден.  Благодарение на изобилието на петрол на международните пазари средната цена по бензиностанциите в САЩ на един галон (3,8 литра) бензин от най-използвания в края на годината бе 2,51 долара след спада си с 40 цента през предходните три месеца.  Саудитска Арабия, която от дълги години задава тона в ОПЕК, направи много ловък маньовър - хем намали добива си с 500 000 барела дневно, хем реши рязко да свали цените за клиентите си от главния пазар на страната - Азия. Най-популярната марка саудитски петрол - Arab Light - ще поевтинее с 1 долар през януари от началото на идната година. Тръмп напада Германия и ОПЕК от трибуната на ООН (ВИДЕО) Играчите на пазара очакваха да има спад на цените на саудитския петрол, но обявените понижения надминаха всички прогнози, подчертавайки острата конкуренция сред партньорите в петролния картел. Очевидно Саудитска Арабия се стреми да спре притока на американски петрол на своя традиционен пазар, след като производството на шистов петрол изпреварва нарастването на глобалното търсене, предизвиквайки свръхпредлагане на американския пазар, а свръхобемите оттам \"преливат\" зад граница. Според данни на министерството на енергетиката на САЩ обемът на износа на петрол е достигнал исторически рекорд от 3,2 милиона барела дневно.  Наблюдателите на петролния пазар се въздържат от прогнози кой ще се окаже печеливш от затягането на кранчето на ОПЕК+ и каква цена на черното злато може да удовлетворява хем производителите, хем потребителите. Една от причините е, че пазарната логика, според която предлагането и търсенето определят цената, до голяма степен става подвластна на политически натиск и задкулисни пазарлъци. Катар напуска ОПЕК от януари 2019 г. Русия и Саудитска Арабия пак се договориха за ОПЕК + Тръмп към ОПЕК: Свалете цените на петрола Тръмп напада Германия и ОПЕК от трибуната на ООН (ВИДЕО)", "date": "2018.12.14", "title": "Защо ОПЕК+ отказа да чуе призивите на Тръмп за по-евтин петрол. Засега"}
{"url": "http://clubz.bg/77126-nova_sreshta_za_brekzit_prez_qnuari", "text": "Възможна е нова среща на ЕС за \"Брекзит\" през януари 2019 г. Това заявил австрийският канцлер Себастиан Курц, чиято страна в момента е председател на Съюза. Новината съобщи в полунощ срещу 14 декември  , като цитира   на Курц пред виенския вестник \"Щандард\". ЕС се готви за „Брекзит“ без сделка ЕС: Предпазната мрежа за Ирландия е само временна Лидерите на 27-те страни от ЕС без Великобритания заседават от 19,30 часа средноевропейско време (20,30 ч българско). Това става на последния за годината Европейски съвет. \"Брекзит\" бе включен в дневния ред в последния момент. Споразумението бе договорено на извънреден съвет на 25 ноември. Британската премиерка Тереза Мей обаче отложи насроченото за 12 декември гласуване в парламента в Лондон и дойде в Брюксел в опит страната й да получи повече гаранции по сделката. Тя си тръгна час и половина след започването на вечерята, без да направи никакви изявления. Мей остава премиер и лидер на торите Мей даде също да се рабере, че на следващите парламентарни избори във Великобритания няма да бъде лидер на Консервативната партия, макар вчера да оцеля във вота на недоверие. Очаква се лидерите на ЕС да приемат заключения на Европейския съвет за \"Брекзит\". ЕС: Предпазната мрежа за Ирландия е само временна Мей остава премиер и лидер на торите", "date": "2018.12.14", "title": "Нова среща за \"Брекзит\" през януари?"}
