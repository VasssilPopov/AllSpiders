{"url": "https://clubz.bg/82804-angel_djambazki_naglost_i_politicheski_cinizym_e_iskaneto_na_turciq_za_izuchavane_na_oficialen", "text": "Това се казва в категоричната позиция на водача на листата на ВМРО – Българско национално движение Ангел Джамбазки по повод изказване на турския посланик Хасан Улусой в Кърджали за признаването и въвеждането на турския език като официален за изучаване в България. Думите на посланика идват като продължение на вчерашното изказване на Ердоган за нуждата от членството на Турция в ЕС. Външно министерство вика за обяснение турския посланик Позицията на Патриотите от ВМРО винаги е била категорична и последователна и тя няма да се промени. Напротив – ние ще се борим да бъдем част от състава на ЕП, за да браним България от подобни провокации и заплахи, категорични са от ВМРО. Посланик Хасан Улусой, Бойко Борисов, Корнелия Нинова и ВМРО за турския език Ето как коментира във „Фейсбук“ темата Ангел Джамбазки: Посланик Хасан Улусой, Бойко Борисов, Корнелия Нинова и ВМРО за турския език", "date": "2019.05.11", "title": "Ангел Джамбазки: Наглост и политически цинизъм е искането на Турция за изучаване на официален турски език у нас!"}
{"url": "https://clubz.bg/82768-dryjte_se_five_finger_death_punch_obqvi_den_1_v_studioto_video", "text": "Татуираните метъли Five Finger Death Punch влязоха в студио, за да започнат записите на своя осми албум. Очаква се той да се появи по-късно през годината, съобщава zrock.bg. Продуцент на албума отново ще е канадецът  , който живее и работи в Лас Вегас. Five Finger Death Punch пусна и кратко видео от студиото, придружено от надпис: Едва през април, 2019 г. излезе видеото им на кавъра Blue On Black. То е в подкрепа на спешните служби, или - тези, които при всяка ситуация са длъжни да реагират първи, т. нар.  И да - това вътре наистина е Брайън Мей... Бандата, създадена през 2005 г. в Невада, има досега 7 авторски албума. Още вторият от тях -  става платинен, продавайки над 1 млн. копия. почти всичките други са златни. Групата има възходи и падения, свързани основно с проблеми на певеца Айвън Мууди. През 2012-а той признава проблемите си с алкохола и заявява, че пеел пиян до степен, че на другия ден \"нищо не помни\". Във видеото I Apologize става въпрос именно за това... ", "date": "2019.05.11", "title": "Дръжте се: Five Finger Death Punch обяви Ден 1 в студиото (ВИДЕО)"}
{"url": "https://clubz.bg/82778-kak_kabinetyt_si_poiska_pravo_sam_da_prodava_imoti_sobstvenost_na_dyrjavni_firmi", "text": "Едва година и половина, след като управляващите се съгласиха да \"затегнат\" режима за приватизация на обособени части от държавни търговски дружества  правителството възнамерява да облекчи същия този режим. Това става ясно от публикувания за обществено обсъждане проект за чисто нов  . Чрез него - с преходни и заключителни разпоредби - се променя и Законът за приватизация и следприватизационен контрол, в който са описани правилата за раздържавяване. Поправка от януари 2018 г., по предложение на БСП и приета от мнозинството на ГЕРБ и патриотите, въведе забрана за продажба на обособени части от държавни търговски дружества, които са част от т.нар. \"забранителен списък\" за приватизация, освен ако Народното събрание не разреши с нарочно решение. Предложението за продажба трябва да е направено от Министерския съвет. До приемането на текста се стигна заради скандални случаи на продажба на имоти. Емблематичен бе казусът с Дипломатическия клуб \"Бояна\", продаден в края на 2016 г., както първо Клуб Z разкри. Имотът бе част от капитала на дружеството АДИС - 100% собственост на Министерството на външните работи и част от забранителния списък. Агенцията за приватизация и следприватизационен контрол обяви търг за имота като \"обособена част\", въпреки че е част от капитала на държавната фирма. На търга се яви само един кандидат - новорегистрирана фирма на трима старозагорски младежи. Така и не се разбра откъде младежите намират парите за покупката, въпреки че имаше и проверка на НАП. От нея се разбра само, че сумата от над 8 млн. лв. е дошла от заем от друга фирма.  #КОЙ си купи Дипломатическия клуб „Бояна”. За 8 500 000 лв.  Сега правителството явно е размислило по въпроса дали във всеки случай на продажба на обособена част трябва да се минава през решение на Народното събрание  Първо - управляващите предлагат в приватизационния закон да отпадне изобщо т.нар. \"забранителен списък\" за приватизация. В него в момента има десетки държавни компании - като се започне от всички ВиК дружества, военнопромишления комплекс, АДИС, Българския енергиен холдинг, БДЖ, летища, пристанища и се стигне например до държавните болници, Института за виното и спиртните напитки и много други. По действащия закон нищо от попадащото в този списък не може да се раздържавява.  Действащият текст в момента звучи така:   Предложението за промяна звучи така:  Просто казано - вече забранителен списък няма, но ще има специален режим за приватизация на всички държавни предприятия, при които над половината от собствеността е на държавата. Напрактика това разширява броя на дружествата, които към момента са в Приложение №1 на закона.  Във всичти тези случаи - на държавни дружества с над 50 на сто участие на държавата, ако новият закон бъде приет, разрешение за раздържавяване ще се дава от Народното събрание по предложение на правителството. Това ще важи при продажба на целите дружества.  Когато става въпрос за имоти или т.нар. обособени части, решението вече да не минава през парламента, както бе прието през 2018 г. Правителството към днешна дата предлага това да се случва с негово решение. Напрактика - предложението е Министерският съвет да продава обособени части, вместо парламента. Дали вариантът с решение на Народното събрание би сработил - не е ясно, защото от влизането в сила на действащата разпоредба досега тя на практика не е използвана.  В мотивите към законопроекта за тази поправка, идваща няма и година и половина след предишната, пише:  Изключение за начините на приватизация има само за обособени части на лечебни заведения, за които има различен специален ред. Според предложения законопроект промени ще има и в начина, по който се случва приватизация на дружества, които са собственост на други държавни дружества с над 50 % държавен капитал. С отпадането на забранителния списък за приватизация в тази графа например ще попаднат компании, които досега са били в него, но са част от капитала на мегадружеството \"Държавна консолидационна компания\".  Предложеният текст гласи следното:  Предвижда се и още нещо за реда на приватизация, което на практика е ремонт на последния ремонт на закона, приет през лятото на 2018 г. Тогава по предложение на ГЕРБ и \"Обединени патриоти\" се прие, че всички продажби на имоти (обособени части) на държавни дружества ще се случват чрез т.нар.  . Явно година по-късно властта е размислила - сега се предлага това да важи \"по желание\", тоест моментът на задължителност отпада.  Промяната в позицията е обяснена в мотивите така: Задължителната продажба през електронна платформа никога не е тествана, за да се прецени дали е нужна промяна в текста, защото... все още не е изградена и въведена. С текстовете от август 2018 се реши Министерският съвет да приеме наредба за функционирането на тази електронна платформа за продажба на имоти, а Министерството на икономиката - да обяви обществената поръчка за изграждането й и да я плати. В закона е заложен срок, в който електронната придобивка, която според мотивите трябва да осигури прозрачност на продажбите и по-широк достъп до информацията до потенциални купувачи, да заработи. Той е 1 година от влизането в сила на текстовете - тоест 3 август 2019 г.  През април сред обществена поръчка Агенцията за приватизация и следприватизационен контрол избра за изпълнител на електронната платформа държавната фирма “информационно обслужване”. Цената е над 83 000 лв. с ДДС. Всъщност всички описани до момента промени на правилата за приватизация са част от проекта за нов Закон за публичните предприятия, чието предлагане е мотивирано с кандидатстването на България за присъединяване към т.нар. \"предверие на Еврозоната\" - механизма ERM2 - и поетите ангажименти за целта.  Предвижда се подобряване на управлението на държавните предприятия спрямо насоките на Организацията за икономическо сътрудничество и развитие, затова и законопроектът регламентира принципите и правилата за функциониране на публичните предприятия. Начело на агенцията ще има изпълнителен директор, който ще отчита работата си пред Министерския съвет. Новата мегаструктура ще разработва държавната политика за предприятията с публична собственост и ще прави монигоринг на дейността им. Освен това ще дава разрешение на ръководителите на държавните дружества да се разпореждат с активи, кредити, договори за наем и др. Структурата ще определя политиката за участие на държавата в държавните дружества. Планът за това ще се актуализира на всеки 4 години. Правата на държавата в държавните дружества се упражняват от правителството, но могат да бъдат делегирани и на ресорните министри, пише в проекта. Премахва се практиката в органите на управление на държавните дружества да влизат заместник-министри, членове на политически кабинети, депутати и др. Агенцията за публичните предприятия ще поеме и част от случаите на приватизация, които досега бяха в правомощията на приватизационната агенция - например продажбите на имоти с данъчна оценка над 10 000 лв. Ако законът бъде приет, правителството ще възложи на новата агенция анализ на създадените със специални закони държавни предприятия за изясняване на характера на осъществяваната от тях дейност – предимно търговска или предимно публични функции и политики. Документът ще трябва да е готов в рамките на година и въз основа на него Министерският съвет ще трябва да се заеме с програма за тяхното преобразуване в еднолични търговски дружества или съответно в административни структури, когато това е възможно. Срокът за това е 3 години от приемането на закона, гласят още текстовете. ", "date": "2019.05.11", "title": "Как кабинетът си поиска право сам да продава имоти, собственост на държавни фирми"}
{"url": "https://clubz.bg/82751-izvadih_dva_leva_i_gi_dadoh_na_oranjeviq_pich", "text": "\"За вафлите и хората\" е от онези книги, за които се казва: \"ядеш и ревеш\". Николаос Цитиридис, който повече е познат като журналист и комик, доскоро беше анонимният автор на популярния блог \"Ревюта на вафли\". Намерил е и време, къде сериозно, къде на шега, да събере и в книга 42 ревюта от живота - есета и разкази, които оценяват случки и неща по една обективна и напълно несъществуваща скала. От КАТ и БДЖ до софийските дилъри и къпането като процес. Клуб Z публикува откъс от книгата, чиято премиера е на 29 май, но дотогава може да бъде поръчана и 7:30 е, а аз без никаква подготовка бях пред КАТ да регистрирам кола. Понеделник е, на опашка съм, от капчука пада полуразтопен сняг, който каца в кафето. Още не бяха отворили, въпреки че вътре щъкаха хора. Все пак беше обнадеждаващо, че на вратата имаше 10-ина човека, което в КАТ-ово време си е направо супер. \n\tСтана 7:45, излезе човек с оранжево светлоотразяващо елече, свирна като на мач и от колите, паркирани пред каналите за проверка, излязоха около 6 млн. човека. Грубо. Кой да ти каже, че там имало хора от 5 сутринта, които си имат номерца и ти си първият балък без ценния пропуск за по-предно място на опашката? \n\tТия 10 човека, които бяха отпред с мен, изведнъж станаха многобройни, като сектора на Лудогорец в Шампионска лига. Застанах най-отзад, смирен, че ще умра от студ. Времето започна да тече. Видях полицаи как пушат шест цигари една след друга, два нервни срива на опашката, три малки катастрофи, 12 обаждания „в теб ли са документите“? и шест „Нема се оправим“. \n\tБяха минали 15 минути. Майка ми, в която са документите и колата, звъни: \n\t– На светофара на „К. Величков“ съм, след 30 минути съм при теб. \n\tПред мен имаше достатъчно хора, за да видя, че ще стоя повече от 30 минути и таймингът ще е окей. \n\tМина час. 60 минути. 0.59% седмица. Телефонът звъни: \n\t– На „Стамоблийски“ съм. Идвам. \n\tСъответният булевард е на около километър от преходната локация. По улиците не е задръстване, а паркинг. А опашката си се топеше. Закъснението беше такова, че ми се наложи да пропускам хора, които са си с документите, докато изчакам моите. Проимах същото чувство като от детството, в което чакаме на опашката в супера, а родителите ни се сещат за продукт в последния момент и ни заебават, без да знаем дали някога ще се върнат и кой ще плати тея неща в количката. \n\tДойде. Майка ми ми връчи сноп от документи. Каквото се сетите. Гражданска, фактура, родословно дърво, косъм от еднорог и един сандвич с луканка за подкрепа. Замлясках и зачаках. Тя отиде да чака ред на каналите. \n\tВлязох в Нарния. Чичото с оранжевото се провикна към мен „Аре ве“ и нахлух. Климатик. Кеф. Зад гише номер шест ми помаха за „заповядайте“ една симпатична девойка с очила. Тя беше съкровище. Приближих се с най-отчаяния си поглед: \n\t– Ето ви, каквото имам. Моля ви, кажете ми какво да правя? – почти проплаках. \n\t– Така, еко такса платихте ли? \n\t– Не. Къде? Как? Колко? \n\t– Отсреща, зелената будка, пише „еко такса“. \n\tТръгнах в галоп. Тя ме спря: \n\t– Чакай! Две копия на тия неща. \n\tВзех ги. Тичам отсреща, давам документите, плащам. \n\t274 лева еко такса, мамицата ви и вегани. \n\tВръщам се. Тя ме чака. Огледа документите: \n\t– Копията къде са? \n\tВръщам се. Тия пък в почивка. Отивам на другата будка. Снимам и пак се връщам, тя вече е готова с писането, само трябва да си чукна подписа и да ѝ дам копията. \n\t– И сега? \n\t– Ей там, в ляво, плащаш другата такса. \n\tНемаше опашка, але, але. Дадох още 40 кинта. От една престара машина излезе нещо километрично в зелено и синьо. Можеха да ми го дадат по-рано, да се завия. \n\tПреди каналите минах през една бяла кабинка, в нея полицаят казваше коя кола къде да иде. Дадох му документите и той: \n\t– Къде е тоя Голф? \n\t– На 7-ма линия. \n\t– Е, кой ви е казал да се нареждате там? \n\t– Ми, никой. \n\t– Добре, стойте си там. \n\tИзчакахме три коли пред нас, поне беше топло в голфарата. Сезам взе, че се отвори и ни дойде даже редът за преглед. В този огромен гараж имаше още десетки като чичото с оранжевото и като свирнат трима като на мач, ставаше красива мелодия. \n\t– Отворете капака – вика шефчето. \n\tБах' мааму, аз си нямам никаква идея откъде се отваря тая кола. Виждах я за пръв път. А и една тайна ще ви издам – нямам книжка. Това друг път. Дърпахме с майка ми некви неща, една ръчка под волана, една под капака. \n\t– Вземи са' една кърпичка и забърши – каза ми шефчето, без да ми е шефче. \n\t– Кое да избърша? \n\t– Е т'ва – и сочи една мръсна табелка, под която е фабричният номер на колата. \n\tКърпичка нямам. Търся, моля, питам, няма. Добре, че бях хремав и в якето – засъхнали сополи, достатъчни, че да изшкурят ръждата на Опела до нас. Плювах, храчих, табелката светна. Обръщам се, а моят оранжев пич изчезнал. На колоната до линията гледам надпис „Почивки: 9:45, 11:45, 13:30 16:00“. Над него часовник със стрелки, които сочат 11:46. Изскимтях. \n\tКато човек, плащал един път местен данък през живота си, през цялото време се оглеждах и си мислех „И това аз го плащам...“. \n\tЦигарената почивки на моя портокал приключи, дойде с едно фенерче, светна в номера, сравни го с документите. Пита ме дали имам аптечка – имах. \n\t– Хайде, минавайте, сега излизате, паркирате в дясно, отивате отзад и си чакате номера. \n\tМинахме, излязохме, паркирахме, отидохме отзад и започнахме да чакаме номера. В едно помещение, голямо като класна стая, имаше шест гишета и 60 човека. Работеше едно. Питах кой е последен. Една жена, която изглеждаше, че е там от 3 дни, каза: „Викат ни по уредбата“. \n\tИнсталирах се на една пейка. Винаги с нетърпение очаквах да чуя как някой публично се опитва да ми произнесе името. Искрено ме забавляват хората, които не са подозирали за буквите н-и-к-о-л-а-о-с подредени по този начин и дойде ли моментът започва едно адско заекване. \n\tСлед 57 минути и две цигари от колоната на стената се чу: „Елена Маринова, Георги Стоименова, Владислав Кънев, Кристиян Стоянов......Н-н-н“ \n\tЗаби. Хе-хе. \n\t– Никольос Цитрадис. \n\tТолкова близо, а всъщност толкова далеч. Гише 53. Лична карта, оня зелено-син документ, старите номера и готово – имах си кола на мое име. Последен напън. Няма кой да ми сложи номерата, нямам идея как става. Служителката учтиво ме насочва: \n\t– На паркинга ще ви ги монтират, платили сте такса. \n\tГрабнах ги и отидох към колата, пърхайки от щастие, че на този ден му се вижда краят. Съвсем буквално, слънцето залязваше. Отидох на паркинга и там зачаках. Знаех, че ще е последното чакане, колкото и дълго да е вече то, не ми пукаше. \n\tВидях един от оранжевите пичове да минава покрай нас. \n\t– Извинете, номерата ще ми монтирате ли? \n\tПовъртя се, огледа се и каза: \n\t– Ми, забравих си отвертката. Отивам да я взема и идвам. \n\tЗнаех, че няма да се върне и няма да го видя повече. Но за този момент имах най-ценния съвет от приятел, заклет голфаджия, регистрирал 14 коли последните 5 години. Извадих два лева и ги дадох на оранжевия пич, без да си кажем и дума. \n\tПогледна ме, извади от джоба си винтоверт и всичко приключи.", "date": "2019.05.11", "title": "\"Извадих два лева и ги дадох на оранжевия пич\""}
{"url": "https://clubz.bg/82800-vynshno_ministerstvo_vika_za_obqsnenie_turskiq_poslanik", "text": "Вицепремиерът и министър на външните работи Екатерина Захариева разпореди посланикът на Турция в България Хасан Улусой да бъде извикан в МВнР в понеделник, за да даде обяснение за думите си от днес, с които призовава българската държава да насърчи изучаването на турския език. Посланик Хасан Улусой, Бойко Борисов, Корнелия Нинова и ВМРО за турския език Това предизвика остра реакция сред наши политици, а също така във форуми и социални мрежи. Улусой направи изказването в Кърджали при откриването на завод за автомобилни части, на което присъстваше и Бойко Борисов.  Премиерът разкритикува дипломата, а официални изявления по темата направиха партийни лидери като Корнелия Нинова, Красимир Каракачанов, Ангел Джамбазки и т.н. МВнР привиква турския посланик заради думи на Чавушоглу за Закона за вероизповеданията Хасан Улусой свърза изучаването на езика с инвестиции от южната ни съседка и дори предложи услуги, за да се случва това. Напоследък често възниква дипломатическо напрежение между България и Турция заради изказвания на официални лица от южната ни съседка.  Думи на министъра на външните работи Мевлют Чавушоглу, свързани с приетите в България промени в Закона за вероизповеданията, предизвикаха реакция в края на март и привикване на Хасан Улусой в МВнР. Тогава Чавушоглу намеква, че първоначалният вариант на промените е трябвало да бъде ремонтиран и това се е случило с намеса от страна на Турция.  МВнР привиква турския посланик заради думи на Чавушоглу за Закона за вероизповеданията", "date": "2019.05.11", "title": "Външно министерство вика за обяснение турския посланик"}
{"url": "https://clubz.bg/82802-andrej_kovachev_i_az_iskam_po_visoki_dohodi_no_da_ne_zabravqme_otkyde_trygnahme_prez_1996_g", "text": "Кандидатът за евродепутат от листата на ГЕРБ и СДС д-р Андрей Ковачев се срещна с граждани в Кюстендил. На информационна шатра, разположена на площад \"Велбъжд\", Ковачев разговаря с жители на града, които имаха възможност да поставят въпросите си относно предстоящите европейски избори. Мария Габриел: Делото на Кирил и Методий и техните ученици е стожер на българския дух Сред темите, които вълнуваха кюстендилци бе с каква амбиция и за кои приоритети ще работи Андрей Ковачев в следващия мандат.  Мария Габриел в Кърджали: Ще работя младите хора в цяла България да имат перспективи за развитие Ковачев разказа какви ще са приоритетите му в новия мандат: Мария Габриел в Кърджали: Ще работя младите хора в цяла България да имат перспективи за развитие", "date": "2019.05.11", "title": "Андрей Ковачев: И аз искам по-високи доходи, но да не забравяме откъде тръгнахме през 1996 г., когато $1 струваше 3 хил. лв."}
{"url": "https://clubz.bg/82764-ukrajna_poiska_mejdunaroden_tribunal_da_osvobodi_nejni_morqci", "text": "Украйна поиска от Международния трибунал по морско право (МТМП) незабавното освобождаване на 24 украински моряци, задържани от Русия след инцидента в Керченския пролив, и обвини Москва, че нарушава международното право, предаде Франс прес. Украинският президент Петро Порошенко сезира МТМП в средата на миналия месец, за да поиска незабавното връщане на три военни кораба, които бяха задържани от руските въоръжени сили през ноември по обвинения в незаконно пресичане на руската граница. Путин за Керч: Това е провокация Инцидентът стана близо до Керченския проток, свързващ Черно и Азовско море. Районът е от голямо значение както за Русия, така и за Украйна, отбелязва Франс прес. Ройтерс припомня, че след инцидента САЩ и ЕС наложиха санкции на представители на руските власти.  Според украинската заместник-външна министърка МТМП трябва да разпореди незабавното освобождаване на 24-те моряци, задържани от шест месеца. Украинската делегация заяви, че не им се позволяват срещи с техните семейства. Според Киев моряците трябва да бъдат освободени, без да се чака резултатът от друг иск, подаден от Украйна срещу Русия пред Арбитражния съд в Хага, за да се гарантира достъпът на украинската страна до морето в близост до Кримския полуостров. Напрежение между Русия и Украйна в Керченския проток (СНИМКИ, ВИДЕО) Русия от своя страна отказа да участва в заседанието на МТМП, като заяви, че базираният в Хамбург съд не е компетентен да взема становище по конфликт, който според нея има военен характер. \"Украйна действа недобросъвестно и се опитва да използва резултата от своите незаконни действия за вътрешнополитически цели\", каза в средата на миналия месец руското външно министерство, цитирано от Франс прес. Очаква се МТМП да вземе решение по случая преди края на този месец, отбелязва Ройтерс. Напрежение между Русия и Украйна в Керченския проток (СНИМКИ, ВИДЕО)", "date": "2019.05.11", "title": "Украйна поиска международен трибунал да освободи нейни моряци"}
{"url": "https://clubz.bg/82797-shte_poskypne_li_rqzko_iphone", "text": "Флагманът на Apple - емблематичният iPhone - може да стане още по-скъп за американците. Причината са новите мита на САЩ срещу китайските стоки.  Те бяха приети тази седмица и водят до покачване на таксите с между 10 и 25%. Това ще засегне всякаква електроника, не само флагмана на Apple.  Тръмп наложи нови мита на китайския внос Промяната вероятно ще доведе до покачване с около 180 долара на iPhone XR, изчисляват анализатори.  Добрата новина е, че моделите iPhone 6s и 7 се произвеждат в Индия и техните цени вероятно ще паднат спрямо тези на другите модели. Apple ще прави по-малко iPhone-и, Samsung също със спад в печалбите По всяка вероятност Apple ще пренасочи производството на бъдещия iPhone XI именно към Индия и Тайван.  Разбира се, казусът може да се реши на дипломатическата маса - в момента във Вашингтон текат преговори за ново споразумение. Засега обаче са неуспешни. Apple ще прави по-малко iPhone-и, Samsung също със спад в печалбите", "date": "2019.05.11", "title": "Ще поскъпне ли рязко iPhone? "}
{"url": "https://clubz.bg/82803-mariq_gabriel_v_kyustendil_rekordniqt_evropejski_byudjet_za_bylgariq_e_izraz_na_doverieto_koeto", "text": "\"Защитихме рекорден европейски бюджет за България в размер на 18 млрд. лв. В него влиза финансиране за традиционни за страната ни политики – регионална, земеделска. Този бюджет е израз на доверието, което България и премиерът Борисов имат в Европа.\" Това каза водачът на листата на ГЕРБ и СДС за европейските избори Мария Габриел по време на основното предизборно събитие на ГЕРБ в Кюстендил. На него присъстваха още областният координатор на ГЕРБ – Кюстендил Виктор Янев, народните представители Кирил Калфин и Радослава Чеканска, председателят на СДС Румен Христов, кметове на общини, кметства, съветници, председатели и членове на общински ръководства на ГЕРБ от Кюстендилска област. Мария Габриел: Делото на Кирил и Методий и техните ученици е стожер на българския дух Според нея каузата за България е и грижа за всяко населено място. Тя бе категорична, че национален интерес се защитава с дипломация и авторитет „Нека на 26 май да предотвратим нашето отечество да попадне в ръцете на бившите комунисти и на жената с болни амбиции за власт и премиерски пост. Тя е впрегнала всичко най-ужасно и вече отвращава всички ни. Нинова няма как да спечели нови избиратели, затова иска да отблъсне нашите\", отчете на свой ред Андрей Ковачев. Андрей Ковачев: И аз искам по-високи доходи, но да не забравяме откъде тръгнахме през 1996 г., когато $1 струваше 3 хил. лв. Той бе категоричен, че където има комунизъм – няма европейски доходи. „Тези хора доведоха страната дотам, че 1 долар струваше 3000 лв., а сега искат европейски доходи. Няма как, ние започнахме от дъното\", отбеляза кандидатът за член на ЕП. Ковачев отново напомни, че единственият цивилизован начин за интеграция на страните от Западните Балкани е европейска перспектива. „Ще работя да спрем завинаги пропагандата и омразата между сънародници в различни точки на Балканите, искам границите да са символични\", сподели той. „Не бива да подценяваме изборите, защото БСП чрез тях ще опитат да свалят от власт правителството и да разкарат демократите от политическия живот. Има само една политическа сила, която може да развали сценария им и това е ГЕРБ\", обясни Александър Йорданов от СДС. По думите му всички останали участници на изборите имат други цели, но не и да спрат Нинова и „офшорничката\" Йончева. „Западните хора създадоха ЕС, те живеят по-добре от нас, имат по-високи доходи и причината е една – комунисти не са ги управлявали. БСП ни доведоха до финансова и икономическа пропаст. Възрастните се питат „защо са ни такива пенсиите\" – ами няма как от 10 лв. изведнъж да станат 2000 евро\", посочи кандидатът за евродепутат. „Казвам на младите, които не са живели във времената на БСП на власт – тежко ни на всички, ако допуснем да ни победят. Ние имаме отбор от доказани имена в Европа. Нека изпратим тях в ЕП, а не случайни лица, тръгнали за първи път на избори\", завърши Йорданов. Мария Габриел в Кърджали: Ще работя младите хора в цяла България да имат перспективи за развитие  „БСП поискаха битка за тези избори и ще я получат. Ние, от СДС, сме изключително мобилизирани. Имаме качествена листа, аз вярвам на хората в нея. Сигурен съм, че ще победим\", каза председателят на СДС Румен Христов. Андрей Ковачев: И аз искам по-високи доходи, но да не забравяме откъде тръгнахме през 1996 г., когато $1 струваше 3 хил. лв. Мария Габриел в Кърджали: Ще работя младите хора в цяла България да имат перспективи за развитие", "date": "2019.05.11", "title": "Мария Габриел в Кюстендил: Рекордният европейски бюджет за България е израз на доверието, което премиерът и страната ни имат"}
{"url": "https://clubz.bg/82710-premieryt_na_qponiq_iska_da_se_sreshta_s_kim", "text": "Японският премиер Шиндзо Абе предложи на лидера на Северна Корея Ким Чен Ун да уредят среща помежду си без предварителни условия, предаде Ройтерс. Според множество специалисти готовността на Токио да затопли отношенията си с Пхенян затруднява опитите на Вашингтон и Сеул да принудят комунистическата държава да се откаже от ядрената си програма. Тръмп ще е \"разочарован от Ким\", ако Пхенян възстановява ракетен полигон Призивът на Абе идва на фона на влошаващите се отношения с Южна Корея заради спорове около военната експанзионистична история на Япония, която в периода 1910-1945 г. колонизира Корейския полуостров. Представител на японското вънщно министерство обясни, че Токио се присъединява към общите усилия на Сеул и Вашингтон да се подпише споразумение за ядрено разоръжаване на Северна Корея. Северна Корея: американските санкции ще блокират денуклеаризацията Абе е единственият регионален лидер, който не се срещал с Ким и вероятно желае да демонстрира, че и той може да води преговори с диктатора. През 2002 г. Пхенян призна, че е отвлякла 13 граждани на Япония преди десетилетия и че осем от тях са мъртви. Токио твърди, че реалната бройка е 17 души и че петима от тях са били върнати.  Абе е обещал, че ще направи всичко възможно, за да уреди прибирането на оцелелите. Основна цел на премиера при потенциална среща с Ким ще бъде постигането на прогрес по този въпрос.  Въпреки че министър-председателят обяви, че няма предварителни условия за срещата, японското общество няма да остане доволно, ако след преговорите не се постигне положителна развръзка за отвлечените японски граждани.   Ким пак започна да изстрелва ракети Друг бивш дипломат на Япония сподели, че в такъв случай  . Мегуми Йокота е отвлечен от Пхенян през 1977 г., докато е все още на 13 години. Той се е превърнал в символ на каузата за връщането отвлечените.   Северна Корея: американските санкции ще блокират денуклеаризацията Ким пак започна да изстрелва ракети", "date": "2019.05.11", "title": "Премиерът на Япония иска да се среща с Ким"}
{"url": "https://clubz.bg/82794-tusk_ima_nemalka_veroqtnost_brekzit%C2%A0da_byde_sprqn", "text": "Председателят на Европейския съвет Доналд Туск твърди в интервю за испанския в. \"Вангуардия\", че все още има вероятност между 20 и 30 процента Брекзит да бъде спрян. С всеки изминал месец става все по-ясно, че излизането на Великобритания от ЕС ще се различава от това, което са си представяли неговите инициатори. Срокът за Брекзита изтича през октомври, но аз ще настоявам да се налагат ограничения във времето за решението на Великобритания. Когато става дума за Брекзит, няма за къде да се бърза. Никога няма да има Съединени щати на Европа по подобие на САЩ, допълни полякът, цитиран от БТА. Туск предлага дълго отлагане на „Брекзит“. Но не повече от година Безспорно ерата на оптимистичните илюзии приключи. За поляците е особено болезнено, тъй като отдавна мечтаехме да влезем в Европейския съюз, посочва Туск, който е и бивш премиер на страната си. След 2004 г. мнозина вярваха в един щастлив край на историята. От политическа гледна точка Западът трябва да означава край на битките, които винаги са ни съпровождали. През последните години обаче Европа се сблъска с драматични предизвикателства, но аз не съм фаталист, посочва председателят на ЕС в отговор на въпроса дали Европа не е хвърлила ръкавица на Европа, след като враговете й стават все по-силни, а в същото време тя е все по-разединена. ", "date": "2019.05.11", "title": "Туск: Има немалка вероятност Брекзит да бъде спрян"}
{"url": "https://clubz.bg/82795-deca_ot_pernik_haskovo_i_kuklen_sa_pobeditelite_v_konkursa_%E2%80%9Epazim_ezika_si%E2%80%9C", "text": "Победителите в националното състезание по правопис „Пазим езика си“, предназначено за деца от V и VI клас, станаха ясни днес. Финалният тур на конкурса, организиран от гражданското сдружение „Живата вода на България“, се проведе в СУ „Св. Климент Охридски“ пред официални гости, медии, родители и учители. Специално, за да подкрепи инициативата, насърчаваща любовта към родното слово у децата, дойде президентът на България Румен Радев. 4500 деца пожелаха да участват в състезанието „Пазим езика си“, организирано от Десислава Радева Във финала на състезанието участваха 14 ученици от цялата страна – по 7 във всяка възрастова група. Те показаха най-добри резултати в първия кръг на надпреварата, който се проведе на 20 април. В групата от   има две първи места –   от ОУ „Св. Иван Рилски“, Перник, и   от ОУ „Св. Климент Охридски“, Хасково. На второ място се нареди   от ОУ „Христо Смирненски“, Пазарджик. Трета е   от ОУ „Иван Вазов“, Харманли. Сред децата от   победител е    от СУ „Отец Паисий“, гр. Куклен.  Втора се класира   от 163 ОУ „Черноризец Храбър“, София. Трета е  от СУ „Сава Доброплодни“, Шумен. Президентът Румен Радев поздрави децата за амбицията и куража да се включат в това състезание и за постижението, че са достигнали до финала. По време на изпита учениците преминаха през две задачи. В първата трябваше да покажат знанията си по правопис и пунктуация, като избират в кои отговори има или няма допусната грешка. Във втората - подреждаха смислово изречения от текст на Николай Хайтов. Те бяха оценявани в реално време от авторитетно жури. Председател на комисията беше проф. Владимир Атанасов от Факултета по славянски филологии в СУ „Св. Климент Охридски“. Нейни членове бяха проф. Татяна Ангелова, също от СУ „Св. Климент Охридски“, и учителите по български език и литература Рени Стоичкова, Десислава Нейкова и Цеца Петрова. Всички деца, които се включиха във финалния кръг, получиха книги на български автори, речници по правопис от БАН и слушалки от „Бенетон“. Освен това класиралите се на първо място си тръгнаха с електронни четци, осигурени от „Технополис“. Председателят на журито проф. Атанасов акцентира, че тази година се включиха много деца и състезанието стана национално. Показват се много добри резултати и то от всички краища на България. „Това означава, че във всички региони на страната има добри учители, родители и деца, които се стараят да овладяват езика си“, каза той. На учениците, които показаха знанията си за правописните и пунктуационни норми, Атанасов пожела да бъдат сред създателите на българската култура през следващите години. Състезанието по правопис „Пазим езика си“ става национално В тазгодишната надпревара за участие се регистрираха 4500 деца от училищата в цялата страна. Интересът силно расте след миналогодишното пилотно издание.  „Пазим езика си 2019“ срещна и широка обществена подкрепа, като зад него застанаха всички университети в България, в които се изучава специалност „Българска филология“ –  Софийският университет „Св. Климент Охридски“, Великотърновският университет „Св. св. Кирил и Методий“,  Пловдивският университет „Паисий Хилендарски“ и Шуменският университет „Епископ Константин Преславски“, както и Българската академия на науките (БАН). Логистичен партньор на състезанието по български език беше Министерството на образованието и науката. Посланици на каузата станаха много популярни личности. Сред тях са писатели, поети, журналисти, актьори, музиканти като Алек Попов, Драгомир Симеонов, Маргарита Петкова, Веселина Седларска, Любен Дилов-син, Александър Секулов, Михаил Билалов, Бойка Велкова, Елена Петрова, Йоанна Темелкова, група „СкандаУ“, Дарин Маджаров от платформата Уча.се,  Айше Сали (БНТ) и Софи Маринова. Състезанието по правопис „Пазим езика си“ става национално", "date": "2019.05.11", "title": "Деца от Перник, Хасково и Куклен са победителите в конкурса „Пазим езика си“"}
{"url": "https://clubz.bg/82796-poslanik_hasan_ulusoj_bojko_borisov_korneliq_ninova_i_vmro_za_turskiq_ezik", "text": "Премиерът Бойко Борисов влезе в задочна размяна на реплики с турския посланик Хасан Улусой и то с изявления, дадени от двамата на едно и също събитие - откриването на завод за автомобилни части в Кърджали. Негово превъзходителство Улосой поиска българските власти да направят необходимото турският език да се изучава в училищата и да го знаят повече хора. Борисов му отвърна, а реакция имаше и от страна на лидерката на БСП Корнелия Нинова и други български политици. Помолен от медиите да коментира думите на турския посланик, Борисов отговори, че ще поиска още сега дипломатът да изясни думите си, за да не стават спекулации. Добави, че не му е работа да дава съвети. Той отбеляза, че в България младите хора учат много езици:  Малко по-късно Корнелия Нинова заяви следното във Фейсбук:  Остра реакция имаше и от страна на \"патриотите\" - например от Ангел Джамбазки и от председателя на ВМРО-БДН Красимир Каракачанов: \n\t А събитието в Кърджаи не предвещаваше такива реплики. Бойко Борисов и Хасан Улисой участваха в откриването на завод за производството на автомобилни части и научно-изследователски център край Кърджали на турската компания \"Теклас\". Това е най-голямото и модерно предприятие за производство на метални тръби в Европа, посочи министър-председателят. Мария Габриел в Кърджали: Ще работя младите хора в цяла България да имат перспективи за развитие Икономическата и финансовата стабилност дава резултати, инвестиционният интерес към България е голям, каза още министър-председателят. Той изтъкна, че за разлика от преди 15-20 години, сега се инвестира в реалната икономика и се създават висококачествени продукти в България, което се отразява позитивно и на БВП на страната.  Новата инвестиция в Кърджали включва завод с разгъната застроена площ от 20 000 кв.м., научно-изследователски център, както и зона за отдих. Компанията е открила общо 2500 работни места в  България. Бойко Борисов е на посещение в Кърджали заедно с председателя на НС Цвета Караянчева, министъра на финансите Владислав Горанов, вицепремиера Томислав Дончев, икономическия министър Емил Караниколов и т.н.", "date": "2019.05.11", "title": "Посланик Хасан Улусой, Бойко Борисов, Корнелия Нинова и ВМРО за турския език"}
{"url": "https://clubz.bg/82798-porojanov_iska_kpkonpi_da_publikuva_cqlata_mu_deklaraciq", "text": "Румен Порожанов е депозирал молба до КПКОНПИ цялата информация от данъчната му декларация да бъде публикувана от комисията, съобщава министерството на земеделието. Вчера в. \"Сега\" информира, че има разминаване между публикуваната на сайта на антикорупционния орган декларация и оригиналът й в хартиен вариант. \"Сега\": Има разминаване в хартиената и електронната декларации на Порожанов Вестникът е изискал и получил от земеделското министерство копие на подадената декларация. Интересното е, че то е заверено с печат \"Вярно с оригинала\", поставен от КПКОНПИ вчера, с което комисията напрактика потвърждава, че информацията на сайта е невярна. Това за пореден път поставя под въпрос ефективността на контрола върху имуществото на висшите лица и достоверността на данните, публично предоставяни от антикорупционната комисия, посочва изданието.", "date": "2019.05.11", "title": "Порожанов иска КПКОНПИ да публикува цялата му декларация"}
{"url": "https://clubz.bg/82791-yuber_razocharova_s_debyuta_si_na_uolstrijt", "text": "\"Юбер\" (Uber) разочарова с петъчния си дебют на Уолстрийт, след като при закриването на сесията акциите му поевтиняха с 8 на сто спрямо началната цена при първичното публично предлагане (ППП), предадоха световните агенции. Очакваше се излизането на Нюйоркската фондова борса на платформата за превоза на пътници с личен автомобил и организиран чрез мобилно приложение да бъде най-голямото ППП на американска компания през последните години. Само че през първия ден на търговия котировките на \"Юбер\" спаднаха от 45 долара начална цена до 41,57 долара за една. Експерти очакваха, че цената на книжата на \"Юбер\" ще се движи между 44 и 50 долара за една. Вестник \"Уолстрийт джърнъл\" подчерта, че компанията, която пусна на борсата 180 милиона акции, е успяла да привлече 8,1 милиарда долара. Общата й капитализация обаче е нараснала само до 76,5 милиарда долара, а това е съвсем малко над 76-те милиарда, на които компанията бе оценена през август миналата година от частни инвеститори. Плановете на ръководството на компанията бе да се постигне капитализация от 82,4 млрд. долара. \"Уолстрийт джърнъл\" подчертава, че от 2000 г. само 18 компании, чиято капитализация е превишавала 1 милиард долара, са губили от стойността на акциите си през първия ден на излизане на американски борси. В повечето случаи акциите са поскъпвали средно с 21 на сто.  Главният изпълнителен директор на \"Юбер\" Дара Хосровшахи заяви пред \"Файненшъл таймс\" следното: Той обясни понижението на цената на акциите с неблагоприятния момент на дебюта. Вчера акциите на \"Уолстрийт\" първоначално поевтиняха заради неизвестността около китайско-американските търговски преговори, но в края на сесията отчетоха повишение на котировките си, отбеляза Асошиейтед прес.", "date": "2019.05.11", "title": "\"Юбер\" разочарова с дебюта си на \"Уолстрийт\""}
{"url": "https://clubz.bg/82741-skrit_kupidon_se_poqvi_v_kartina_na_vermeer", "text": "Скрит Купидон излезе наяве изпод слой боя в една от най-популярните картини на Ян Вермеер - „Момиче, четящо писмо до отворен прозорец“. След повече от два и половина века, изображението на римския бог на любовта бе открито при реставрационни работи по платното. Голата фигура е разположена в горния десен край на творбата и е била скрита със слой боя години след смъртта на автора, казват експерти пред „Арт нюзпейпър“. Всъщност, Купидон е открит преди 40 години, когато платното е сканирано. Тогава специалистите считат, че това е просто „картина в картината“ и Вермеер сам е заличил Купидон, за да използва отново платното. Сега предстои изображението да бъде възстановено на оригиналното си място, казва Ута Найдхарт, главен реставратор в Художествената галерия в Дрезден. „Имаше равен слой прах под лака на Купидон, което показва, че картината е била в оригиналния си вид десетилетия наред – обяснява тя. – Боята отгоре бе малко по-тъмна от тази, която Вермеер е използвал за фон на работата си, като вторият художник е трябвало да компенсира за потъмнелия през годините лак на Вермеер. Това е най-сензационното откритие в кариерата ми. Променя картината изцяло.“ Рисувана през 1657 г., „Момиче, четящо писмо до отворен прозорец“ влиза в колекцията на Дрезденската галерия от 1742-а и днес е една от 35-те картини на Вермеер по света, чието авторство е неоспоримо. Същото изображение на Купидон може да бъде забелязано и в Националната галерия в Лондон в картината „Млада жена на клавесин“. Изследователи предполагат, че Купидон всъщност е картина, висяла на стената в ателието му. Също така, в опис на неговата собственост от 1676 г. вдовицата му споменава „един Купидон“. Вермеер често използва метода „картина в картината“ като средство за предаване на допълнителна информация – платната например, в които Купидон присъства „са единствената следа, която предполага любовна история“, коментира Найдхарт. Реставрационните процеси по „Момиче, четящо писмо до отворен прозорец“ започват в Дрезден още през 2017 г. Макар и в добро състояние, повърхността на картината е покрита с лак, потъмнял от естествените процеси на времето, придавайки на меките цветове в картината жълтеникав оттенък. След проведени лабораторни тестове в дрезденската академия по фини изкуства и рентгенови изследвания, проведени с помощта на „Рийксмузеум“ в Амстердам, изкуствоведите със сигурност потвърждават, че Купидон е закрит от неизвестен автор години след създаването на платното. В началото на 2018-а се взема решението слоят боя да бъде изчистен, за да се покаже Купидон. Деликатната задача изисква използването на микроскоп и скалпел, за да бъде изстъргана новата боя без да се нарушава оригиналния лак на Вермеер. Дотук Купидон се показва наполовина и се предполага, че за довършването му ще трябва поне още година.", "date": "2019.05.11", "title": "Скрит Купидон се появи в картина на Вермеер"}
{"url": "https://clubz.bg/82783-liberali_shte_dyrpat_koncite_v_sledvashtiq_evroparlament", "text": "Дясноцентристката Европейска народна партия (ЕНП) продължава да пропада в прогнозите за изборите за Европейски парламент на 23-26 май, а с това изтъняват и шансовете тя да възпроизведе “голямата коалиция” със социалистите и демократите (С и Д) от предишните мандати. Дали този традиционен проевропейски блок ще бъде запазен на фона на набъбващото националистическо дясно, или ще се роди ляво-либерален блок, ще зависи най-вече от Алианса на либералите и демократите за Европа (АЛДЕ), които запазват подобрената си позиция от предишните прогнози. Според обобщението в петък на националните сондажи в платформата  , която използва “Политико”, ЕНП имаше между 169 и 171 места (221 след формирането на групите в началото на изтеклия мандат). С и Д имаха 152 места (191 в началото на изтеклия мандат). При парламент с британско участие (751 места) обикновеното мнозинство е от минимум 376 депутати, а при парламент без британско участие (705 места) - 353 депутати. Цитираната прогноза дава на ЕНП и С и Д заедно 323 депутати. Те се нуждаят от поне още една партия за сформиране на голяма проевропейска коалиция. Най-вероятният кандидат за тази роля изглежда АЛДЕ, който от началото на миналия декември досега се движи между 91 и 98 места в следващия Европейски парламент. Като се има предвид, че от това политическо семейство са и една трета от сегашните държавни и правителствени ръководители в ЕС, изглежда все по-вероятно либералите да бъдат ключовите балансьори и големи печеливши при следващото разпределение на най-високите постове в ЕС - председателите на Комисията, Парламента и Европейския съвет и шефа на европейската дипломатическа служба. Инкасирайки пасиви от кризите на Европа през изминалите два мандата, ЕНП показва ясна низходяща тенденция през последната година - миналия юни сондажите й даваха 181 места. С и Д се възстановяват до нивото си от малко над 150 места миналия юни, след като през януари паднаха до 125 места в прогнозите. Слабостта на двете големи партии дава на либералите избор. Те могат да станат незаменима опора на досегашното традиционно проевропейско мнозинство, или на евентуална ляво-либерална коалиция, която засега изглежда възможна само математически - С и Д (152) + АЛДЕ (95) + Зелените (55) + Обединената европейска левица / Северната зелена лига (50) = 352. Докато такава конфигурация изглежда съвсем близо до достатъчното за парламент от 705 евродепутати, тя се нуждае от още минимум 24 места в парламент от 751 депутати. И в двата случая те биха могли да дойдат от 72 избраници на нови и необвързани партии в прогнозата или евентуално от италианското левичарско анти-елитистко “Движение 5 звезди”, на което тя дава 22 места. Либералите могат да натежат още, ако унгарският министър-председател Виктор Орбан изведе, както се заканва, партията си ФИДЕС от ЕНП, където членството й е замразено. Орбан флиртува с Китай и Русия, среща се с крайнодесния италиански вицепремиер Матео Салвини и с австрийския му колега от същия политически цвят Ханс-Кристиан Щрахе, не спира словесните си атаки срещу Брюксел. Без ФИДЕС ЕНП губи още 15 депутати и слиза на 156 места, т.е. почти наравно със С и Д. Левицата може да се окаже подсилена от британските лейбъристи, които сега са първата политическа сила на Острова, ако там се проведат избори за ЕП. В каква посока ще тръгне АЛДЕ е вероятно да зависи най-много от френската президентска партия La République en marche, чиято национална делегация се очертава да бъде най-голяма сред либералите (21 места). Това означава, че водещите кандидати за председател на Европейската комисия, германският християндемократ Манфред Вебер и холандският социалдемократ Франс Тимерманс (първи зам.-председател на сегашната Комисия) ще ухажват либералите  и Макрон с обещания за политики и за властови позиции. И в двата възможни блока обаче би имало сериозни вътрешни идеологически различия, особено в области като икономика, евро, външна политика. Единствените области на най-широк консенсус засега изглеждат сигурността и отбраната на фона на фактори като миграцията, международния тероризъм, Доналд Тръмп и Владимир Путин. Друг сплотяващ фактор за проевропейските сили изглежда възходът на евроскептичните и крайнодесните групи. Италианският вицепремиер Матео Салвини и лидерката на френския Национален сбор Марин Льо Пен са на път да сформират група с безпрецедентен за политическото им семейство размер - 71 евродепутати. По-умерените евроскептици от Европейските консерватори и реформисти могат да се надяват на 63 места. Британски евроизбори биха върнали в Европарламента Найджъл Фараж и неговата нова \"Партия на Брекзит\" заедно с предишната му \"Партия за независимост на Обединеното кралство\". Предишно изследване на Европейския съвет за външна политика предвиди, че най-много места (35 на сто) в следващия Европейски парламент биха имали евроскептични, антиевропейски, националистически и консервативни партии - с уговорката, че поради политическите и националните си различия те биха могли да формират само ситуативни мнозинства, но не и стабилен парламентарен блок.", "date": "2019.05.11", "title": "Либерали ще дърпат конците в следващия Европарламент"}
{"url": "https://clubz.bg/82790-aleksis_cipras_specheli_vot_na_doverie_v_parlamenta", "text": "Правителството на Алексис Ципрас оцеля при процедура по гласуване на доверие в парламента, предаде Асошиейтед прес, цитирана от БТА. За кабинета гласуваха 153 депутати, а против 136. Вотът се проведе след тричасов оживен дебат. Партията на Ципрас - \"Сириза\", има 145 места. Тя получи подкрепата на 8 независими депутати в 300-местния парламент. Гласуването бе следствие от вот на недоверие срещу заместник-министъра на здравеопазването Павлос Полакис заради изказването му по адрес на един опозиционните политици, който е инвалид. Той обвини този политик, че се е възползвал от заболяването си - гръбначно-мускулна атрофия, за да получи преференциално отношение при осигуряване на държавна работа. Полакис освен това предизвика негативни реакции, като пушеше на закрити обществени места и пренебрегваше по този начин законите.", "date": "2019.05.11", "title": "Алексис Ципрас спечели вот на доверие в парламента"}
{"url": "https://clubz.bg/82793-bienaleto_vyv_veneciq_se_potapq%C2%A0v_nastoqshteto", "text": "Биеналето на изкуството във Венеция, което се открива днес и ще продължи до 24 ноември, ще се потопи в настоящето, колкото и тревожно да е то, като представи творци от целия свят, предаде Франс прес.  Събитието ще премине под мотото \"Можеш ли да живееш в интересни времена\". Става въпрос за израз, който погрешно е свързван с китайско проклятие, използвано иронично от британците, за да се пожелае най-лошото на онзи, към когото то е отправено. В случая то насочва към \"трудните времена\", които биеналето тази година иска да изтъкне. Около 79 творци са поканени в Града на дожите от творческия директор на биеналето Ралф Ругов, който е и директор на галерията \"Хейуърд\" в Лондон. На всеки художник са поръчани две творби - една за историческия район с градините и друга за Арсенала, две места, където по традиция се провежда биеналето. Новото издание на този голям форум на съвременното изкуство е белязано от по-изявеното участие на жените в сравнение с това на мъжете, както и от по-големия брой творци от Америка и Азия в сравнение с тези от Европа. Награда \"Златен лъв\" за цялостна кариера ще получи американският скулптор и поет Джими Дърам за \"дълбоко хуманните си творби\", оповестиха организаторите.", "date": "2019.05.11", "title": "Биеналето във Венеция се потапя в настоящето"}
{"url": "https://clubz.bg/82792-sasht_izprashtat_raketi_pejtriyt_v_blizkiq_iztok", "text": "Изпълняващият длъжността министър на отбраната на САЩ Патрик Шанахан е одобрил ново разполагане на ракети \"Пейтриът\" в Близкия изток - поредната американска реакция на нарастващата според Вашингтон заплаха от Иран, съобщи Ройтерс, като се позова на официален източник.  Решението за засилване на американската отбрана последва изпращането на самолетоносач и бомбардировачи в Близкия изток с аргумента, че има обезпокоителни признаци за възможна подготовка на атака от Иран. Иран: САЩ няма да посмеят да ни нападнат Американския служител, цитиран от Ройтерс, е отказал да уточни колко батареи \"Пейтриът\" ще бъдат разположени. Решението за изпращането на ракети в региона ще представлява обрат, тъй като само преди броени месеци Пентагонът изтегли няколко батареи от Близкия изток, отбелязва агенцията. Според ДПА САЩ изпращат бойния кораб-амфибия \"Арлингтън\" и батарея зенитни ракети \"Пейтриът\". Държавният секретар на САЩ Майк Помпео направи непланирано посещение в Багдад в четвъртък, посветено на заплахите срещу американски интереси от Иран, заради което отмени визитата си в Берлин, припомня ДПА.  Помпео извънредно в Ирак заради заплаха от Иран Миналата година американски представители определиха изтеглянето на ракетите \"Пейтриът\" като част от по-широко усилия за адаптиране на глобалното разполагане на военните сили на САЩ, тъй като приоритетни за Пентагона стават военните предизвикателства от Русия и Китай. Напрежението между Иран и САЩ ескалира рязко през последните седмици. САЩ на практика наредиха на на страните по целия свят да спрат за купуват ирански петрол под заплаха от американски санкции, а миналия месец Вашингтон включи в списъка си на терористични организации иранските Гвардейци на ислямската революция, припомня Ройтерс.  Американски служители съобщиха за засечени тревожни индикации, че Иран подготвя военен отговор. Според една от разузнавателните информации Иран е разположил ракети на кораби. Анонимен служител заяви, че конкретната засечена ракета може би има способност за изстрелване от малък кораб. Според служителите освен това нараства и тревога от заплахата от подкрепяните от Иран шиитски милиции в Ирак, които отдавна избягваха всякаква конфронтация с американските войски, споделяйки общата цел да бъде победена \"Ислямска държава\" - сунитска екстремистка организация.  В предупреждение тази седмица американската морска администрация (Марад) заяви, че от началото на май има повишена вероятност Иран или негови регионални съюзници да предприемат действия срещу интереси на САЩ или техни партньори. Помпео извънредно в Ирак заради заплаха от Иран", "date": "2019.05.11", "title": "САЩ изпращат ракети \"Пейтриът\" в Близкия изток"}
{"url": "https://clubz.bg/82740-tyrsi_li_ni_pastiryt_izpoved_na_izgubenata_ovca", "text": "Пиша този текст с убеждението, че съм една от много. Ние сме стотната бройка. Заблудената стотна овца в стадо от още 99 безгрешни представители на ангелския свят. Ние сме сбъркалата пътя, отлъчилата се стотна овца. „Пастирът оставил останалите 99 овце и отишъл да търси изгубената. Когато я намерил бил много щастлив.“ (Лука 15:4) Ние чакаме да бъдем намерени и пренесени на раменете на пастира обратно в истинския ни дом на ангелския свят. Търси ли ни пастирът? Кръстена съм под давление на едната си баба, другата си имаше свой персонален господ, с който си шепнеше в трудни моменти не в църква, а там, където я е заварил моментът. Не съм изключение, в много семейства беше така. Вярващата ми баба ме заведе в черква да видя икона, когато съм била на около пет. Дядо Боже ми се видя прегладнял, а дядо поп преял. Бабата на Елена внесе допълнително смут в душата ми. Когато Юрий Гагарин излетя, хлапетата от махалата отидоха да дразнят бабата на Елена, че няма бог, ето Юрий Гагарин се качи на небето и не го видя. „Че той не е на небето, в нас е“ – рече най-спокойно бабата на Елена и продължи да си преде една нишка, дълга колкото живота й, защото не я бяхме виждали без хурка и къделя. Капакът на нерелигиозното ми образование сложи майка ми, която при поредното си въображение, че скоро земните ѝ дни ще свършат, рече: „Да не вземете да ми извикате поп, аз съм вярваща“. От цялата тази бъркотия отрано разбрах, че има разлика между вяра и религия, между черква (сграда) и църква (институция), между Исус от иконата и Исус в бабата на Елена, между дядо поп и пастира в евангелието на Лука. Сега, като възрастна, се определям като загубената овца. Загубена не на много голямо разстояние – това ми стана ясно в една драматична вечер, в която се разминахме със смъртта на косъм разстояние. Бях сама вкъщи и четях  пъстро книжле за Исус, което ми беше дал един приятел. Той знае библията не като мен в преразкази, а в цитати. Чете я, учи я и често го питам разни неща, на които той ми отговаря с думи на някой библейски старец или автор на евангелие. Симпатичен приятел, пък и нямам много познати, които толкова добре да назнайват библията. Даде ми това книжле, то ще задоволи част от любопитството ти, вика. И ето ме, седя си сама вкъщи и чета книжката – описание на живота на Исус с картинки. А на последната страница някакъв съвсем различен текст, административен. Нещо като шест стъпки, с които можете да привлечете човек в съответната църква. Евангелска, разбира се. Оказва се, че книжката е един вид наръчник на активиста на съответната църква. И почвам да чета шестте стъпки. Първата е да се сприятелите с човека, втората да спечелите вниманието му към библията и т.н. Седя с една захаросана бучка мед в ръката и не вярвам на очите си – оказва се, че без да разбера, без изобщо да подозирам аз съм го откарала някъде докъм четвърта стъпка, още две и ми е гарантирано, че съм вътре в поредната гаранция за спасение. Втрещяването ми беше толкова силно, че на нервна почва лапнах захаросаната бучка мед и… в следващия момент не можех да дишам. Ако някога ви се е случвало, ще разберете, че не преувеличавам – не можех да дишам, просто не можех. Гърлото ми се беше сгърчило в спазъм, бучката ми се струваше с размерите на камъка на Сизиф, не можех нито да я преглътна, нито да я изплюя. Беше надвечер, бях сама и умирах. Това ли е то, чудех се, така ли свършва всичко? Не помня как съм отворила вратата, как съм влетяла при съседите, как съседът ме повдигна като притискаше с два юмрука над стомаха ми и как най-после със свистене въздухът започна да влиза в мен. Съседът беше по-прибелял и от мен, рече на жена си направи й една чаша чай, тя меда за чая вече го е погълнала. В следващите часове започнах да осъзнавам колко свидно ми е всъщност онова, към което принадлежах по биография и кръщение, макар и да не спазвах пости и да не ходех в неделя на църква. Православието. За мен то беше баба и дядо, червените яйца, кръглата пита с дупка, която майка ми нанизваше на гегата на коледарите, житото с натрошени бисквити и кръгли бонбонки детска радост, което децата ядяхме с големи лъжици. Агнето на Гергьовден, с чиято кръв рисуваха кръстове на челцата ни, залепените свещи и увитата коприва по бравите на вратите на къщата ни на Гергьовден. Горящите свещи, с които хората се прибираха след полунощ от църква на Великден, звънът на камбаната – тъй тъжна при смърт и толкова весела на празник. Топлите стаи, в които не ни разрешаваха да отваряме вратата, за да не се стреснат козунаците, докато втасват. Размяната на боядисаните яйца на великденския обед от ръка в ръка, като по-младият целува ръка на по-стария. Вниманието да не се яде цяло яйце на Великден, бройката на постните яденета на Коледа, дървото, което гори на Игнажден. Не зная кои от тези неща са канонични и кои останали от езическите ни времена, моето православно християнство е делнично и домашно, но толкова свидно, толкова част от всяка моя клетка, че мисълта, че някой ме влече в друга, непозната за мен посока, беше сгърчила в спазъм гърлото ми, беше ми отнела въздуха, беше ме изправила пред смъртта. Не знаех, не знаех, че всичко това е толкова втъкано в мен, че ако някой се опита да го промени, аз изчезвам. Такова е моето православие, казвам си го като на изповед. И тези дни то е много смутено. Смутено се питах защо в тези дни като човек съм по-близо до папа Франциск отколкото до старците от нашия клир. Питах се от една вяра ли сме ние с митрополит Николай, ако изпитвам към него толкова голяма вътрешна съпротива, толкова силно отвращение. И не, не заради това, че този човек зацапа с тапети фреските на църквата „Св. Марина“, не заради това, че би камбаните на сватбата на Николай Бареков, дори не заради ролекса и другите негови суети. Нещо в погледа, в думите, в излъчването му ме кара да бягам колкото се може далеч от него, душата ми се свива сгърчена при вида му както гърлото ми в онази вечер. Той ли е моят пастир? Той ли трябва да ме намери, да ме преметне през раменете си с думи и да ме върне при стадото? Какво общо имам аз с него, как да съм в стадо, което той води? Живея в град в който митрополит в края на 19 в. е бил Серафим. Благ, умен, добродетелен, деен, той паднал на колене пред турски паша и помолил войската му да не пали Сливен. Създател е на Българския Червен кръст. През 1897 г. на неговото място дошъл Гервасий. Напълно противоположна личност, сливенци  го наричали с много обидни прозвища, но най-често – развратник. По негово време (документирано е) десетина православни семейства се обърнали в католическата вяра заради „моралното разложение на владиката.“ Не, няма да се обърна в друга вяра. Ще чакам Светия синод да се обърне към мен. Не съм сама, много сме, заради всички нас трябва да го направи. Може би се питате как се развиха отношенията ми с онзи приятел, който ми беше дал евангелския си наръчник. Казах му, разказах му всичко така, както и на вас. И той ме прегърна. Богът ни е един, каза, няма значение къде си говориш с него, а за библията можеш да продължиш да ме разпитваш спокойно. Ако можеше между нас двамата, защо да не може и …щях да кажа – защо да не може и по върховете, но се сепнах, защото върхът в крайна сметка е един.", "date": "2019.05.11", "title": "Търси ли ни пастирът? Изповед на изгубената овца"}
{"url": "https://clubz.bg/82697-zavryshtashtite_se_djihadisti_razbuniha_duhovete_v_germaniq", "text": "В Германия с широка популярност се ползва джихадистката пропаганда, насочена специално към жените. Доскоро последните са насърчавани да се присъединят към Даеш, при това с опцията да сключат брак с джихадист. Според експерта по религиозния радикализъм Клаудия Данчкe, в редиците на германските джихадисти има силно присъствие на жени. През последните пет години броят на германските мюсюлманки, както и на жените, приели исляма, които впоследствие се радикализираха, възприемайки салафизма, постоянно се увеличава. Същият експерт твърди, че „ Според доклад на контраразузнаването (Службата за защита на конституцията) в Берлин 15 на сто от общо 3 хиляди радикализирани мюсюлмани са тийнейджърки. Над 70 жени-германски гражданки са се присъединили към Даеш на фронтовете в Сирия и Ирак. Линда Венцел е германско момиче на 16 години от община Пулсниц в близост до Дрезден. За да се присъедини към Даеш тя използвала подправен паспорт на името на майка си, както и фалшива кредитна карта, с която закупила билет от Франкфурт до Истанбул. Оттам тя отишла в Сирия. Във Фейсбук тя се появила с хиджаб и под името Мариам. Причина за тази стъпка е романтичната й връзка с  боец  от Даеш, с когото се запознала в социалните мрежи. Последният я уговорил да дойде при него в Сирия. Тези сведения били получени от полицията, която извършвала наблюдение върху Линда, заради участието й в мрежа от радикали. След превземането на Мосул от иракските войски станало ясно, че Линда била „момичето-снайпер“ в редиците на Даеш. Организацията „Превенция на тероризма“ към вътрешното министерство на Германия, постоянно следи активния трафик в социалните мрежи, чийто обект са младите мюсюлманки в страната. Както твърдят нейни експерти, Даеш е успял да привлече вниманието на голям брой тийнейджърки и да ги рекрутира с пропагандни твърдения, че джихадистите уважават суверенните права на жената. Последните включват преди всичко свещеното право на жената да ражда деца и по такъв начин да създават ново поколение бойци за каузата на исляма. В цитиран от „Дойче веле“ доклад на „Превенция на тероризма“ се твърди, че по-голямата опасност идва от християнките-конверти. Според Буркхарт Фрайер, директор на  Службата за защита на конституцията в провинция Северен Рейн-Вестфалия, радикалите в Германия полагат системни усилия за привличането на мюсюлманките в страната и убеждаването им да се присъединят към Даеш. За целта си служат с фалшиви обещания за брак и равенство с техните бъдещи съпрузи-джихадисти. Пред Комисията за жените в парламента на провинцията, г-н Фрайер заявява: Според доклад на „Европейския център за антитероризъм и разузнавателна информация“. Мотивите  у момичетата за присъединяване към Даеш са не само религиозни, но и желанието за реализация чрез присъединяването към голяма кауза, което е характерно за този етап от живота. Интересното е, че според разузнавателни данни, темповете по рекрутиране на жените и младите момичета са се увеличили след поредицата военни поражения на Даеш в Ирак и Сирия. В повечето случаи жените са рекрутирани в името на изчистване на греховете, натрупани в досегашния им живот. Те са убеждавани, че радикализмът е изход от греховността и ще ги приближи до Аллах. Според експерта по исляма Шротер, Даеш е предприел широкомащабна кампания в социалните мрежи за привличане както на германски жени, така и на жени от други европейски страни, чрез видеоизображения на привлекателни младежи, както и на забулени жени в компанията на своите съпрузи-джихадисти. Терористичната пропаганда, според нея, си служи с различни любовни истории, с чиято помощ Даеш е успяла да привлече голям брой жени, които си мечтаят за брак, деца и домашен уют. Както твърди Флориан Андерс – експерт във Федералното бюро за бежанците и миграцията - Даеш използва малки групи и клубове, за да влезе в контакт с европейските девойки и да ги агитира да станат част от елитното общество на „Ислямска държава“. За него е очевидно, че в стремежа си да изгради нова държава Даеш закономерно се насочва към жените, които са призвани да създадат нейната семейна основа. На 15 години Сара напуска средното училище в град Констанц в южната част на Германия. Впоследствие близките й разбират, че е отишла в Сирия. В социалните мрежи тя написва: „Сега аз съм при Ал Кайда“, както и: „Ние - момичетата, подкрепяме своите съпрузи в битката и раждаме нови бойци“. Сара е направила тази фатална крачка, без да предупреди никого за това. Тя подправила паспорта на баща си и подписа му върху документ, с който й се разрешава да пътува сама, тъй като е непълнолетна. Оттогава тя изчезва от полезрението на родители и приятели. Сара получава ново име - Умма Азиза - и се омъжва за германски джихадист от град Кьолн. Така новото семейство се присъединява към германската колония в Даеш. Според Бюрото срещу престъпността на провинцията със седалище в Щутгарт, Сара е възприела салафитските идеи и е била обучена да си служи с оръжие.  Сара е една от многото жени, рекрутирани от терористичната „държава“. Според проучване на испанския Кралски институт „Кано“, към Даеш са се присъединили над 500 жени и момичета, произхождащи от различни европейски държави. В него се твърди, че тази тенденция се засилва и че жените се впечатлялат в по-голяма степен от пропагандата на тази терористична организация в социалните мрежи. Привежда се факта, че 55,6 процента от жените мюсюлманки в Испания имат склонност да се присъединят към въоръжени групировки срещу 30,8 на сто при мъжете. А мнозинството от вече присъединилите се към Даеш жени са на възраст между 19 и 23 години. Даеш използва различни средства и инструменти за привличането на европейски и преди всичко на германски момичета. Сред тях са: социалните медии и интернет, използването на жените членки на структурата, заблудата и промиването на мозъци чрез религиозна пропаганда, насърчаване на склонността на младите момичета към авантюри, както и легендата за гарантиране брак и реализация на жените в рамките на семейството. През 2014 г. Даеш основава и две женски бойни единици - „Ал-Ханса“ и „Ум ал-Рейхан“, в които са привличани жени на възраст между 18 и 25 години. „Ал-Ханса“ е подразделение на моралната полиция на Даеш и е командвана от жена с чин „генерал“, докато задачата на „Ум ал-Рейхан“ е ислямисткото просвещение на жените, разясняването на религиозните заповеди, както и наблюдение за спазването предписанията на ислямското право – шериат. Задълженията на жените в Даеш включват раждането на деца, домакинските грижи, както и други граждански дейности, плюс боравенето с оръжие и участието в битки. В своя статия със заглавие „Когато жените станат терористки“, публикувана в „Ню Йорк таймс“, специалистката по радикализма и правата на човека Джейн Хъкерби отхвърля опитите жените в терористичните организации да бъдат представяни по стереотипен и негативен начин. Според нея, това е израз на дискриминацията срещу жените, насаждана от мъжете: Според Хъкeрби, „ние сме предубедени по отношение на тероризма, считайки, че мюсюлманинът-екстремист мрази жената, докато единствено Западът я защитава…Всъщност се наблюдава все по-голямо изравняване между ролята на мъжа и жената, включително и по отношение на причините, които ги тласкат към Даеш“.  В доклад на британската фондация „Куилиам“ в Лондон, специализираща в борбата срещу тероризма, се твърди, че „квалифицирането на момичетата в Даеш като „невести на джихада“ допринася за прекаленото свиване фокуса при изясняване подбудите им за присъединяване към Даеш. Всъщност, наред с този мотив, съществуват и други причини, сред които желанието за изява, освобождаване, съпричастност и промяна на начина на живот, наред с участието в построяването на онова, което те си представят като идеалната държава“. Понастоящем германските власти са изправени пред предизвикателството, как да третират завръщащите се в страната бивши бойци на Даеш и в частност жените и техните деца. Още повече, че въпросните деца са били закърмени и възпитани в условията на насилие, убийства и тероризъм. Списание „Шпигел“, позовавайки се на разузнавателни източници, твърди, че в Германия вече са се завърнали над 50 германки, които са участвали в джихада на Даеш. При това, според същите източници, всичките участвали в джихада в Сирия и Ирак германски гражданки – част от които все още непълнолетни, се очаква да се завърнат в страната, придружени най-малко от по едно дете в повечето случаи все още кърмачета или съвсем малки деца. Опасенията във връзка с това изрази и бившият шеф на контраразузнаването Ханс Георг Масен, който обърна внимание върху факта, че тези деца са получили екстремистко начално образование в училищата на Даеш. Те целенасочено са били обработвани с цел промиване на детските им мозъчета и насаждане на омраза чрез гледане на видеозаписи на екзекуции. Може да се очаква, че именно те ще формират бъдещото поколение джихадисти. Западните жени и момичета, присъединили се към Даеш, представляват голяма заплаха за Европа. Европейските правителства не желаят да подпомогнат завръщането на децата им. Поради това майките им трябва да се обръщат към посолството на съответната европейска държава в Турция, Йордания или Ливан, за да получат нужните документи за завръщане в родината си. На практика, това е почти невъзможно. Според проучване на Дан Фагманс – експерт по тероризма от лондонския Институт за сигурност и международни отношения, родените в европейски държави деца на терористките са особено ощетени, защото родителите им са ги закарали в Сирия в повечето случаи, служейки си с лъжливи мотиви. От друга страна, родените в „Ислямска държава“ деца не могат да бъдат приети в съответната европейска държава без техните майки. Според сведения от службите за сигурност в западни държави, в периода 2014-2016 г. Даеш е рекрутирал и обучил над 2000 деца на възраст между 9 и 12 години. Целта е те да бъдат бъдещата мрежа на халифата. Както твърди Дан Фагманс, „дори ако обучението им за терористи да не е завършило, за цял живот те ще си спомнят своето  военно детство“. Експертът цитира проучвания, според които най-малките деца са в състояние да си спомнят подобни травматични преживявания. В Берлин се очаква около сто деца да се върнат от Ирак и Сирия. Според главния прокурор на столицата Питер Франк, от общо 1000 германски граждани, все още 600 са в „Ислямска държава“. Не се знае, дали те ще останат в Сирия или Ирак. По думите на Ханс Масен, германските власти се опасяват от приемането на „децата на Даеш“, които са били в контакт с терористите и са получили обучение как да се бият. В публикация на Вашингтон пост, Даеш е обучавал децата – бъдещи терористи от шестгодишната им възраст. Така че когато достигнат до юношество, ще бъдат готови за терористична дейност. Според ново проучване на Института „Ю Гов“, 34 на сто от гражданите на Германия очакват засилване на терористичната дейност в страната през следващата година, докато 46 процента смятат, че заплахата от Даеш ще остане на същото равнище и едва според 6 на сто тя ще отслабне.", "date": "2019.05.11", "title": "Завръщащите се джихадисти разбуниха духовете в Германия"}
{"url": "https://clubz.bg/82799-mariq_gabriel_deloto_na_kiril_i_metodij_i_tehnite_uchenici_e_stojer_na_bylgarskiq_duh", "text": "\"Светите братя Кирил и Методий, които почитаме днес по стар стил, ни завещаха повече от азбука. Те ни дадоха знание. За нас, българите, делото на Кирил и Методий и техните ученици е стожер на българския дух, който ни е направил несломим през вековете народ. Трябва да сме горди, че сме дали третата азбука на ЕС и сме част от културното езиково многообразие на Европа.\" Това заяви по време на празника „Кирилицата в Европа“, организиран от район Илинден, водачът на листата на ГЕРБ и СДС Мария Габриел. „Датата 26 май ни дава още една възможност да изпратим послание за България на сърцата и умовете. За България и Европа на културата. За силна България в обединена Европа с номер 12 в бюлетината“, добави Мария Габриел. Мария Габриел в Кърджали: Ще работя младите хора в цяла България да имат перспективи за развитие Именно по инициатива на Мария Габриел Европейската комисия се превърна в сцена на българската просвета и култура и славянската писменост на 24 май преди една година. По време на празника в район Илинден кандидатът за евродепутат от ГЕРБ Андрей Ковачев сподели, че трябва четенето да бъде стимулирано, защото в книгите са науката и знанието. Общинският съветник Татяна Георгиева призова всички да се обръщат по-често към книгите, защото техните страници успяват да ни пренесат на места, на които се случват невероятни неща и от там излизаме по-умни, по-добри и по-човечни. Тя благодари на кмета на Илинден Иван Божилов за непрекъснатата работа, за да може всичко постигнато да се реализира. Борисов предрича мнозинство по български в следващия ЕП - \"с тежки компромиси\" Иван Божилов призова посетители на парка да пазят поставените къщички за книги в района. След официалната част гостите на празника дариха своите книги на гражданите на „Илинден“ в специалните  градински библиотеки. Борисов предрича мнозинство по български в следващия ЕП - \"с тежки компромиси\"", "date": "2019.05.11", "title": "Мария Габриел: Делото на Кирил и Методий и техните ученици е стожер на българския дух"}
{"url": "https://clubz.bg/82759-borisov_da_spre_kampaniqta_ninova_mu_q_pravi_po_dobre", "text": "Бойко Борисов и ГЕРБ най-добре да спрат да правят кампания. По две причини. Първо - ако се скрият малко от общественото пространство, хората току-виж позабравили огромните скандали в последните месеци с евтините апартаменти. Сега всяка тяхна поява напомня за тези скандали. Второ и по-важно - има кой да прави кампанията на ГЕРБ. При това да я прави доста по-успешно от самата партия ГЕРБ. Наричат се Корнелия Нинова и БСП. През тази седмица за пореден път у нас се проведе инициативата \"Безсмъртен полк\". Едно по същество пропагандно мероприятие на Русия. Една от многото инициативи, с които Москва маркира своето имперско присъствие в бившия съветски блок. Нинова, Първанов, портрети на Сталин и знамена със сърп и чук на \"Безсмъртния полк\" (СНИМКИ) Корнелия Нинова и видни активисти на БСП бяха, разбира се, в челните редици. С което за пореден път затвърдиха впечатлението, че на \"Позитано\" 20 социализмът и дори комунизмът е само маска, зад която се обслужват горепосоченото присъствие. У нас то не само не си тръгва, но дори се засили, откакто сме в ЕС. Волно или неволно Нинова и социалистите отново помогнаха на ГЕРБ. С колко точно ще разберем в изборния ден. Един от основните аргументи - даже може би единствения - с който мнозина гласуват за ГЕРБ, макар и с отвращение, е именно този: че ако не са те ще дойде на власт БСП. А БСП упорито продължава да поддържа имидж, с който да плаши хората повече от ГЕРБ. Социалистите почти не пропускат мероприятие, на което се издигат портрети на Ленин, Сталин и Георги Димитров. Кой нормален човек би гласувал за тях при това положение? Преди последните парламентарни избори Нинова направи прочутото си изявление за това колко много ни е отнела демокрацията и как ако стане премиер ще налжи вето на санкциите срещу Русия. В резултат ГЕРБ добави около 300 хил гласа и за пореден път прескочи психологическата граница от 1 млн. гласа. Как точно ще се отрази присъствието на Нинова и компания на марша на \"Безсмъртния полк\" ще разберем в деня на вота. С голяма доза сигурност може да се предполага обаче, че статистическата грешка, която според социолози е в полза на БСП, вече се е обърнала в полза на ГЕРБ. А самите гербери да продължават да пазаруват евтини апартаменти и хич да не се притесняват. Докато Нинова и БСП са им опозиция властта им е сигурна. Независимо колко големи безобразия са извършили. Що се отнася до датата 9 май - на тази дата България може да празнува само и единствено Денят на Европа. Няма как да празнува денят на победата, тъй като ние сме на страната на губещите. А освен това малко след 9 май ставаме част от съветската империя, губим националния си суверинитет, гражданските си права, човешкото си достойнство. България и цяла Източна Европа са плячката на Сталин, след неговия ден на победата. Това са историческите факти, другото е съветска/руска пропаганда.", "date": "2019.05.11", "title": "Борисов да спре кампанията. Нинова му я прави по-добре"}
{"url": "https://clubz.bg/82789-shte_reshi_li_bitkata_za_titlata_machyt_cska_sofiq_ludogorec", "text": "ЦСКА-София и \"Лудогорец\" се противопоставят тази вечер от 20:15 часа на стадион \"Българска армия\" в мач, който може да реши спора за титлата или да го заплете още повече. \"Орлите\" имат три точки повече от \"червените\" в класирането. Ако спечелят, до голяма степен ще си гарантират златото за осми пореден път. Равенство също ги устройва, а при успех на ЦСКА-София ни очаква фотофиниш в последните три кръга. \"Тримата тенори\" на ЦСКА-София: Готови сме за \"Лудогорец\" Тимът на треньорския триумвират Добромир Митов, Люпко Петрович, Димитър Пенев се нуждае от победа с два гола разлика, за да измести опонента си от върха. ЦСКА-София има проблеми заради отсъствието на двама основни футболисти - капитана Николай Бодуров (контузен) и халфа Тиаго Родригес (наказан). Още трима се възстановяваха от травми, но се очаква все пак да облекат екипите тази вечер. ЦСКА-София би \"Черно море\", задава се финал с \"Лудогорец\" (СНИМКИ) Стойчо Стоев няма кадрови проблеми в \"Лудогорец\". В ранната футболна есен шампионите спечелиха с 1:0 срещу ЦСКА-София в Разград. Шампионатните срещи след това завършиха наравно - 1:1 в София и 0:0 на \"Лудогорец арена\". Пак там \"червените\" спечелиха с 1:0 за Купата неотдавна. Днес е и двубоят \"Ботев\" (Пловдив) - \"Берое\", а утре - \"Левски\" - \"Черно море\" от първата шестица. ЦСКА-София би \"Черно море\", задава се финал с \"Лудогорец\" (СНИМКИ)", "date": "2019.05.11", "title": "Ще реши ли битката за титлата мачът ЦСКА-София - \"Лудогорец\""}
{"url": "https://clubz.bg/82787-gotvi_li_se_maq_manolova_za_kmet_na_sofiq", "text": "Преди броени дни Слави Трифонов обяви, че шоуто му ще слезе от ефира на Би Ти Ви. А първата му работа след това била тази: \"да предложи подкрепата си на Мая Манолова, за да стане кмет на София\". Тази вест тръгна от онлайн медии, които не са известни с привързаност към фактите. Освен това самата Манолова засега отрича, че ще се кандидатира, защото предпочитала настоящата си позиция. Но въпреки това - вестта звучи убедително.   Въпросът обаче не е в твърденията, а в поведението. А то издава зле (и не винаги) прикривано изкушение от бъдеща политическа кариера. Всъщност, за Мая Манолова това би било връщане към нещо старо. Нещо, към което може да се върне благодарение на сегашната си роля - на национален омбудсман. Роля, която е отдалечена по етичния си статут от политиката, в която обаче могат да се трупат и политически дивиденти.  Конфликтът на интереси при омбудсмана обаче може да бъде доста дълбок. Той трябва да защитава правата на гражданите, независимо от политическите им убеждения, което няма как да стане, ако той самият не е политически независим. И това не е въпрос на риторическа предпазливост - да не издаваш политическите си пристрастия. То е въпрос на тип мислене, което следва логика и морал отвъд политиката. Такова, каквото е присъщо на неправителствените правозащитни организации - неслучайно те са сред най-люто атакуваните от политиците, както и от медиите, обслужващи политиците. Мая Манолова е известна като политическа биткаджийка, тъй нареченото \"политическо острие\". В публичното пространство тя се държеше \"на война като на война\". И не беше готова да се спре пред нищо в името на партията. Трудно може да се забрави, да кажем, участието ѝ в Костинбродската афера. Влизането ѝ в ролята на омбудсман изглеждаше като антракт в битките, предизвикан от партийни междуособици и лични мотиви. Но той далеч не я разтовари от политическия ѝ хъс, което се вижда с просто око при сравнението с публичното поведение на предшественика ѝ Константин Пенчев. Сега Мая Манолова обикновено говори безадресно - за битката ѝ със системата, зад което обаче не е трудно да се разпознаят конкретни политически мишени. Въобще \"лъвът се готви за скок\" отново в политиката, което след откровения флирт с политическия проект на Слави Трифонов и съвместната им работа по общ законопроект не остави съмнение. Само че \"до скока\" омбудсманската позиция трябва максимално да се използва за трупане на доверие, което после да се прелее в политически вот. И за това, разбира се, отново се разчита на медиите. Институцията на националния граждански защитник около другото, а често и преди другото, работи като мощна пиарска агенция на Мая Манолова. И тя отдавна е преяла с медийна публичност. Според официалния ѝ сайт, само от началото на годината и само в националните телевизии Манолова има 15 участия, за 2018 година те са 40. И винаги в коментарните политически предания или в сутрешните блокове, които са политически праймтайм за страната. Медиите, усещайки, че стъпват на безопасна територия, ѝ помагат всеотдайно в конструиране на свърхпозитивен имидж, който си чака предизборната кампания. Този имидж се пази и с подбора на темите, които се повтарят от предаване в предаване и почти изцяло са от всекидневно-битовия репертоар на масовия човек. Там, където той може да се почувства \"ударен по джоба\", а Манолова да се яви негов спасител. Ток, вода, пенсии, храни, горива, банки, винетки и пр. Твърде рядко Мая Манолова се занимава с теми, които биха я вкарали в трудни дебати и биха довели до имиджови щети. Например правата на етническите и религиозните малцинства, на сексуално различните или на бежанците. Тя изгради имиджа си по доказаната матрица на Робин Худ - ще взема от богатите и ще дам на бедните. А вие бедните, като му дойде времето, ще ми се реванширате. Институцията на националния омбудсман се утвърди като една от крепостите на политическия популизъм в днешната българска публичност.", "date": "2019.05.11", "title": "Готви ли се Мая Манолова за кмет на София?"}
{"url": "https://clubz.bg/82788-trymp_poiska_mita_za_kitajski_stoki_vyrhu_oshte_300_mlrd", "text": "Президентът на САЩ Доналд Тръмп нареди вчера на постоянния представител за търговските преговори Робърт Лайтхайзър да започне процедурата за увеличаване на митата върху останалите вносни продукти от Китай на стойност приблизително 300 милиарда долара, предаде Ройтерс. Уточнява се, че информация за процедурата и периода на публично обсъждане ще бъде публикувана във Федералния регистър, а повече подробности ще бъдат публикувани на сайта на Постоянния представител за търговските преговори (USTR) в понеделник.  \n\tСъщо вчера Тръмп написа в Туитър, че през последните два дни САЩ и Китай са провели \"откровени и конструктивни разговори за статуса на търговските отношения между двете страни\", похвали отношенията си с китайския президент Си Цзинпин, с когото има \"много здрава връзка\", увери, че преговорите ще продължат в бъдеще и добави: Китай и САЩ са се договорили да проведат още търговски преговори в Пекин, е заявил вицепремиерът Лю Хъ пред китайски медии в САЩ след поредния кръг от дискусии във Вашингтон, описани от него като \"честни\" и \"конструктивни\", предаде Ройтерс. \n\tПреговорите не са се провалили, заяви Лю, главният преговарящ от страна на Китай, във видеоклип, качен от Китайската централна телевизия (ССVТ) на мобилното й приложени. Според източници на Ройтерс двете страни не са постигнали напредък на преговорите във Вашингтон, тъй като американските преговарящи са отхвърлили аргументите на вицепремера Лю Хъ в защита на предложените от Китай юридически промени в проектоспоразумението.  \n\tКитай миналата седмица нанесе тежък удар на преговорите, като поиска големи поправки в предложения текст. Пекин искаше да заличи предишните си ангажименти, че ще промени закони, за да въведе нови политики по спорни въпроси - от защита на интелектуална собственост и търговски тайни до принудителни технологични трансфери.  \n\tПо време на двудневния кръг във Вашингтон Лю се опита да убеди постоянния представител на САЩ за търговските преговори Робърт Лайтхайзър, че Китай може да постигне промените в политиките чрез укази, издадени от Държавния съвет (правителството), заявиха източниците, цитирани от Ройтерс. Лайтхайзър обаче казал на Лю, че иска Китай да удържи на предишните си обещания да промени законите. \n\tТри основни различия остават на китайско-американските търговски преговори, заявиха китайски държавни медии днес, предаде Ройтерс.  \n\tОфициозът на Китайската комунистическа партия \"Женмин жибао\" написа, че \"Китай никога няма да се огъне под максималния натиск на американската страна и няма да направи компромис по принципни въпроси\". Според вестника Китай ясно е призовал за \"премахване на всички допълнителни мита, за да се възобнови нормална двустранна търговия\" и ясно изисква данните за държавните търговски поръчки да бъдат \"реалистични\". Освен това текстът трябва бъде \"балансиран\" и формулиран с изрази, които са \"приемливи за китайския народ и не уронват суверенитета и достойнството на страната\".  \n\tОфициалната агенция Синхуа, която съобщи за същите три различия, подчерта, че премахването на допълнителните мита е \"общо искане\" на американския бизнес и селскостопанския сектор и че \"и двете страни трябва да проявят по-голямо търпение и постоянство, за да преодолеят трудностите\", допълва БТА.", "date": "2019.05.11", "title": "Тръмп поиска мита за китайски стоки върху още $300 млрд."}
