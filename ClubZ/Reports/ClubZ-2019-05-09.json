{"url": "https://clubz.bg/82716-bog_spasi_shampionskata_liga", "text": "С такова заглавие излиза мадридският в. \"Марка\" след снощния пореден футболен епос в най-комерсиалния турнир на планетата. \"Тотнъм\" победи \"Аякс\" с 3:2 в Амстердам, след като губеше с 0:2 на почивката и за първи път в историята си стигна до финал в шампионската надпревара. Ден по-рано \"Ливърпул\" показно елиминира \"Барселона\" с 4:0 след 0:3. \"Ливърпул\" вдъхновил \"Тотнъм\" да се бори докрай Испания остана без представител на финала за първи път от 2014 г., но поне е домакин на сблъсъка на 1 юни (ст. \"Метрополитано\" в Мадрид). Акцентите са ясни - уникалните обрати и изненадите. Също така - атакуващият футбол и многото голове. Ново английско чудо - \"Тотнъм\" е на финал след обрат от 0:2 (СНИМКИ) Интересен е разказът на холандския журналист Марсел ван дер Краан от в. \"Де Телеграф\" пред Би Би Си:  заиграва се германското футболно списание \"Кикер\" с голяма снимка на своя сънародник Юрген Клоп.   пита изданието по повод последния кръг във Висшата лига с битката за титлата между \"Манчестър Сити\" и \"Ливърпул\". Ново английско чудо - \"Тотнъм\" е на финал след обрат от 0:2 (СНИМКИ)", "date": "2019.05.09", "title": "\"Бог спаси Шампионската лига\""}
{"url": "https://clubz.bg/82712-ks_dopusna_tylkuvane_za_carskite_imoti_otkloni_zakona_peevski_za_ktb", "text": "С 9 „за“ срещу 3 „особени мнения“ Конституционният съд допуска по същество искане за тълкуване, свързано с „царските“ имоти. Така КС се съгласи да отговори на въпроса: Херцози, роднини на Симеон признаха, че \"царските\" гори са на държавата Това пише правният сайт \"Де факто\", като напомня и най-важното - тълкуването неизбежно ще рефлектира върху висящите дела за заведени от държавата срещу Симеон Сакскобургготски и сестра му Мария-Луиза. Конституционното дело бе образувано по искане на Маргарита Соколова, Светлана Калинова и Розинела Янчева от ВКС, при които на последна инстация е казусът „Царска Бистрица“. В края на март върховните съдийски спряха производството и обявиха, че ще отнесат въпроса до Конституционния съд. Впоследствие се опитаха да ангажират с тълкувателното искане Общото събрание на Гражданската колегия на ВКС, но то отказа да сезира Конституционния съд. Тогава искането бе отправено от самия тричленен състав. Съдът в Страсбург решава за царските имоти в четвъртък При това положение освен „Царска Бистрица“ във ВКС, трябва да бъдат спрени още две „царски“ дела – за двореца „Врана“ (то е на втора инстанция в Софийския апелативен съд) и за 16 500 дка рилски гори (на първа инстанция в Софийския окръжен съд), припомня \"Де факто\". Дотук държавата печели всички дела срещу Симеон, като различни съдебни състави приемаха, че т.нар. „царски“ имоти винаги са били държавна собственост. А отмяната на еднократно действалия Закон за конфискация на имотите на бившите царе и техните наследници от 1947 г. сама по себе си не  може да е основание за реституция. С окончателни решения вече приключиха делата за „Кричим“, „Ситняково“, „Саръгьол“, бившето стопанство на УБО край Врана. Производствата за най-апетитните имоти, на които особено държи Симеон, обаче ще чакат тълкуването на КС. Едно друго чакано решение на КС – срещу обратната сила на миналогодишни поправки в Закона за банковата несъстоятелност (станали известни като закона „Пеевски“ за КТБ), няма да бъде произнесено. Днес единодушно по доклад на Надежда Джелепова 12-те съдии са прекратили производството по делото, защото на 5 април Народното събрание окончателно е гласувало допълнение на оспорения текст, а на 19 април промяната е била обнародвана в „Държавен вестник“. Делото в КС бе образувано миналата година по искане на Общото събрание на Търговската колегия на Върховния касационен съд. Като противоконституционно се оспорваше придаването на обратна сила на нови основания за недействителност на извършени вече прихващания. Преходна разпоредба бе обявила, че „новата“ недействителност важи от 20 юни 2014 г., когато КТБ бе поставена под особен надзор. А синдиците и Фондът за гарантиране на влоговете получаваха 5-годишен срок да предявят искания за прогласяване на извършени прихващания за недействителни. Преуреждането с обратна сила противоречи на принципите на правотата държава. И поставя в неравностойно положение банката и кредиторите й, твърдяха върховните съдии. Защото вземането на трезора става моментално изискуемо, но вземането на кредитора към банката, което е било прихванато, не би било възобновено. Приетото този април допълнение на преходната разпоредба гласи, че „кредиторите се вписват служебно“ в списъка на приетите от синдика вземания. При това положение Конституционният съд прекратява делото. Аргументите са, че  – неизменна практика на съда е, това е така при всяка междувременно настъпила законова промяна.  „Разглеждането на така изменената разпоредба означава съдът да се самосезира, което е недопустимо“, заявяват 12-те съдии. Освен това, според тях, направеното междувременно допълнение решава някои от поставените в искането на ВКС въпроси. Дешното определение обаче не е пречка Търговската колегия на ВКС отново да сезира Конституционния съд по темата. Прието за разглеждане днес е и искане на омбудсмана Мая Манолова срещу Закона за регулиране на водоснабдителните и канализационните услуги. Съдът в Страсбург решава за царските имоти в четвъртък", "date": "2019.05.09", "title": "КС допусна тълкуване за \"царските\" имоти, отклони закона \"Пеевски\" за КТБ"}
{"url": "https://clubz.bg/82709-tyrsqt_se_direktori_na_bnt_i_bnr", "text": "Съветът за електронни медии (СЕМ) стартира в четвъртък процедурите за избор на нови генерални директори на националните телевизия и радио, съобщиха от  .  Генералният директор на Българската национална телевизия (БНТ) Константин Каменаров депозира преди две седмици оставка заради влязла в сила осъдителна присъда от година и три месеца условно заради шофиране в нетрезво състояние. Присъдата направи Каменаров несъвместим с поста. В същия ден СЕМ реши временно, за три месеца - до организирането на конкурса, мястото му да заеме програмният директор на обществената медия - Емил Кошлуков. Кошлуков оглавява БНТ, Каменаров подаде оставка Мандатът на настоящия генерален директор на Българското национално радио (БНР) Александър Велев пък изтича на 29 май. Документи за нов шеф на БНТ ще се приемат до 3 юни, а самият избор ще е на 5 юли. За БНР сроковете са съответно 27 май и 28 юни. Новите директори на БНТ и БНР - с петгодишни мандати Безспорно във фокуса на общественото внимание ще бъде конкурсът за ново ръководство на обществената телевизия. С оставката на Каменаров веднага се спрегна името на Кошлуков като почти сигурен кандидат за постоянен шеф. Кошлуков направи опит да оглави БНТ през 2017-а и дори се считаше за фаворит. Спъна го обаче доказването на \"трудов стаж\" в телевизия, каквото е изискването на Закона за радиото и телевизията (ЗРТ), а опитът му в партийната телевизия \"Алфа\", собственост на \"Атака\", постави СЕМ в неудобна ситуация - да решава обвързан ли би бил евентуалният нов генерален директор с партии (особено с отправящи откровено русофилски послания). Със смяната в собствеността на Нова телевизия и последвалите рокади, се заговори, че за нов мандат начело на БНТ се стяга и Вяра Анкова. Миналия месец \"Адванс Медиа Груп\" на братя Домусчиеви и MTG финализираха продажбата на \"Нова Броудкастинг Груп\". Акциите, представляващи 100% от капитала на дружеството бяха прехвърлени на купувача. За изпълнителни директори на \"Нова Броудкастинг Груп\" АД бяха назначени досегашните прокуристи - Вяра Анкова и Николай Андреев – дългогодишен финансов директор. Бе решено Силва Зурлева да остане съветник на Борда. Телевизионни рокади: Нова тв се разделя със Силва Зурлева Вчера обаче изтече информация, че след близо 20 години в ръководството на Нова Зурлева се разделя с медийната група. Такъв слух се носи и за самата Анкова. Тя бе начело на обществената телевизия два мандата подред - колкото е и ограничението по закон. Няма ограничение обаче да се кандидатира и за трети - стига да не е последователен. Междувременно депутати от ГЕРБ и ДПС се готвят да внесат изменения в ЗРТ, с които мандатите на генералните директори на телевизията и радиото ще бъдат увеличени от три на пет години. Ще се премахне и изискването за \"трудов стаж в телевизия\" и ще остане само \"стаж в телевизия\". Един от вносителите - Тома Биков (ГЕРБ) обясни, че идеята е законът да мине след избора на новите ръководства на двете обществени медии, но новите текстове ще важат за тях.  Новите директори на БНТ и БНР - с петгодишни мандати Телевизионни рокади: Нова тв се разделя със Силва Зурлева", "date": "2019.05.09", "title": "Търсят се: директори на БНТ и БНР"}
{"url": "https://clubz.bg/82723-dvama_ruski_agenti_bqha_osydeni_v_cherna_gora_za_opit_za_prevrat", "text": "Върховният съд на Черна гора осъди задочно двама руски представители на тайните служби, двама лидери на опозиционни партии и още девет души за   на 16 октомври 2016 г., предаде \"Ройтерс\". Руски националисти са планирали убийство на премиера на Черна гора Според обвинението руските агенти Едуард Шишмаков (цивилно име Едуард Широков) и Владимир Попов (Владимир Мойсеев) са финансирали дейността на групата, а крайната цел е била убийството на тогавашния премиер Мило Джоканович и идването на власт на проруска формация. Заради действията си Шишмаков бе осъден на 15 години затвор, а Попов - на 12. През 2014 г. първият е бил заместник военен аташе на Русия в Полша. Властите във Варшава обаче го обявили за персона нон грата за шпионаж и го изгонили от своята страна. Мойсеев придобива агентурното си име \"Попов\" през 2009 г. Той го използвал често при пътувания в Европа като \"фоторепортер\" и \"застрахователен агент\" в сферата на морските застраховки. Маршрутите му са преминавали предимно през Балканите (включително и България), Кавказ, Турция, предава \"Асошиейтед прес\". Ключовият свидетел по делото е сръбският националист Александър Синджелич. Той се съгласи да сътрудничи със следствието и призна, че е бил поканен в Москва от Шишмаков, който е инструктирал сърбина как да изпълни мисията. Според прокуратурата Шишмаков и Попов са платили на Синджелич 200 000 евро, за да вербува до 50 души и да закупи оръжие.  Москва многократно отрече обвиненията, че има пръст в опита за покушение и определи твърденията за абсурдни. Осъдените имат право да обжалват. Русия отказа да предаде заподозрян за преврат на Черна гора Според присъдата една от целите на заговорниците е била да се предотврати присъединяването на Черна гора към НАТО, което официално е факт от юни 2017 г. Правителството се стреми и към членство в ЕС. Опозиционните лидери Андрея Мандич и Милан Кнежевич са сред осъдените, като те са получили по 5-годишни присъди. Техните партии \"Нова сръбска демокрация\" (Мандич) и \"Демократична народна партия\" (Кнежевич) са част от широката проруска и просръбска коалиция \"Демократичен фронт\". Двамата не присъстваха в съдебната зала по време на произнасянето на присъдите. Кнежевич е споделил пред местната \"Вести ТВ\", че с Мандич ще очакват присъдата с   някъде в Подгорица. Русия отказа да предаде заподозрян за преврат на Черна гора", "date": "2019.05.09", "title": "Двама руски агенти бяха осъдени в Черна гора за опит за преврат"}
{"url": "https://clubz.bg/82718-radan_kynev_tova_koeto_vijdame_e_miniatyurna_chast_ot_ajsberga_na_korupciqta", "text": "Над 100 привърженици събра в зала „Верея“ в Стара Загора срещата с кандидатите за евродепутати на „Демократична България“. Тя е част от националната кампания на обединението. И продължи: Според Атанасов това, че не сме член на Шенген нанася много сериозни щети на българската икономика. Така бизнесът губи стотици милиони евро всяка година. Защо нормалните хора се отвратиха от политиката? Водачът на листата Радан Кънев коментира умората у гражданите от неефективната и корумпирана администрация. Според него странати ни не е в Шенген не само заради „повсеместната административна некадърност на партийните секретарки“, но и заради корупцията в България. Според него това, което се случва с европейските фондове и къщите за гости е миниатюрна част от айсберга на корупцията с фондовете. Това са кражбите на дребната партийна номенклатура и секретарките. Кражбите на едрата партийна номенклатура са в стотици милиони евро. Стефан Тафров: Истинският патриотизъм е да видим България в сърцето на Европа Поставеният под №2 Стефан Тафров обяви, че кандидатите на „Демократична България“ имат една от най-трудните задачи – да върнат доверието на Европа в България. Според него европейските политици се прегръщат с нашите управляващи, защото имат нужда от тяхното съгласие в Съвета на Европа и в Европейския парламент, но България не участва, когато се взимат важни решения. Такъв е случаят със срещата за Западните Балкани в Берлин миналия месец, на която  Германия и Франция поканиха всички страни от бивша Югославия, но не и България. И това е бил „страшен шамар за българската дипломация.“ Зам.-председателката на ДСБ Цецка Бачкова изложи визията на „Демократична България“ за европейска социална политика и обясни как ще отстоява тези идеи в европейския парламент. Тя акцентира и на една от каузите – дългосрочната грижа,  която трябва да бъде издигната до европейско ниво. Бачкова ще работи активно и в областите здравеопазване и образование. Милен Цветков се завръща като водещ - на предизборно студио Васил Гюров от „Зелено движение“ защити участието си в „Демократична България“. \"Обединяват ни ключовата дума \"почтеност\" и общите ни каузи\", каза той. В срещата участваха още Димитър Филипов, Стоян Михалев, Мануела Малеева. Стефан Тафров: Истинският патриотизъм е да видим България в сърцето на Европа Милен Цветков се завръща като водещ - на предизборно студио", "date": "2019.05.09", "title": "Радан Кънев: Това, което виждаме, е миниатюрна част от айсберга на корупцията"}
{"url": "https://clubz.bg/82715-liderite_na_es_se_kylnat_da_zapazqt_edinstvoto_mu_video", "text": "Държавните и правителствените ръководители на Европейския съюз се събраха днес в старинния румънски град Сибиу, за да начертаят пътя на съюза през идните пет години. Британската министър-председателка Тереза Мей, чиято страна е на път да напусне ЕС, не участва в срещата. Две седмици преди изборите за следващ Европейски парламент лидерите приеха обща  , в която се кълнат да запазят единството и солидарността в ЕС, да търсят винаги общи решения, да пазят европейския начин на живот, демокрацията и върховенството на правото.         Той предложи три приоритета, върху които Европа да се съсредоточи - климат (ЕС да стигне до нулеви въглеродни емисии до 2050 г.); опазването на границите и сигурността (включително с реформа на Шенген); изграждане на модел за растеж и социална защита на утрешна Европа. Различията в ЕС са много и се простират от политиката за миграция и убежище до размера и приоритетите на бъдещия европейски бюджет и и правата и отговорностите на държавите членки. В документа те обещават Европа, която работи “там, където е най-важно”, “голяма в голямото и малка в малкото”, ЕС, който защитава справедливостта и гражданите си и се грижи за бъдещите поколения. Тези формулировки трябва да бъдат конкретизирани в Стратегически дневен ред на ЕС, който лидерите се очаква да приемат на редовна среща на върха в Брюксел през юни, след изборите за Европейски парламент, насрочени за 23-26 май т. г. В изявленията на лидерите преди днешната среща проличаха различия, които ще се отразят при формирането на новите европейски институции - Комисия, Парламент и определянето на новите шефове на Европейския съвет и Европейската служба за външно действие. Той каза, че е процесът трябва да гарантира географски и демографски баланс, така че големите и малките държави членки да бъдат представени справедливо. Туск добави, че на върха на следващите институции трябва да има също равновесие между политическите сили и между мъжете и жените.     Френският президент Еманюел Макрон и министър-председателят на Люксембург Ксавие Бетел се обявиха против приложената за първи път след предишните избори през 2014 г. процедура на “водещите кандидати”. При нея Европейският съвет, състоящ се от националните лидери, е длъжен да избере председателя на Комисията измежду кандидати, които всяка от партиите,  представени в Европейския парламент, е посочила преди изборите. Спорно е дали по договор съществува такова задължение за държавните и правителствените ръководители. Лисабонският договор казва, че при номинацията на председател на Комисията те “вземат предвид” резултатите от изборите за Европейски парламент. Засега като главни претенденти за поста се очертават водещият кандидат на Европейската народна партия (ЕНП) германецът Манфред Вебер, досегашен лидер на политическата група на ЕНП в ЕП, и холандецът Франс Тимерманс, социалдемократ, първи заместник-председател на сегашната Комисия. Нейният председател Жан-Клод Юнкер (от Люксембург) обяви, че няма да се кандидатира за следващ петгодишен мандат. Предизвикателството пред ЕС на идващите избори е, че се очаква евроскептичните и антиевропейските партии да вземат над 30 на сто от местата в ЕП и трима от комисарите в следващата Комисия да бъдат номинирани от евроскептични правителства - на Италия, Полша и Унгария. Борисов предрича мнозинство по български в следващия ЕП - \"с тежки компромиси\" В тази група вероятно ще бъде и Великобритания, която ще бъде длъжна да проведе евроизбори и да номинира комисар, ако парламентът й не одобри сделката за \"Брекзит\" до 22 май. Австрийският канцлер Себастиан Курц (32 г.), най-младият шеф на правителство и горещ привърженик на Вебер, призова за основна рефома на ЕС.     Не всички обаче са съгласни с този подход. Мнозина се солидаризират с Юнкер, който каза, че не е против нов договор, но предпочита преди това напълно да използват възможностите на сегашния, като например ЕС  премине от единодушие към квалифицирано мнозинство при вземането на решения във външната политика и в данъчното облагане. Отварянето на договора на ЕС за промени или приемането на нов договор е процес, от когото мнозина се страхуват, че може да блокира съюза за дълго, защото би предизвикал многобройни и взаимноизключващи се претенции от всички столици. Пристъпвайки по червения килим, опънат на слънчевия площад на трансилванския град, Меркел и Макрон видяха нещо, което у дома отдавна са забравили - ентусиазирана публика, която им ръкопляска и скандира: “Да живее Европа!” Имаше и възгласи “да живее (Клаус) Йоханис!” - домакинът на срещата, румънският президент, който е бил кмет на този град, запазил в културата и архитектурата си наследството на саксонски заселници от ХII век.  ", "date": "2019.05.09", "title": "Лидерите на ЕС се кълнат да запазят единството му (ВИДЕО)"}
{"url": "https://clubz.bg/82719-borisov_predricha_mnozinstvo_po_bylgarski_v_sledvashtiq_ep_s_tejki_kompromisi", "text": "Така, в диалог с репортерка, днес министър-председателят Бойко Борисов прогнозира какъв ще бъде следващият Европейски парламент след насрочените за него избори на 23-26 май. Различните сондажи очертават дела на евроскептичните и антиевропейските сили да надмине 30 на сто от местата за сметка на традиционната левица и десница. Това би затруднило формирането на проевропейско мнозинство. Борисов говори пред медиите след среща на върха на 27-те в румънския град Сибиу, на която те обсъдиха стратегията на ЕС през идните пет години. Лидерите на ЕС се кълнат да запазят единството му (ВИДЕО) По думите на Борисов са отминали \"златните времена\" на големите коалиции между двете основни проевропейски сили - Европейската народна партия и Социалистите и демократите в Европейския парламент. Според прогнозите двете главни сили вече не могат да образуват обикновено мнозинство заедно. Вероятностите предполагат или трети партньор в тяхната традиционна коалиция, или варианти на ляволиберален или дяснокосервативен блок.  Отговаряйки по въпроси, свързани с вътрешната политика, премиерът обвини президента Румен Радев, че участва в предизборната кампания на БСП и че лицемерничи, като заявява, че е \"равноотдалечен\" от всички партии.  Румен Радев: Равноотдалечен съм от всички партии БСП вчера протестира пред ЦИК, че Борисов незаконно използва длъжността и публичните си изяви, за да агитира в полза на ГЕРБ в предизборната кампания. БСП с жалба до СЕМ и ЦИК: Премиерът агитира партийно, спрете го Румен Радев: Равноотдалечен съм от всички партии БСП с жалба до СЕМ и ЦИК: Премиерът агитира партийно, спрете го", "date": "2019.05.09", "title": "Борисов предрича мнозинство по български в следващия ЕП - \"с тежки компромиси\""}
{"url": "https://clubz.bg/82714-mariq_gabriel_sega_e_momentyt_da_se_investira_v_digitalno_obrazovanie", "text": "Сега е моментът Европа да инвестира в дигитално образование и дигитални технологии, заяви Мария Габриел на редовната среща на Асоциацията на европейските издатели на учебници (EEPG), която започна днес в София. В нея участват 25 представители на издателства от 12 европейски държави. Откривайки срещата, главният редактор на издателска група „Просвета“ Кина Андреева посочи, че образователната реформа в българското образование е вече в заключителната си фаза. Особен интерес участници в срещата проявиха към предстоящия проект на МОН за облачна дигитална платформа за създаване на учебно съдържание от самите учители, който се планира да бъде финансиран с европейски средства. Чужди представители, чули за последните скандали около евросредствата у нас, обаче зададоха провокативния въпрос дали документацията не се пише за точно определен кандидат и дали вече не е известно кой е определен да спечели проекта. \n\tПриветствие изпрати и министърът на образованието Красимир Вълчев: Асоциацията на европейските издатели на учебници (EEPG ) е неправителствена организация, която представлява издателите на учебници и учебни помагала от цяла Европа. В нея членуват издателства от 22 европейски държави – Германия, Швейцария, Австрия, Словения, Чехия, Испания, Португалия, Финландия, Дания, Швеция, Норвегия, България, Хърватия, Сърбия, Румъния, Ирландия, Полша, Украйна, Литва, Латвия, Естония, Гърция и Израел.", "date": "2019.05.09", "title": "Мария Габриел: Сега е моментът да се инвестира в дигитално образование"}
{"url": "https://clubz.bg/82707-malkite_proizvoditeli_na_tok_veche_na_svobodniq_pazar", "text": "Малките производители на електроенергия вече ще могат да продават на свободния пазар от 1 юли. Става въпрос за над 360 малки фотоволтаични централи, както и 12 топлофикации. Това решиха днес депутатите с окончателното приемане на изменения в Закона за енергетиката.  Направените промени бяха в отговор на протестите на бизнеса срещу драстичните скокове в цените на тока на свободния пазар. Според бизнеса цената на електроенергията на Българската свободна енергийна борса е нереално висока заради монопола на държавните енергийни дружества. Министърът на енергетиката не вижда монопол на БЕХ По този начин се очаква да се повиши ликвидността на електро-енергийната борса. Със законовите промени се дава възможност и на всички желаещи да си инсталиратат и т.нар. \"умни електромери\". 324 млн. лв. платени, за да работи ТЕЦ \"Марица изток\" Малко след гласуването на промените големите национално представителни работодателски организации излязоха с отворено писмо, в което продължават да критикуват държавата заради енергийната ѝ политика. Според тях липсват усилия за намаляване на разходите на държавните централи АЕЦ \"Козлодуй\", ТЕЦ \"Марица изток 2\" и Националната електрическа компания, както и осигуряване на тяхното поне средносрочно бъдеще.  324 млн. лв. платени, за да работи ТЕЦ \"Марица изток\"", "date": "2019.05.09", "title": "Малките производители на ток - вече на свободния пазар"}
{"url": "https://clubz.bg/82717-severin_nqma_da_jali_prisydata_ot_30_g_za_ubijstvo_na_viktoriq_marinova", "text": "Северин Красимиров, осъден за убийството на телевизионната водеща Виктория Маринова в Русе, е  . Според защитата му, цитирана от бТВ, мотивът е, че  Прокуратурата поиска доживотен затвор без замяна за Северин Красимиров Само преди дни Красимиров получи под минимума, очертан в Наказателния кодекс - 30 години затвор, след като се призна за виновен и поиска съкратен процес. Прокуратурата искаше най-тежкото наказание \"доживотен затвор без право на замяна\" за убийството на Виктория Маринова, което по погрешка дори влезе в международни доклади за репресии срещу журналисти, които са свъразни с работата им. 30 години затвор за убиеца на Виктория Маринова При това положение съдът няма избор - дали да даде или не наказание под минималното, предвидено в закона. Делото срещу Северин Красимиров - по съкратена процедура (СНИМКИ) Присъдата е за три престъпления –  Очаква се Красимиров да изтърпи наказанието си в затвора в Белене. 30 години затвор за убиеца на Виктория Маринова Делото срещу Северин Красимиров - по съкратена процедура (СНИМКИ)", "date": "2019.05.09", "title": "Северин няма да жали присъдата от 30 г. за убийство на Виктория Маринова"}
{"url": "https://clubz.bg/82708-papata_nezabavno_da_se_dokladva_za_seksualni_posegatelstva", "text": "Папа Франциск въведе днес радикални промени в законодателството на Католическата църква, които вменяват отговорност на епископите за сексуални злоупотреби или тяхното прикриване, и правят задължително докладването на такива случаи, като позволяват на всеки при необходимост да се оплаче директно на Ватикана, предадоха Ройтерс и ДПА. Ако свещеник, монах или монахиня \"забележи или има основателни причини да смята, че е извършено подобно (сексуално престъпление), този човек е длъжен да докладва незабавно\", обяви папа Франциск в новия папски документ, издаден днес. Католическата църква публикува имената на 300 свещеници педофили Това включва подаване на информация за всеки, който не е докладвал за сексуална злоупотреба или не е наказал виновниците. Престъпленията, установени при изповед, са изключени от новия закон. Папският декрет, който обхваща злоупотреби както с деца, така и с възрастни, задължава също всяка католическа епархия в света да изгради проста и достъпна система за докладване и насърчава местните църкви да използват съдебно-медицински експерти при разследванията, посочва Ройтерс. Католическата църква от години е раздирана от твърдения за сексуални посегателства над деца по целия свят, а Ватикана вече неведнъж обещава да изкорени проблема, отбелязва БТА.", "date": "2019.05.09", "title": "Папата: Незабавно да се докладва за сексуални посегателства"}
{"url": "https://clubz.bg/82711-iliq_gruev_stana_pomoshtnik_trenor_na_verder", "text": "Илия Груев официално стана помощник треньор на \"Вердер\" (Бремен), обяви клубът в социалните си мрежи.  Бившият национал и футболист на \"Левски\" и още няколко български и германски отбори ще асистира от новия сезон в Бундеслигата на Флориан Кофелд. Любопитно е, че наскоро първи професионален договор с \"бременските музиканти\" подписа неговият син - Илия Груев-младши. Той е юноша на клуба. След края на кариерата си през 2006 г. Илия Груев остана в Германия. Той бе наставник в школата на \"Рот Вайс\" (Ерфурт). След това беше в \"Черноморец\" (Бургас) и в националния тим, преди да се присъедини към щаба на \"Хайдук\" (Сплит). Последваха периоди като помощник в \"Кайзерслаутерн\" и \"Дуизбург\", преди да стане старши на тима от Северен Рейн-Вестфалия и да го изведе до Втора Бундеслига. Груев напусна \"Дуизбург\" през октомври м.г. и беше свързван със завръщане в родния си \"Левски\". ", "date": "2019.05.09", "title": "Илия Груев стана помощник треньор на \"Вердер\""}
{"url": "https://clubz.bg/82703-igra_na_tronove_kyde_otide_logikata", "text": "Сезон 8 на най-голямото телевизионно шоу в историята „Игра на тронове“ вече е към края си. Остават само още два епизода от екранизацията на книгите на Джордж Р. Р. Мартин, но феновете намират все по-малко паралели между емоциите, породени от книгите и горчивите чувства, които предизвикват последните серии. Учудващо, този път не става дума за обрати в сценария, а на липсата на такива ( ). Според шеговито фен предположение, това е просто тактика на Дейвид Бениоф и Дан Уайс, за да е по-малко емоционална раздялата със сериала. Критиците и зрителите са силно разделени по въпроса за качеството на последните епизоди. И докато според някои четвъртата серия от сагата връща към корените на сериала и се нарежда сред едни от най-добрите примери от осемсезонната му история, „Форбс“ събира десетте най-проблемни момента ( ). Зрителите масово отбелязват, че епизодите стават твърде дълги и побират в себе си прекалено много събития. Неудобствата произлизат главно оттук – посветеното екранно време в предишните сезони за изграждането на персонажите като че ли не достига на Бениоф и Уайс да довършат сюжета. Нощният крал и бродниците са страшилището на Вестерос още от пилотния епизод, а дори не разбрахме какво искат от света, дотраките и Неопетнените са най-свирепите воини, а бяха пометени за секунди… Ключови сцени биват пропуснати, като например реакцията на Аря и Санса на новината, че Джон не е Сняг, нито Старк, или пък пленяването на Мисандей (докато Сив червей я търсеше на брега минути след битката, вече я видяхме окована и суха в Кралски чертог). Основният проблем на феновете в социалните мрежи е пренебрежителното отношение на Джон към вълчището му. Да, вероятно Дух ще е по-щастлив с Тормунд „в истинския Север“, но заслужаваше поне едно потупване, че седем сезона пази гърба на стопанина си (освен в моментите, когато финансирането бе вливано изцяло за драконите на Денерис). В книгите вълчищата и Старките имат много специална връзка и подобно на Бран, Аря и Джон могат да се варгват в Нимерия и Дух в сънищата си. Вълчището на Санса бива убито съвсем в началото, но това също е важен елемент в цялостния сюжет – и е още един символ на безпомощността ѝ в началото. Джон и Денерис бяха достатъчно трудна двойка за преглъщане, а после се оказа, че Аря и Джендри дори не са последните персонажи без химия между тях. Секс сцената между Джайм и Бриен, продължение на играта им от залата в Зимен хребет, оставя по-скоро чувство за секс от съжаление, а не за истинска романтика. Като допълнение, развали платоничните чувства и уважението, създавано между тях още от първата им среща. Подкопа още и приятното усещане от красивата сцена в „Рицар на Седемте кралства“, когато Джайм посвети Бриен в така желаното от нея рицарство. За да стане дори още по-неловко, Джайм напусна по най-нелепия начин и зрителят остана да се чуди дали той наистина препуска да спаси Церсей, или предстои да затвърди прякора си Кралеубиец. Юрон е просто малко по-харизматичен от Рамзи. Копелето на Болтън успя да унищожи армията на Станис Баратеон – един от най-умелите вестероски пълководци, – с помощта на едва 20 души. А всичко, от което Грейджой се нуждаеше да потопи флотилията на Денерис и да свали с три точни попадения летящия Регал, бе подвижна балиста, която управлява от кораба си и някак се зарежда автоматично. Очевидно Денерис не се бе поучила от разгрома, при който Яра бе пленена от чичо си и не използва съгледвачи, нито пък успя да забележи отвисоко засадата на Юрон. Ето как един от най-приятните злодеи в „Троновете“ се превърна в супер оръжие в ръцете на Церсей – той никога не губи, не прави грешки и попътният вятър винаги го носи там, където трябва. Да не забравяме и че в книгите, Юрон има специален рог, който може да контролира дракони – това би било безкрайно интересно допълнение към екранизацията. Колкото Юрон е надценен, толкова са подценени драконите на Денерис. Смъртта на Визерион и Регал бе ненужна и разочароваща. Като „майка на дракони“, би следвало последната Таргариен да ги пази по-добре, а не да ги хвърля в разгара на битката без никаква защита. Освен това, убийството на Регал отне единствения шанс на Джон да докаже таргариенския си произход. Мнозина отбелязват, че съществуването на драконите бе абсолютно безпредметно, предвид глупавите начини, по които бяха свалени. Междувременно, Дрогон бе абсолютно безполезен в последния сблъсък с Юрон. Третият епизод настрана, Денерис реши да лети право срещу балистите на Юрон. Няколко стрели колкото човешки бой я пропуснаха и вместо да се възползва от факта, че Грейджой не може да защити тила си (невъзможно е да стреля назад заради мачтите и платната), отлетя мистериозно, докато громяха флотата ѝ. Битката при Черна вода кара подобно холивудско сражение да бледнее. В същото време, Бран изглежда, че няма никаква роля, след като Нощният крал е унищожен. Триоката врана умее да вижда бъдещето и да се вселява в какво ли не, защо никой не се допитва до него? Сценаристите пращат все по-сигурно Денерис по пътя на лудия си баща. От героична и състрадателна фигура, целяща „да счупи колелото“, тя се превърна в персонаж, готов на всичко за Железния трон – в последния епизод имаше проблясъци, когато нарече Аря „героят на Зимен хребет“ и направи Джендри лорд. Но впечатлението се разваля от заядливото ѝ отношение към разумния съвет на Санса, че войската трябва да почине след битката с мъртвите или от опита да манипулира Джон да скрие истинската си същност. Черните точки в колоната на Денерис нарастват все повече. Идеята явно е да се създаде конфликт между нея и всички останали, но не става ясно какво се променя в нагласите ѝ и защо изведнъж става обсебена от съдбата си. Забелязваме и как силата ѝ отслабва – резултат от смъртта на Джора, Мисандей, Регал, армията от дотраки и част от Неопетнените. Варис вече открито говори за преврат, Тирион като че ли убеждава себе си защо тя е най-добра за Вестерос, на Джон тя не може да се довери заради по-силните му претенции към трона. Магията на Юрон защитава и Брон – той магически изминава разстоянието до Зимен хребет, преминава през охраната и лежерно насочва арбалет срещу Джайм и Тирион (които пък точно тогава се случва да са заедно). Церсей му е предложила Речен пад, но Тирион отправя контра оферта – Предела на Тирелите. Брон е комарджия, и без това залага на кралицата с повече дракони, така че приема предложението. Не става ясно защо щом според Брон Церсей е губеща страна, той остава на нейно разположение. Като безскрупулен и амбициозен хитрец, можеше да поеме по свой си път или пък, ако сценаристите толкова държат на него, да го пратят в Зимен хребет заедно с Джайм. Но дотук усещането е, че тази подсюжетна линия е чиста загуба на време, Брон присъства единствено, за да са заети вестероските жрици на любовта и да не е самотен Хрътката в ругатните. Познат проблем от предишните сезони – армията стигна от Зимен хребет до Драконов камък и после до Кралски чертог в рамките на една серия. Аря и Хрътката тръгнаха към столицата, вероятно още в следващия епизод ще са пристигнали за „недовършената си работа“. Брон, Юрон и Денерис просто хвърчат из континента (за последната е вярно и в преносен, и в буквален смисъл), а в същото време Тирион обяснява, че Вестерос е огромен. Уви, на екрана изглежда като средноголямо градче. Церсей уби Мисандей, но все пак пощади драконовата кралица. Не застреля брат си, въпреки че прати наемен убиец по петите му. Не стреля и по Дрогон, последният дракон, макар и да беше на един хвърлей разстояние. И това е същата жена, която изпепели всичките си врагове накуп в Септата на Белор. Обезглавяването на Мисандей бе безсмислено и, макар и да си отиде с „дракарис“ на устните, повечето зрители не намериха смисъл в убийството ѝ. Но пък се постига друго – с нейната екзекуция, лудостта на Денерис е още по-лесна за оправдаване. В обобщение, „Последният от Старките“ все едно бе изваден от седми сезон – имаше сцени, които носеха удоволствие, като например изгарянето на мъртвите и пира в Зимен хребет, но след това се случи толкова много, като толкова малко от това много носеше истинския дух на „Игра на тронове“. Вместо нетърпеливо да очакват следващите епизоди, някои фенове вече истински се страхуват от това какво Бениоф и Уайс са им подготвили… Още повече, че дуото ще е режисьор и сценарист на финалния епизод.", "date": "2019.05.09", "title": "\"Игра на тронове\": къде отиде логиката?"}
{"url": "https://clubz.bg/82713-shte_ima_191_sekcii_v_64_strani_za_evrovota", "text": "Българите в чужбина ще могат да гласуват в 191 секции в общо 64 държави на евроизборите на 26 май. Това съобщиха днес от Централната избирателна комисия. По 24 ще са секциите в Германия и Великобритания, 16 в Испания, 13 в Гърция и 10 във Франция. В повечето случаи това е повече от секциите, отворени зад граница на последния евровот.  \"Трябва ни регистър на избирателите и образователен минимум за секциите\" В Германия например през 2014 г. се отварят едва 8 секции, при регистрирани българи за 10, тъй като германската държава отказва да отвори две от секциите. Сега обаче, благодарение на съвместната работа на български дипломати и представителите на българската общност в страната, са отворени рекорден брой секции за такъв вот - над два пъти повече, изтъкна говорителят на ЦИК Александър Андреев. 15 сигнала са постъпили в ЦИК от началото на предизборната кампания, 6 от тях са свързани с провеждането ѝ. Те са предимно от СЕМ за некоректно излъчване на агитационни послания по електронните медии. Андреев напомни, че е задължително всеки такъв материал да е отбелязан в началото и в края като платен и свързан пряко с изборите, както и да не се забравя съобщението, предупреждаващо, че продаването и купуването на гласове е престъпление. Съдът отхвърли жалбата на тема \"може ли Пеевски да е кандидат за ЕП?\" Говорителят на ЦИК не пропусна да се похвали и с факта, че ВАС отхвърли жалбата срещу решение на комисията да допусне за кандидат-евродепутат Делян Пеевски от ДПС, въпреки само де юре има доказателствата, че живее в страната. Гражданското движение \"БОЕЦ\" подаде жалба срещу кандидатурата на Пеевски, тъй като депутатът не ходи на работа и не е виждан далеч по-дълго от разписания в закона срок в страната. ВАС обаче прецени, че е достатъчно само да е регистриран на български адрес - а дали реално пребивава в България е без значение. Съдът отхвърли жалбата на тема \"може ли Пеевски да е кандидат за ЕП?\"", "date": "2019.05.09", "title": "Ще има 191 секции в 64 страни за евровота"}
{"url": "https://clubz.bg/82695-ide_li_vojna_v_blizkiq_iztok", "text": "Европейските вестници отбелязват с тревога днес ултиматума на Иран, който даде на европейските страни 60 дни да решат дали ще спасят ядреното споразумение от 2015 г., като откажат да се съобразяват с американските санкции. Според \"Франкфуртер алгемайне цайтунг\" това поставя Европейския съюз пред тежка дилема.  \"Заплахата (на Техеран) да поднови обогатяването на уран е игра с огъня. Ако се стигне дотам, споразумението от 2015 г. отива на бунището. Призивите (към Иран) от останалите пет страни, които го подписаха, да го спазва, са спешни и разбираеми, - пише германският всекидневник. - Ако Иран престане да спазва споразумението, не може да има \"нормални\" икономически отношения. Остава да видим дали Иран ще бъде възпрян чрез военни заплахи (от САЩ).\" Иран плаши да поднови производството на високообогатен уран \"Кризата поставя европейските страни, които са участници в споразумението, и Европейския съюз пред дилема без очевиден изход... Как могат те да се съобразят с искането на Техеран да защитят неговата петролна индустрия и банките му от американските санкции? Трябва ли те наистина да влязат в конфликт със САЩ и да застанат на страната на иранския режим?\", пита риторично \"Франкфуртер алгемайне цайтунг\".  В същия дух е издържан и анализът на лондонския \"Гардиън\" по темата. Обявявайки две малки, но внимателно премерени стъпки към излизане от ядрената сделка от 2015 г., Иран дава на Европа и на Китай двумесечен ултиматум да се възправят срещу САЩ на световната арена, или да рискуват нещата в Близкия изток да тръгнат към война, пише също с тревога вестникът. Зад ерозията на многостранното споразумение и връщането към военно противостояние в Персийския залив стои малка група от радикални играчи в администрацията на Тръмп, в израелското правителство и в две арабски монархии - Саудитска Арабия и ОАЕ. В САЩ и Израел това става въпреки съпротивата на военните кръгове, посочва \"Гардиън\". Вестникът изтъква и дълбоките опасения в бизнес средите, защото корпорациите се страхуват да не попаднат в черните американски списъци повече, отколкото да загубят позициите си на иранския пазар. Усилията на ЕС да защити своите компании от санкциите на Вашингтон засега се оказват твърде неубедителни. Първоначалният отговор на Техеран на усилията на Тръмп да разруши споразумението беше \"стратегическо търпение\", разчитайки, че останалият свят ще помогне на неговата икономика да устои. Иран се надяваше, че поне Пекин ще се възпротиви на САЩ и ще продължи да купува неговия петрол след изтичането (на 2 май) на изключенията, допуснати от САЩ за неколцината останали купувачи. Това обаче, поне засега, не се получава. Пекин сега е изнервен от провала на деликатните му търговски преговори с Вашингтон и породените от това нови търговски проблеми. Русия изразява подкрепа на Иран, но тя не купува петрол от него и има малка \"тежест\" в световната икономика. \"За европейците, китайците и руснаците ядреното споразумение бе приоритет, но не сред трите главни приоритета. То се оказа жертвеното агне\", казва Ели Геранмайе, старши изследовател в Европейския съвет за външни отношения, цитиран от \"Гардиън\". \n\tПовишавайки залозите с новия си ход, Иран отправя предизвикателство към Европа и Китай да се освободят от зависимостта от долара - което и за двете е дългосрочно намерение. Иран сега им дава 60 дни да направят значими стъпки в тази посока или да се изправят пред потенциално много опасна нова криза в Близкия изток, заключава британският всекидневник. В същото време САЩ засилиха натиска си върху своите съюзници да се присъединят към американските санкции срещу Иран и да прекратят бизнес отношенията си с Ислямската република. В интервю за британския всекидневник \"Дейли телеграф\" държавният секретар на САЩ Майкъл Помпейо, който бе на кратко посещение във Великобритания, недвусмислено заяви, че \"идеалното развитие на събитията се състои в това, всяка страна да се присъедини към съществуващия днес санкционен режим\". \"Ние смятаме, че е добро дело да откажем на Иран правото на благосъстояние, което той да използва, за да разпалва тероризъм, да продължава изпитанията на своите балистични ракети и своята ядрена програма\", подчертава държавният секретар. Според него задачата на Вашингтон \"се състои не в това да бъде причинена вреда на иранския народ, а в това Иран да започне да се държи като нормална страна\".  Подходите на администрацията на президента Доналд Тръмп към световните проблеми са причина за сериозно изостряне и на трансатлантическите отношения. В последния си брой друг британски вестник - авторитетния \"Файненшъл таймс\", се спира на последните остри сблъсъци между САЩ и Германия, признак за които стана и внезапното отлагане на посещението на държавния секретар Майк Помпейо в Германия при сегашното му европейско турне.  Това отлагане предизвика дълбоко разочарование в цяла Германия и редица коментари за ужасното състояние на двустранните отношения, посочва вестникът, добавяйки, че откакто е поел поста си начело на американската външна политика, Помпейо така и не намира време да посети най-близкия си съюзник. Заобикаляйки Германия за пореден път, той обаче намери време да се срещне с архиепископа на Кентърбъри при визитата си в Лондон и да се отбие до Ирак, отбелязва иронично \"Файненшъл таймс\".  Вестникът изрежда поредицата от остри критики, които лично Тръмп отправи към Германия след встъпването си в длъжност през 2017 г., вземайки на прицел огромния й положителен търговски баланс, недостатъчните й военни разходи, подкрепата й за газопровода \"Северен поток 2\" и т.н. Към това се прибавят и заплахите му да наложи непосилни мита върху вноса на германски автомобили, които винаги са били хит на американския пазар.  \n\tТази неприязън към Германия е в остър контраст с близките отношения между двете страни при предшественика на Тръмп - президента Барак Обама, който смяташе Германия за \"страна номер едно\" сред съюзниците, по думите на политолога Мартин Тунерт от хайделбергския Център за американски проучвания, цитиран от \"Файненшъл таймс\". Експертът предупреждава, че напреженията в трансатлантическите отношения са толкова дълбоки, че могат да останат и след като Тръмп напусне Белия дом. \"Тонът може да се промени, но факт е, че проблемите между Германия и САЩ са структурни. Нещата не могат да се върнат в състоянието отпреди 2016 г.\", подчертава той. \"Повече от две години след идването на Тръмп в Белия дом много от онова, което доскоро бе предмет на хвалби в двустранните отношения, е в развалини\", отбелязва и друг влиятелен германски всекидневник - баварския \"Зюддойче цайтунг\".  \n\tСпоред цитирания в началото \"Франкфуртер алгемайне цайтунг\" решението на Помпейо да отмени в последния момент визитата си има голямо символично значение. \"Във Вашингтон при Тръмп на Германия се гледа като на идеологически опонент, а не повече като на добър съюзник, чието мнение може да се окаже ценно при криза\", отбелязва вестникът. БТА", "date": "2019.05.09", "title": "Иде ли война в Близкия изток?"}
{"url": "https://clubz.bg/82700-kityt_beluga_ne_bil_shpionin_a_semon_ot_detski_centyr", "text": "От няколко дни Норвегия има странен гост. Вече никой не се съмнява, че е дошъл от Русия и тайно е преминал границата, потапяйки се в норвежки води. Медиите го кръстиха “Китът шпионин”. Откриха го норвежки рибари. Беше препасан с хамут (на руски сбруя – б. р.) с прикрепена камера и с надпис “Equipment St. Petersburg”, пише \"Зюддойче цайтунг\". Норвежци откриха белуга, която може би работи за руския флот Норвежката държавна телевизия NRK почти всекидневно предава за случая, организира и всеобхватно допитване сред зрителите как да бъде кръстен белият кит. Така той вече се казва “Hvaldimir” - съчетание от норвежката дума за кит Hval и руското име Владимир (например Владимир Путин). Китът непрестанно плува до северното крайбрежие, навлиза в пристанището на малкото рибарско селище Туфьорд. Оставя жителите да го погалват или вади от морското дъно пръстени. Сега се появи нова теория относно необичайното поведение на животното. Изданието посочи също, че не ставало дума за кит шпионин, а за кит за терапевтични цели. В Русия той е бил използван при лечението на деца с увреждания. Това би било обрат, какъвто не би хрумнал на нито един холивудски продуцент. Често обаче животът ни предоставя по-прекрасни истории. Така в журналистическото си проучване в. “Fiskeribladet” използва свидетел – Мортен Викеби. Той е бил норвежки консул в Мурманск, но преди всичко е бил репортер на въпросния рибарски вестник. Като такъв на 27 септември 2008 г. публикува впечатляващ репортаж за руски спортен център на брега на Бяло море между област Мурманск и Република Карелия. По това време в центъра са оказали помощ и са спасили тежко ранен кит белуга, нападнат от тюлени. От персонала са кръстили кита Семьон и са го обучили на някои трикове. Първоначалното намерение е било да забавлява посетителите на центъра. Това се разчува и незабавно пристигат деца и ученици с психични смущения. Така срещите с кита белуга става част от терапията. Поне е убеден в това, но едва ли може да го твърди със 100-процентна сигурност. Във всички случаи обръща внимание на факта, че китът търси близост с хора, гърдите му са опасани с руски хамут. Точно с такъв хамут навремето Семьон е теглил лодки с деца. На интернет страницата на “Fiskeribladet” може да се гледа видео, снимано от Викеби. Виждат се китът и децата. В първата си реакция официални норвежки изследователи на китове приветстват новата теория, която превръща вражески шпионин в детски терапевт. В Русия никой не издирва белуга. Все едно дали е Hvaldemir или Семьон, норвежките власти остават на позициите си – китът няма да е за дълго крайбрежна атракция. Както беше съобщено по телевизия NRK, между другото се обмисля и вариант белугата да бъде транспортирана в Исландия. Там се намира първото в света създадено от хора убежище за китове в открито море. Понастоящем на път за него са две белуги, освободени от китайски делфинариум. Пред тв камера биологът Вииг зяви, че близост с хора е крайно нетипично за китовете и допълни: Според него подобен транспорт на кита до убежището във водите на Исландия е доста скъп, още не било ясно кой ще поеме разходите. Според бившия норвежки консул в Русия Мортен Викеби китът би следвало да се върне на руския спортен и терапевтичен център. Норвежки медии обаче съобщават, че до този момент никой от Русия не е обявил изчезването на белуга – нито плуващ шпионин, нито Семьон.", "date": "2019.05.09", "title": "Китът белуга не бил шпионин, а Семьон от детски център"}
{"url": "https://clubz.bg/82702-rumen_radev_ravnootdalechen_sym_ot_vsichki_partii", "text": "Така президентът Румен Радев отговори задочно на премиера Бойко Борисов, който преди ден го обвини в близост с БСП. Левицата пък от своя страна подаде сигнал срещу премиера в ЦИК и СЕМ за това, че прави предизборна кампания на партията си ГЕРБ, обикаляйки в качеството си на министър-председател и това се случва с държавни пари.  Борисов: Лозан Панов и Пламен Георгиев са абсолютно идентични случаи БСП с жалба до СЕМ и ЦИК: Премиерът агитира партийно, спрете го   БСП с жалба до СЕМ и ЦИК: Премиерът агитира партийно, спрете го", "date": "2019.05.09", "title": "Румен Радев: Равноотдалечен съм от всички партии"}
{"url": "https://clubz.bg/82699-ivan_geshev_e_dokladvan_na_dve_etichni_komisii_za_i_ciganite_taka_pravqt", "text": "Раситското изказване на зам. главния прокурор Иван Гешев е докладвано на Комисията по професионална етика към Върховната касационна прокуратура и Инспектората към Висшия съдебен съвет (ВСС). Двата сигнала са подадени на 30 април от следователя Бойко Атанасов в писма до главния прокурор Сотир Цацаров и ВСС. Повод за това е телевизионно интервю на Гешев, в което той каза \"... и циганите така правят\". Жалба срещу Иван Гешев заради \"... и циганите така правят\" Според Бойко Атанасов, който е следовател в следствения отдел на Софийска градска прокуратура, изказването на Иван Гешев съдържа   А в сигнала до Инспектората на ВСС настоява да бъде проверен  В края на април и ромският активист Христо Николов  . „Чрез своите думи заместник главния прокурор и директор на специализираната прокуратура отписва и не признава българските граждани от ромски произход като част от българския народ, разделя от останалата част от българската нация. Определя и обобщава, че всички роми са фактор на който да не се вярва, лъжат и променят показанията си. Иван Гешев определя с думите „циганите“ ромската общност, целенасочено използва наслоеното с негативни нагласи „цигани“ , вместо легалното наименование роми ,ромска общност. Иван Гешев с думите подбужда към дискриминация по признак етническа принадлежност. Чрез внушения, изразени словесно от Иван Гешев, се извършва дискриминация под формата на тормоз и подбуждане спрямо българските граждани от ромски произход.“, се казваше в жалбата на Николов.", "date": "2019.05.09", "title": "Иван Гешев е докладван на две етични комисии за \".. и циганите така правят\""}
{"url": "https://clubz.bg/82704-putin_shte_razvivame_otbranitelniq_si_potencial_snimki", "text": "Русия ще продължи да развива своя отбранителен потенциал, но остава отворена за сътрудничество с други страни в борбата с тероризма, екстремизма и неонацизма. Това заяви президентът Владимир Путин в реч пред участниците в парад на Червения площад в Москва по случай Деня на победата, съобщи ТАСС. Поуките от Великата отечествена война все още са актуални и \"колективният отпор срещу носителите на смъртоносни идеи отново има определящо значение\", каза Путин. Наш свещен дълг е да защитим истинските герои от Великата отечествена война, при положение че в редица страни \"безсрамно лъжат своите деца\" за войната, превръщат в кумири хора, слугували на нацистите, и така извършват \"предателство към предците си\", заяви президентът на Русия.   ", "date": "2019.05.09", "title": "Путин: Ще развиваме отбранителния си потенциал (СНИМКИ)"}
{"url": "https://clubz.bg/82698-kakvo_pak_se_sluchva_na_kymping_yug", "text": "Ако сте забравили сагата с проекта за изграждане на нови бунгала на къмпинг „Юг“ преди пет години, сега е моментът да си я припомните. От тогавашното инвестиционно намерение останаха стърчащи и до ден днешен върху пясъците бетонови плочи. Сега на ход обаче е ново - „строят се луксозни \"каравани\" - вили от дърво и с дограми, на първа линия, на стотици квадратни метри, копаят се изкопи, прекарват се нови пътища в гори и в облесени дюни, прекарват се всякакви незаконни комуникации от елкабели до канализация“, алармира един от създателите на гражданското обединение „Да запазим Корал“ - Атанас Русев. Русев е публикувал в профила на групата поредица от снимки от „изкопните работи“. На част от тях новопостроените къщи са „кацнали“ на терени, които на пръв поглед изглеждат като дюни. Собственик на къмпинга е „Иф фаворит“ ООД. Клуб Z опита да се свърже с управителя на дружеството Стамо Стамов, но той затваряше мобилния си телефон и до публикуването на настоящия материал не бе върнал обаждане. Видимо от снимките собственикът разширява легловата база в къмпинга, който се намира в непосредствена близост до екоплаж Корал, със сгради на дървени основи. Публична информация за строителството не може да бъде открита. Скандалът с намерението на „Иф фаворит“ да изгради 16 еднофамилни къщи в къмпинг „Юг“ повдигна тогава въпроса и със законността на вече изградения хотел и действащ от десетина години „Морско конче“, както и за картографирането на дюните въобще. Министър на регионалното развитие и благоустройството тогава бе Лиляна Павлова, днес седма в листата на ГЕРБ за Европейския парламент. Цялата държава бе впрегната в разрешаването на казуса „Юг“ - замерваше се дюни ли са това или не, имаше обещания за затварянето на „Морско конче“, за отчуждаването на държавните дюни, попаднали в частни ръце и пр.  Към днешна дата няма и сантиметър отчуждена дюна, а новият регионален министър Петя Аврамова дори  намекна, че това било невъзможно - „извади“ сметка от над един милиард лева, която все още не е видяла финансова обосновка. В парламента се разглежда проект за изменения в Закона за устройство на Черноморското крайбрежие, който в първоначалния си вид предвиждаше солени глоби дори за поставяне на хавлия върху дюна.", "date": "2019.05.09", "title": "Какво ПАК се случва на къмпинг \"Юг\""}
{"url": "https://clubz.bg/82706-shef_na_izvadeniq_ot_pyrva_liga_vereq_nqma_nikakvi_kitajci", "text": "Част от ръководството на \"Верея\" (Стара Загора) даде пресконференция - първа след вторник, когато дисциплинарната комисия на БФС незабавно извади клуба от футболния ни елит заради сигнали от УЕФА за нагласени мачове (\"черно тото\"). Президентът на \"Верея\" Християн Първанов заяви, че клубът разглежда възможността да обжалва наказанието. Според правилниците на БФС обаче решенията на ДК не подлежат на обжалване. Клубът би могъл да заведе дело в България или да отнесе случая до Арбитражния спортен съд (КАС) в Лозана. Шансовете за успех обаче са нищожни.  Клуб е изваден от Първа лига за нагласени мачове Той допуска като вариант попадане направо във \"В\" група, тъй като се очаква \"Верея\" да не вземе лиценз за професионалния футбол заради необезпечени дългове. За това се говори от седмици, а в Стара Загора признават, че вероятността да се случи е голяма. Според БФС, който санкционира \"Верея\" с намеса на две от комисиите си (другата е \"Етика и феърплей\"), клубът е разследван за \"", "date": "2019.05.09", "title": "Шеф на извадения от Първа лига \"Верея\": Няма никакви китайци"}
{"url": "https://clubz.bg/82722-es_othvyrli_ultimatuma_na_teheran", "text": "Европейските лидери отхвърлиха днес това, което определиха като ултиматум на Техеран във връзка с ядрената му програма. Те подчертаха, че се надяват да спасят подписаното през 2015 г. международно споразумение и да избегнат опасността натискът на САЩ да доведе до ескалация на напрежението, предаде Франс прес, съобщава БТА. Иран плаши да поднови производството на високообогатен уран Страните от ЕС заявиха в общо комюнике, че продължават да държат на опазването и цялостното прилагане на ядреното споразумение. То е от съществено значение за неразпространението на ядрени оръжия, от което са заинтересовани всички. Въпреки че отхвърлиха иранските заплахи, европейските лидери потвърдиха, че са поели твърд ангажимент за \"отменяне на санкциите в полза на иранския народ\" и изразиха съжаление за решението на САЩ да наложат отново ограничения. Вчера Вашингтон засили още повече икономическите санкции срещу Иран, добавяйки стоманата, желязото, медта и алуминия към секторите, на които бяха наложени наказателни мерки, припомня АФП. Лидерите на ЕС се кълнат да запазят единството му (ВИДЕО) \"Трябва да работим, за да убедим едните и другите, както и Иран, да останат част от ядреното споразумение\", подчерта френският президент Еманюел Макрон при пристигането си в Сибиу. Не трябва да се поддаваме на напрежението и да се стига до ескалация, а да бдим над колективната си сигурност, добави той. Има опасност иранското досие да засенчи останалите дебати, които европейците ще водят в румънския град. Ръководителите на 27-те страни планираха да покажат единство на тази среща на върха, посветена на бъдещето на Европа след Брекзита. Очакваше се и да започнат обсъждания за ключовите постове в европейските институции. Те се срещнаха без британската премиерка Тереза Мей и се договориха да избягват темата за Брекзит, като вместо това наблегнат на стратегическите планове за следващите пет години. \n\t  Лидерите на ЕС се кълнат да запазят единството му (ВИДЕО)", "date": "2019.05.09", "title": "ЕС отхвърли ултиматума на Техеран"}
{"url": "https://clubz.bg/82721-oshte_rokadi_v_nova_tv_jurnalisti_pitali_i_za_peevski", "text": "Ден след като новото управление на Нова тв съобщи, че се разделя с дългогодишния ръководител в медията – Силва Зурлева, се оказа, че има още промени. Виктория Бехар, която преди два месеца стана мениджър в новините на телевизията, също е била освободена в сряда. Виктория Бехар ще оглави стратегическото развитие в Нова тв Официалната позиция за поредната мениджърска рокада в телевизията е „оптимизация на нюзрума“, обясни кратко пред Клуб Z Виктория Бехар. Новинарския екип на телевизията е имал първа среща с новия директор на \"Новини и актуални предавания\" Миляна Велева - бивш шеф на новините на свързваната с Делян Пеевски телевизия Канал  По време на срещата с Велева всички са имали „дълъг разговор“. А журналистите поискали да разберат при какви условия ще работят в медията, какви принципи ще се защитават и каква ще е етиката. Към Миляна Велева имало въпроси от репортерите и за това дали е обвързана по някакъв начин с издателя и депутат Делян Пеевски. Миналата година Виктория Бехар оглави дирекция \"Комуникации\" на министерството на българското европредседателство. Преди това има дълъг журналистически опит в бТВ и \"България он еър\". В края на февруари т. г. тя оглави отдела за \"Стратегическо развитие\" на новините и актуалните предавания на телевизията. Като според официалното съобщение тя трябваше да отговаря за специалните проекти, медийно съдържание и дигитални трансформации в Нова телевизия.  Съобщението за назначението ѝ тогава дойде, когато вече се очакваше финализиране на покупката на Нова тв от \"Адванс Медиа Груп\" на братя Домусчиеви. Много е вероятно промените в екипа на Нова тв да продължат.", "date": "2019.05.09", "title": "Още рокади в Нова тв. Журналисти питали и за Пеевски "}
{"url": "https://clubz.bg/82701-drobove_jiveqt_36_chasa_izvyn_tqloto", "text": "Изследователи успяха да поддържат свински бели дробове живи и дишащи за 36 часа, разказва News Atlas.  Целта на учените от Колумбийския инженерен институт и университета \"Вандербилт\" в САЩ е било да възстановят пострадали органи, негодни за трансплантация. Почина още един пациент, чакащ за белодробна трансплантация - 17-годишен младеж Всеки орган има кратък живот, след като бъде изваден от тялото, но белите дробове са особено чувствителни. 80% от тях не са годни за трансплантация, и причината е стомашна киселина, която при смъртта отива в дробовете и разяжда важни тъкани. Затова учените си поставили предизвикателство - вадят бели дробове от прасе, третират ги с киселина и после работят за възстановяване на щетите, които са нанесли. Ето кои са двата най-полезни зеленчука за сърцето и белия дроб Разбира се, най-добрият регенератор на клетки е тялото, затова те свързали дробовете с кръвоносната система на живо прасе. С малко помощ в края на 36-те часа, извадените дробове вече са били възстановени и са отговаряли на всички изисквания за трансплантация. За момента това е изпробвано само върху прасета, но на теория нищо не пречи да се прилага и върху човешки органи. И не само за бели дробове. Успехът на експеримента е голям пробив и може да доведе до повече качествени органи за хората, които се нуждаят от тях.  Ето кои са двата най-полезни зеленчука за сърцето и белия дроб", "date": "2019.05.09", "title": "Дробове живеят 36 часа извън тялото"}
{"url": "https://clubz.bg/82690-venecuela_dqsnata_ryka_na_guajdo_e_arestuvan", "text": "Едгар Самбрано, \"дясната ръка\" на венецуелския опозиционен лидер Хуан Гуайдо, е бил арестуван от спецслужбите, предадоха световните агенции, цитирани от БТА. Самбрано е заместник-председател на Националното събрание на Венецуела. Около 50 държави, сред които Съединените щати, признаха Хуан Гуайдо за временно изпълняващ длъжността президент на страната в качеството му на председател на контролирания от опозицията парламент. Гуайдо осъди ареста на Самбрано. Малко преди да бъде задържан, самият Самбрано съобщи, че агенти на разузнаването са обградили колата му. Съединените щати, Колумбия, Аржентина, Чили и Перу осъдиха строго ареста на заместник-председателя на венецуелския парламент и призоваха той да бъде освободен незабавно. \"Дясната ръка\" на Гуайдо е един от десетимата опозиционни депутати, на които Върховният съд, близък до социалистическото правителство на Мадуро, повдигна обвинения в държавна измяна заради подкрепата им за провалилия се опит за бунт на 30 април. Във вторник Учредителното събрание отне имунитета на Самбрано. Това събрание е съставено само от поддръжници на Мадуро. То бе създадено през 2017 г. и на практика иззе функциите на контролирания от опозицията парламент. Шестима души са загинали, стотици са били ранени и около 200 - задържани, при опита за бунт във Венецуела на 30 април по призива на Гуайдо, съобщи главният прокурор Тарек Сааб. Бившият ръководител на венецуелското разузнаване Мигел Фигера и още 54 души са били уволнени от въоръжените сили заради участието им в провалилия се метеж. ЕС призова днес за незабавно освобождаване на Самбрано, предаде БТА. \n\tВ изявление на върховния представител на ЕС по външната политика и сигурността Федерика Могерини се посочва, че задържането на Самбрано е на политическа основа и е поредното ярко нарушение на венецуелската конституция. По думите на Могерини това е действие срещу парламента. \n\tГражданските права, сигурността и имунитетът на всички депутати, включително на председателя на парламента Хуан Гуайдо, трябва да бъдат спазвани изцяло. ЕС ще продължи да реагира с различните лостове, с които разполага, срещу подкопаването на демократичните институции, върховенството на закона и човешките права, се добавя в изявлението.", "date": "2019.05.09", "title": "Венецуела: \"дясната ръка\" на Гуайдо е арестуван"}
{"url": "https://clubz.bg/82685-milen_cvetkov_se_zavryshta_kato_vodesht_na_predizborno_studio", "text": "Журналистът Милен Цветков, който не е на екран от август 2018 г., отново се връща като водещ.  Този път не с тв предаване, а във фейсбук в предизборно студио \"Избери страна в битката за България\", в което ще се представят кандидатите на \"Демократична България\" за евровота. \"Нулевият\" епизод е кратко предизборно интервю с председателя на \"Да, България\" Христо Иванов. Въпросите към Иванов са изцяло предизборни: \"Как отговаряте на хората, които си казват \"Защо да си давам гласа за малка политическа сила, след като тя няма да спре БСП от властта\"?; \"Трябва ли ГЕРБ да продължи да управлява независимо от резултата на изборите?\" и т. н. \"Избери страна\" е с адрес  , фейсбук канала, който преди Милен Цветков използваше за комуникация с телевизионните си зрители. Нова: Сваленото предаване на Милен Цветков не отговаря на стандартите \"Часът на Милен Цветков\" се излъчваше по Нова тв до август 2018 г. в полунощ, всеки делничен ден. \"Данните сочат, че в късните часове аудиторията на NOVA предпочита забавни продукции, филми и сериали. През есенния сезон телевизията ще заложи на такъв тип съдържание на мястото на  \"Часът на Милен Цветков\". Компанията отправи към водещия алтернатива за участие в друго предаване, но той избра да се раздели с NOVA\", с това съобщение от телевизията обясниха решението си да свалят предаването от екран. Нова телевизия сваля от екран Милен Цветков Два месеца по-рано водещият получи нещо като предизвестие. През юни 2018 г. Нова тв не излъчи предварително заснет епизод на \"Часът на Милен Цветков\", тъй като \"не отговаря на стандартите на телевизията за обективност, истинност и баланс на гледните точки\". Една от предварително обявените теми за неизлъченото предаване беше \"Какво накара премиера Борисов да се възмути от фалшивата новина, че е станал собственик на гръцки остров?\" Борисов обяви, че няма нищо общо със скандала и поиска от телевизията да не \"забъркват името му в цензура или автоцензура\". Нова телевизия сваля от екран Милен Цветков", "date": "2019.05.09", "title": "Милен Цветков се завръща като водещ - на предизборно студио"}
{"url": "https://clubz.bg/82654-tozi_tekst_ne_trqbva_da_byde_publikuvan", "text": "9 май - День Победы.   е празник по случай победата на   над   във  . Установен е с указ на президиума на   от 8 май 1945 г. За зверствата на фашизма са написани томове. Тук публикуваме откъс от спомените на Леонид Рабичев, съветски художник, поет и прозаик, участник във Великата Отечествена за навлизането на съветските войски в Германия. Целта на тази публикация не е да омаловажи ролята на съветските войници за спечелването на Втората световна война. А само да напомни,  че в нито една война няма само герои, че войната може да има много лица. И всичките са грозни. --- ...На 19 май от сутринта започна артилерийската подготовка, снарядите избухваха в окопите и блиндажите на немците и ги изпавняваха със земята. По въздуха бомбардировачите ни атакуваха вражеските укрепления. Една след друга групи от по шест самолета, печалните ни Ил-2, преминаваха над главите ни, но с тях се случваше нещо странно: когато стигаха до третата линия на немската отбрана, след като бомбардираха и правеха опит да се разгърнат обратно, нищо не ставаше – избухваха един след друг и падаха. От шест самолета се връщаше само един. Още по време на артилерийската подготовка ние излязохме на открито и изправени в цял ръст с недоумение наблюдавахме тези неуспешни въздушни атаки. След два часа напред тръгна и пехотата ни. През първата и втора линии минавахме на бегом, но пред третата залегнахме и повече не можахме да се изправим. Немските оръдия и картечници започнаха да ни покосяват, като огънят изобщо не идваше от местата, които бе обстрелвала нашата артилерия. Ужасен кръстосан огън от незасегнати немски позиции с минохвръгачки и картечници. Появата на немските бомбардировачи, гибелта на пехотинците ни, опитващи да се върнат на изходните позиции... Настъплението бе изцяло провалено. Хиляди убити. Ранените пехотинци се опитваха да допълзят обратно в окопите. Немците не тръгнаха в контранастъпление... Настълението на нашата войска се провали и на 29 май. Не успяхме да преминем третата отбранителна линия на немците и понесохме огромни загуби. А на другия ден, пред строя, ни прочетоха адресираното до командващия Трети белоруски фронт генерал Черняховски страшно писмо от щаба на Върховното командване, за това, че Трети Белоруски фронт не е оправдал доверието на партията и народа и трябва с кръвта си да измие своята вина  пред Родината. Не съм военен теоретик, бях на наблюдателния пункт и с очите си виждах колко смели и опитни бяха нашите офицери и войници. Каква невероятна храброст прояви пехатата ни и как, независимо от смъртта на другарите си, отново и отново щурмуваха немските обекти, беше ми ясна подлата формулировка на Върховното командване, беше ми ясно, беше ми ясно, че разузнаването нищо не е свършило, че пилотите ни загиваха, атакувайки фалшиви мишени, че по това направление немската армия ни превъзхожда многократно количествено и качествено, че и първата и втората заповед за настъпление бяха престъпни и че бе престъпен опитът на Върховното командване и на Сталин да прехвърлят вината на генералитета и разузнаването върху плещите на храбрите ни пехотинци, танкисти, артилеристи, свързочници, на мъртвите и оцелелите герои. Навярно всичко това го разбираха и Сталин, и Жуков, и Черняховски, но при общото настъпление през 1944 година, нашият фронт, намиращ се на най-важния участък, трябваше, бе длъжен да тръгне в настъпление; грешката трябваше да бъде поправена не чрез смъртта и кръвта на изтощението подразделения, а чрез стратегията и тактиката на Главнокомандващия. ... Свечерява се. ... Пресичаме улицата. Едноетажна къща, с няколко жилищни помещения. До входа – трофейна немска двуколка с колела от автомобил. Конят ни гледа печално, а на седалката – мъртъв, съвсем младичък червеноармеец, в краката му – завързана черна кожена торба. Отварям я. Натъпкана е с писма от всички краища на страната ни, а адресът е един и същ. Убитото момче, значи, е пощальон, а в торбата е дивизионната военна поща. Сваляме от двуколката мъртвия войник, вадим военния му билет. Трябва да го погребем. Но най-напред влизаме в къщата. Три големи стаи, две мъртви жени и три мъртви момичета, на всичките полите са вдигнати, краката им – разтворени, а между краката, с дъната навън стърчат бутилки от вино. Продължавам покрай стената, още една врата, коридор, пак врата и още две свързани стаи, на всеки креват – а те са три – лежат мъртви жени и между краката им стърчат бутилки. Добре, изнасилили са ги и са ги застреляли. Възглавниците са покрити с кръв. Но откъде идва това садистично желание – да напъхват бутилки? Нашите пехотинци, нашите танкисти – селски и градски момчета, всичките имат семейства – майки, сестри. Разбирам, когато убиваш в бой – ако ти не го направиш, теб ще убият.  След първото убийство настъпва шок, някои започва да ги тресе, други повръщат. Но тук има някаква ужасна садистична игра, нещо като съревнование – кой ще натъпче повече бутилки, това се повтаря във всяка къща... Да, това се случи преди пет месеца, когато войските ни в Източна Прусия настигнаха евакуиращи се от Голдап, Инстербург и други градове, оставени от немците, цивилно население. На каруци, автомобили, пеша, старци, жени и деца, големи патриархални семейства, по всички пътища на страната бавно вървяха на запад. Нашите танкисти, артилеристи, пехотинци, свързочници, ги настигнаха и за да освободят шосето, хвърляха в канавките край пътя каручките с мебели и денкове с домашна посуда, куфари, избутваха конете, отделиха старците и децата и забравяйки за дълг и чест, с хиляди се нахвърлиха върху жените и момичетата. Жени, майки с дъщерите си, лежат от ляво и от дясно на шосето и пред всяка се извива кискаща се тълпа от мъже със смъкнати панталони. Облетите в кръв и загубилите съзнание ги отмъкват настрани, децата, които се спускат да помогнат, ги разстрелват. Кикотене, ръмжене, смях, крясъци и стонове. Командирите им, майори и полковници – стоят на шосето и се подсмихват, а някои – дирижират, по-скоро – регулират. За да успеят да вземат участие всичките им войници. Не, това не е „колективна отговорност“ и изобщо не става дума за отмъщение на проклетите окупатори, това е ужасяващ, смъртоносен групов секс. Всепозволеност, безнаказаност, обезличеност и жестока логика на обезумялата тълпа. Седя потресен в кабината на колата, шофьорът ми Демидов е на опашка и се сещам за Картаген на Флобер и разбирам, че няма как всичко да припишем на войната. А полковникът, оня, дето преди малко дирижираше, не издържа и се нареди на една опашка, а майорът отстрелва свидетелите – изпаднали в истерия деца и старци. ......     -   – казва с пресекващ от възмущение глас моята приятелка, поет, прозаик, журналист Олга Илницкая... На лицето й е изписано отвращение, а аз съм объркан. Изобщо не съм помислял за реакцията на моите слушатели или читатели, мислех за това, колко е важно да не пропускам детайлите, преди петдесет години щеше да бъде много по-лесно, но тогава не изпитвах тази непреодолима нужда и всъщност – аз ли пиша това? Какво е то? Какви шеги си прави съдбата с мен? Най-интересното е, че не виждам разлика между тази проза и моите рисунки, стиховете ми, възникнали спонтанно! Защо го пиша? Как ще реагират нашите генерали, а немските ни приятели от ГФР, а враговете ни от ГФР? Озарението е внезапно. Това не е игра и не е самоутвърждаване, става дума за съвсем други измерения, това е покаяние. Това се е забило като трън не само в моята плът, а в плътта на моето поколение, а вероятно – и на цялото човечество. Това е частен случай, фрагмен от едно престъпно столетие, като разкулачването през тридесетте години, като Гулаг, като гибелта на десетки милиони невинни хора, като окупацията на Полша през 1939 година, без това покаяние не можеш да живееш достойно, не можеш и да умреш достойно. Аз бях командир на взвод, повръщаше ми се, гледах уж някак отстрани, но моите войници стояха на тези отвратителни, престъпни опашки и се смееха, а трябваше да изгарят от срам, защото всъщност извършваха престъпление срещу човечеството. Полковникът-регулировчик? Дали една заповед щеше да бъде достатъчна? Та нали по това шосе на своите американски джипове преминаваха и командващия Трети Белоруски фронт, армейски генерал Черняховски? Той е видял всичко това, нали е влизал в къщите, където лежаха жените с втъкнати бутилки между краката? Една заповед нямаше ли да е достатъчна? Така че, кой носи повече вина: войникът от опашката, майорът-регулировчик, смеещите се полковници и генерали, аз – наблюдателят, всички тези, които казваха „ще го припишем на войната“? През април моята 31-ва армия бе прехвърлена към Първи Украински фронт в Силезия, по направлението Данцинг. На втория ден, по заповед на маршал Конев, пред строя са разстреляни четиридесет съветски войници и офицери и повече няма нито един случай на изнасилване или убийство на мирното население в Силезия. Защо не направи същото армейски генерал Черняховски в Източна Прусия? ", "date": "2019.05.09", "title": "\"Този текст не трябва да бъде публикуван\"!"}
{"url": "https://clubz.bg/82696-finalistite_v_shampionskata_liga_poluchavat_po_samo_16_hilqdi_bileta", "text": "Финалистите в Шампионската лига \"Ливърпул\" и \"Тотнъм\" ще получат по едва 16 613 билета за двубоя на 1 юни на стадион \"Уанда Метрополитано\" в Мадрид, обяви УЕФА. Капацитетът на арената на \"Атлетико\" е за 68 хиляди зрители. Това прави по-малко от половината места, но е ясно, че в испанската столица ще има доста повече англичани от тези, които са се сдобили с билети от официалното и първоначално разпределение. \"Ливърпул\" вдъхновил \"Тотнъм\" да се бори докрай Най-евтините билети за феновете на \"червените\" и \"шпорите\" са по 60 паунда, но това са едва 20 процента от споменатото количество. Повече от половината пропуски се търгуват по 154 паунда, има такива по 385 и малко количество за най-добрите предвидени места - по 513 лири. УЕФА информира, че е пласирала 4000 билета   Останалите се дават на Мадрид, националните федерации под шапката на УЕФА, на рекламодатели, спонсори, партньори, на телевизиите, които държат правата... Самата футболна централа ще задържи солидно количество и ще го разпредели както намери за добре. \"Ливърпул\" е велик! И е на финал (СНИМКИ) По 300 от дадените на финалистите пропуски са предназначени за клубни шефове, ветерани и семействата на играчите и треньорите. \"Ливърпул\" за втора поредна година е на финал, като пет пъти е печелил най-престижното клубно отличие в Европа. През миналата година тимът на Юрген Клоп отстъпи с 1:3 на \"Реал\" (Мадрид). Ново английско чудо - \"Тотнъм\" е на финал след обрат от 0:2 (СНИМКИ) \"Тотнъм\" никога досега не е спорил за \"купата с големите уши\". За трети път в историята има английски финал в турнирите. \"Шпорите\" са участници в първия такъв - през 1972 г. срещу \"Уулвърхемптън\" за Купата на УЕФА. Вдигат отличието след 1:1 и 2:1 в двете срещи. През 2008 г. пък \"Манчестър Юнайтед\" и \"Челси\" бяха съперници за титлата на Шампионската лига и \"червените дяволи\" спечелиха с дузпи в Москва. Ако тази вечер \"Арсенал\" и \"Челси\" се класират на финал в Лига Европа, за първи път в историята отбори от една страна ще са и в двата преки сблъсъка на клубните отличия на Стария континент. \"Ливърпул\" е велик! И е на финал (СНИМКИ) Ново английско чудо - \"Тотнъм\" е на финал след обрат от 0:2 (СНИМКИ)", "date": "2019.05.09", "title": "Финалистите в Шампионската лига получават по само 16 хиляди билета"}
{"url": "https://clubz.bg/82691-ninova_pyrvanov_portreti_na_stalin_i_znamena_sys_syrp_i_chuk_na_bezsmyrtniq_polk_snimki", "text": "За пореден път в София, а и в други градове на страната, се проведе шествието на т. нар. Безсмъртен полк. Идеята на тази акция е да се отдаде почит на загиналите в борбата срещу нацизма. Провежда се по едно и също време с парада в Москва.  Според съобщението на руското посолство шествието, което отбелязва 74-ата годишнина от края на Втората световна война, тази година трябваше да се проведе в 34 български града. Сред организаторите са дипломатическите представителства на Москва, руски и български неправителствени организации - Съюзът на ветераните от войните на България, Координационният съвет на руските съотечественици в България, Съюзът на офицерите и сержантите от запаса и резерва, Съюзът на военноинвалидите и военнопострадалите и др. И отново политици, свързани с левицата, присъстваха на тази акция, без да се притесняват, че се носят портрети и на Ленин, на Сталин и на Георги Димитров. И се развяват знамена със сърп и чук На парада бяха забелязани президентът от 2002 до 2012 г. Георги Първанов, лидерът на БСП Корнелия Нинова, депутати от партията и др. В много случаи те са опоненти или пък твърдят, че всеки от тях е независим от другия. Оказа се обаче, че има какво да ги обедини. Имаше представители и на българския клон на \"Нощните вълци\". \"Участниците в марша на „Безсмъртния полк”  се събраха в 9 часа пред паметника на Незнайния воин. Към тях се присъедини и президентът Румен Радев, който участва в церемонията по полагането на венци и цветя пред паметника по повод 74 години от края на Втората световна война\", описа началото на събитието в.\"Дума\". Според модерното европейско схващане отношението към Хитлер и Сталин е еднакво - като към хора, които са установили кървави тоталитарни режими, и са лично отговорни за избиването на много хора. От БСП обаче твърдят, че онези, които застъпват това схващане, създават разделение в обществото. България е част от лагера на губещите във Втората световна война. А Съветската армия влиза у нас като окупаторка, след което установява марионетен тоталитарен режим, като на власт е БКП, чиито наследник е БСП. България участва в заключителната фаза на войната срещу Германия, но въпреки това не ѝ е признат статут на съвоюваща страна.  Има твърдения, че участието на България в заключителната фаза на войната е допринесло за това да запазим Южна Добруджа. Според други обаче ние сме си върнали тази област още през 1940 г. със съгласието на всички велики сили, които воюват помежду си. И именно добрата дипломатическа работа тогава ни е гарантирало запазването на Южна Добруджа.  ", "date": "2019.05.09", "title": "Нинова, Първанов, портрети на Сталин и знамена със сърп и чук на \"Безсмъртния полк\" (СНИМКИ)"}
{"url": "https://clubz.bg/82674-glupostta_im_e_zakon", "text": "Доскоро тихите фронтове на пълзящата посредственост бяха просто социално вълнение. Забелязваха се едва, когато бяха кресливи. Настъплението им обаче ги превърна в неукротима стихия. Посредствеността не подлежи на контрол или най-проста обществена навигация. Защото е самодостатъчна, агресивна и арогантна. А когато има в ръцете си власт – вече е страховито опасна. Днешната национална епопея, наречена „Терасиада“, успя да разгневи целия политически естаблишмънт. Узнахме кой от публичните герои в какви апартаменти се шири. И явно от това заболя много. Не само пострада дворцовият кръг в ГЕРБ, но и съдружни политически и съдебни кланове. Пострадаха електорално и обединението на патриотичните формации, които показват устремен разпад – „сам юнак на коня“. В този парламент е все по-видно, че от „Атака“ ще направят „голям шлем“ в законотворчеството. Опитват от всичко – да спестят на „редник Киро“ (по Валери Симеонов) едни 50 млн. лв., бранят българския език със закон, народа от „радикалния ислям“ с промени в Наказателния кодекс, сега са отупали от прахта една стара идея – социолозите да декларират публично своите доходи и имущество.  \n\tАко народът не е разбрал още – „Атака“ и нейният глашатай тв „Алфа“ „започват разследване за корупцията сред социолозите.“ През 2014 г., когато Волен Сидеров обикаляше столичните улици с думите „Бойко к...во“, партията му отново поиска нещо подобно, но беше вмъкнала повече въображение. С промени в Закона за публичност на имуществото на лица, заемащи висши държавни и други длъжности, освен социолозите, атакистите настояваха и собствениците на медии, журналисти, собственици и служители на ПР-агенции и продуцентските къщи също да обявяват имуществото си. Случи се точно в края на политическия живот на кабинета „Орешарски“ и законопроектът им беше затрупан от други стихии.  А още по-тревожно е, че подобни гласове се чуват и сред редиците на ГЕРБ. Ето нещо, което си заслужава да се припомни. Само допреди месец  Вежди Рашидов, който е председател на комисията по култура и медии, настоя от парламентарната трибуна „всички публични хора да декларират имуществото си“. Това стана по време на обсъждането на годишния доклад на Съвета за електронни медии (СЕМ). Рашидов подхвърли идеята за промени в Закона за радиото и телевизията.  С голяма охота се включи и депутатът на „Атака“ Станислав Станилов, който е заместник на Рашидов в културната комисия. Той говори за липсата на морал в „някои журналисти“, как в „националните медии представят фалшиви новини“. „И никой не им търси сметка“, обобщи Станилов. Вероятно това са „истинските новини“, които партийната телевизия „Алфа“ съобщава: В хора на желаещите да налагат \"морал\" преди месец се включи и депутатката на ДПС Велислава Кръстева. Тя често подписва всеки медиен законопроект на издателя Делян Пеевски. И не само подкрепи идеите на Рашидов и Станилов, но и призова СЕМ да бъдат по-усърдни.  А органът СЕМ явно я послуша, защото одобри набързо за и.д. на БНТ лице, чиято медийна биография в ТВ 7 е стъкмена в „орташките“ години на един издател и бивш банкер в изгнание. А едногодишното му началстване в телевизия „Алфа“ е просто съвпадение. Иначе много удобно участниците в този дебат премълчават, че заплатите им идват от джоба на българския данъкоплатец. И няма как само с депутатска заплата да се купят имоти, за които обикновеният човек може да мечтае единствено в \"игрите на щастието\".    Така че прав е и Вежди Рашидов, който се оплака преди месец от парламентарната трибуна, че „няма друга държава, в която да има такова магистрално медийно управление и всеки ден в сутрешните блокове политиците да бъдат \"бити”. И както двамата с Волен Сидеров откриват изложби, да вземат да \"спастрят\" и един общ законопроект. Не може да го отнасят само политиците. Дошло е време с някакво поучително законотворчество да бъдат \"понабити\" и малко журналисти, социолози, политолози. И всеки, който на глас критикува режима на посредствеността. А негово кредо е: \"Глупостта им е закон“.", "date": "2019.05.09", "title": "Глупостта им е закон"}
{"url": "https://clubz.bg/82687-evrostat_edna_peta_ot_bylgarite_jiveqt_v_lisheniq", "text": "Една пета от българите, или приблизително милион и половина, са живели в материални лишения през 2018 г., показват данните на Евростат за стандарта на живот в ЕС. Страната ни се нарежда на първо място в Европейския съюз по дял на хората, които не могат да си позволят да си плащат сметките редовно, да се хранят добре или да отопляват дома си. 35% от българите живеят в тежки лишения България е страната с най-висок дял на бедни жители, следвана от Румъния и Гърция, а в най-малко лишения живеят в Швеция, Люксембург (съответно 1,1 и 1,2% от хората в тези държави казват, че имат проблеми да си плащат сметките) и Холандия. Така, когато ни е неприятно, че западните медии често представят държавата ни с клишето \"най-бедната в ЕС\", трябва да сме наясно, че става дума за статистика.  Средният показател за гражданите в съюза е 3 пъти по-нисък от този у нас. Според данните най-тежко е положението при възрастните над 65 години, както и при децата до 16-годишна възраст. Има и нещо положително. Сред 28-те в ЕС България е с най-висок процент намаление на граждани, които са живели в материални лишения – от 30% през 2017 г. до 21% през миналата година", "date": "2019.05.09", "title": "Евростат: Една пета от българите живеят в лишения"}
{"url": "https://clubz.bg/82689-livyrpul_vdyhnovil_totnym_da_se_bori_dokraj", "text": "\"Тотнъм\" ще спори с \"Ливърпул\" на финала на Шампионската лига на 1 юни, но преди това чудото, което \"червените\" сътвориха срещу \"Барселона\", е помогнало на \"шпорите\" да ги последват в Мадрид. Ново английско чудо - \"Тотнъм\" е на финал след обрат от 0:2 (СНИМКИ) Снощи \"шпорите\" елиминираха \"Аякс\" с 3:2, след като губеха на полувремето с 0:2 в Амстердам. 24 часа по-рано \"Ливърпул\" постави Барса на колене с 4:0 (0:3 в първата среща). В състава на \"Тотнъм\" имаше трима играчи, тръгнали в големия футбол от \"Аякс\" - защитниците Ян Вертонген и Тоби Алдервайрелд и халфът Кристиан Ериксен. Лондон - поредната победна спирка за \"Аякс\" Кристиан Ериксен на свой ред изтъкна приноса на Моура, който беше титуляр в отсъствието на контузения Хари Кейн. Според датчанина бразилецът си е заслужил статуя в Англия.  Треньорът на \"Тотнъм\" Маурисио Почетино не криеше сълзите си. Камерите показаха как в един момент аржентинецът рухва на терена от преживените емоции. Фаворизираният тим на \"Аякс\", подобно на \"Барселона\", отпадна драматично и в лагера му не бяха много словоохотливи. Лондон - поредната победна спирка за \"Аякс\"", "date": "2019.05.09", "title": "\"Ливърпул\" вдъхновил \"Тотнъм\" да се бори докрай"}
{"url": "https://clubz.bg/82686-kazahstanec_zadyrjan_za_prazen_plakat", "text": "Казахстанската полиция задържа млад активист, провел социален експеримент… какво ще се случи, ако демонстрира на улицата с празен плакат. Аслан Сагутдинов, видео блогър, разпъва празния лист на централния площад в родния си град Уралск, точно срещу областната администрация, съобщава Би Би Си. Казахстан в мъртвата хватка на клана Назарбаев Блогърът предвидливо заснема експеримента, който по-късно бива разпространен в социалните мрежи чрез местния новинарски сайт „Уралская Неделя“. Скоро след това на мястото пристига полиция и уверява присъстващите, че никой няма да бъде задържан. Но пред Сагутдинов изниква патрулка и той е отведен с нея. Попитани от журналистите защо момчето е задържано, полицията отговаря „ “. Вълна от протести заля Казахстан след оставката на президента Нурсултан Назарбаев през март. Те започнаха още при обявяването на правителственото решение да се смени името на столицата ( ), без предварително идеята да се пусне за обществено обсъждане. От тогава демонстрациите придобиха политически краски и по улиците се заговори за честността на изборите, проведени през юни, и продължаващото влияние на бившия президент и семейството му в страната. Полицията и съдилищата отговориха на протестиращите, като започнаха да ги арестуват и да издават присъди, често дори само за опънат на маратон по бягане банер с надпис „Не може да избягаш от истината“. Коментарите в социалните мрежи за задържането на Аслан Сагутдинов не закъсняха. Случаят бързо се разпространи по медиите в Беларус и Русия. В деня на задържането си, Аслан бе пуснат на свобода, след подписване на няколко документа:", "date": "2019.05.09", "title": "Казахстанец задържан за празен плакат"}
{"url": "https://clubz.bg/82682-shouto_na_slavi_sliza_ot_efir_kakvo_se_krie_zad_tozi_hod", "text": "Кой свали Слави Трифонов от ефир? Самият той го направи. Или поне така твърди. Традиционният заподозрян - телевизията-майка Би Ти Ви, отношенията му с която няма как да са гладки (все пак за пари става дума), официално заяви, че не се отказва от шоуто и продължава да преговаря с фирмата му. И самият Трифонов го потвърди. А това веднага роди хипотезата, че със заплахата да слезе от ефир на 31 юли той си вдига цената. Особено на фона на упорития слух, че телевизията се продава и в такъв момент трудно ще се лиши от ключови програмни сегменти. \"Прощалните\" думи на Слави Трифонов сякаш изключват хипотезата, че той преговаря с конкурентна на Би Ти Ви телевизия, например с Нова ТВ. Но всъщност такава хипотеза остава валидна до развръзката. Същевременно тези \"прощални\" думи навеждат на подозрението, че някакви други медийни или политически фактори пречат на шоуто, че го притискат и ограничават свободата му. Ако е така, Трифонов, който винаги е настоявал, че е откровен към зрителите си, би трябвало да ги посочи. В този си вид \"прощалните\" му обяснения са есеистика, чиято цел е по-скоро да премълчи, отколкото да съобщи причината за оттеглянето му. Съществува и друга хипотеза - че Слави Трифонов се готви да прави своя нишова телевизия, да кажем с акцент върху балканския фолклор, към който отдавна заявява пристрастията си. Той обаче, освен фолклора и родината, обича и печалбата. И като успешен продуцент с дългогодишен опит не може да не знае, че в настоящия момент подобен проект ще е губещ по условие. Някой ще трябва да налива средства в него, а това е най-сигурният начин да загуби свободата си. Стигаме и до последната хипотеза, според която Слави Трифонов се премества окончателно от медиите в политиката, за да направи партия. Всъщност, той отдавна работи по този проект - организира референдуми, протести, кастинги за политици и какви ли не други политически жестикулации от екрана. Шоуто му нерядко съвсем сериозно се преобразяваше в нещо като Страшен съд за политици. Какво обаче ще се случи, ако Трифонов превърне телевизионното си шоу в партия? Така той би се подредил до Сидеров или Бареков, чиито телевизионно-партийни проекти бяха родени от \"инцеста\" между медии и политика. Само че зрителите не прощават, когато търсиш подкрепата им в една сфера, а искаш да я използваш в друга. Повечето се отдръпват. Впрочем, \"Шоуто на Слави\" вече произведе една такава партия - \"Гергьовден\". Тя бе обречена на трудни комбинации в политическите маргиналии. Поне досега Слави Трифонов си е давал сметка за това и в последния момент се е отказвал да влезе в политиката. Защо тогава Слави Трифонов слиза от екрана на Би Ти Ви? Може би защото е професионалист и усеща, че екранните харизми все по-малко ще вървят на телевизонния пазар. Довчерашните му фенове са се разбягали в социалните мрежи и сами си правят шоуто. Вечер няма как да кажеш нещо по-хейтърско и по-смешно от това, което вече десетки пъти се е въртяло в интернет. Всъщност, Слави Трифонов много прилича на Бойко Борисов и затова през годините двамата силно се любят и мразят. Те са самотни герои - единият в медийната, другият - в политическата сфера. И двамата успяваха да предизвикат мощни колективни идентификации. Трифонов - на територията на масовия вкус с чалгата и трапезните майтапи. Борисов - на принципа на подобието (в изказ, маниери, логика) с народа, така че той чрез министър-председателя си да се чувства стигнал до най-високото стъпало на държавата. И да държи Борисов на власт, защото, ако падне, все едно народът е паднал. Моделът на харизматична политика обаче се разпада, заради естествената загуба на доверие в политическия елит на \"най-корумпираната страна в ЕС\". Моделът на харизматична телевизия също се разпада - заради загубата на доверие в медийния елит на \"страната с най-ниската свобода на словото в ЕС\". Трифонов казва, че не е част от тази медийна среда, но го казва, застанал от 19 години в нейния център. Впрочем, след като дълго време Борисов бе основната мишена на \"Шоуто на Слави\", през 2018 година Трифонов го покани на интервю, което бе прието за \"лула на мира\" - заради тона му, но и заради самия факт на поканата. Мирът между двамата обаче не беше в силата им, а в слабостта им. Среща на ветерани от една епоха, която отминава... Дали и как епохата, която идва след тях, ще е по-добра - именно това е същественият въпрос, който поставя оттеглянето на Слави Трифонов. А не какво ще прави той без шоу по Би Ти Ви.", "date": "2019.05.09", "title": "\"Шоуто на Слави\" слиза от ефир. Какво се крие зад този ход?"}
{"url": "https://clubz.bg/82684-pochina_prof_vladimir_trendafilov", "text": "На 63 години почина изтъкнатият поет, критик и преводач проф. Владимир Трендафилов. Тъжната новина съобщиха в сряда от Пространство „Култура“, където интелектуалецът бе автор. Трендафилов е роден във Варна през 1955 г. Завършва английска филология в Софийския държавен университет. Две години работи като редактор в издателство „Народна култура“ ( ), а след това е преподавател в СУ „Св. Климент Охридски“, Катедра по англицистика и американистика ( ) от 1983 до 2001 г. След дванайсет години прекъсване, от началото на 2013 г. отново преподава в Катедрата по англицистика и американистика към Софийския университет, където води лекции по съвременна британска литература. Хабилитира се като доцент с изследването „Дебютът Дикенс: Начална рецепция на английския автор и на творчеството му в България“ ( ). Професор от 2011 г. в Югозападния университет „Неофит Рилски“ в Благоевград и от 2013 г. в Софийския университет. Автор е на интердисциплинарните изследвания „Неизличимият образ в огледалото“ ( ), „През седмица в литературния аквариум“ ( ) и „За рамките на литературата“ ( ). Съвместно с Александър Шурбанов е съставител на „Преводна рецепция на европейска литература в България. Т. 1: Английска литература“ ( ). Трендафилов превежда от английски на български, основно поезия. Негов е емблематичният превод на избраната поезия и проза от ирландския класик и нобелист Уилям Бътлър Йейтс, излязла у нас през 1990 г. под заглавието „Кръвта и луната“. Има и две издадени стихосбирки – „Четирите фокуса“ ( ) и „Смъртният танц на фокусника и други стихотворения“ ( ).", "date": "2019.05.09", "title": "Почина проф. Владимир Трендафилов"}
{"url": "https://clubz.bg/82681-novo_anglijsko_chudo_totnym_e_na_final_sled_obrat_ot_02_snimki", "text": "\"Тотнъм\" е на финал в Шампионската лига за първи път в своята история. \"Шпорите\" направиха немислимото на терена на \"Аякс\" - 3:2 след 0:2 преди почивката. В първия мач резултатът бе 1:0 за холандския гранд - \"Тотнъм\" продължава заради повече отбелязани голове на чужд терен. Лондончани ще спорят за отличието с друг чудотворец - \"Ливърпул\", на 1 юни на стадион \"Метрополитано\" в Мадрид. Английски финал насред столицата на Испания! \"Ливърпул\" е велик! И е на финал (СНИМКИ) Лукас Моура заби хеттрик - трите гола на своя живот дотук. Последното му попадение падна в петата минута на добавеното време. Мачът бе истински спектакъл - поредният в Шампионската лига този сезон. Труден за гледане, ако си фен на някой от двата отбора, но наслада, в случай, че си неутрален. Обрат, пет гола, три греди, една дузина голови положения, атака след атака и към двете врати... Лондон - поредната победна спирка за \"Аякс\" \"Аякс\" натисна от първите секунди и след две опасности пред Юго Лорис поведе в резултата. В 5-ата минута капитанът Матайс де Лихт откри с глава след центриране от корнер, а гостите направиха груба грешка при построяването си и опазването на защитника, който е пред трансфер в \"Барселона\". \"Тотнъм\" реагира и отвърна с греда на Сон при изненадващ изстрел от малък ъгъл. В средата на полувремето \"шпорите\" отново застрашиха Андре Онана - Сон и Лукас Моура се разминаха с гола. В 35-ата Хаким Зиех удвои с отличен удар след пас на игралия и тази вечер много силно Душан Тадич. Тук задачата на \"Тотнъм\" се усложни, но лондончани пазеха фойерверки за след почивката. Тогава \"Тотнъм\" удари набързо два пъти, отново подобно на \"Ливърпул\" снощи. Първо Деле Али пропусна, но в 54-ата асистира брилянто на Лукас Моура - 1:2. Малко след това (59-ата) и домакините сбъркаха наивно в пеналта си, а Моура ги наказа отново. 2:2! Стана интересно. В следващите минути мачът заприлича на боксов сблъсък, при който съперниците постоянно си отправят удари, без да мислят много как се отбраняват. Зиех пропусна за \"Аякс\", а \"шпорите\" едва се справиха пред вратата си в още няколко ситуации. Същевременно те атакуваха с много играчи - шансове се откриха пред Моура и Йоренте. В 79-ата Зиех удари греда. Холандският тим по-често оставяше инициативата на своя противник и опитваше да реши всичко на контри. В 87-ата \"синовете на Бога\" оцеляха по чудо. Техният кадър Ян Вертонген първо удари греда с глава (№3 и за двата тима), а след това добавката му не попадна в целта - топката бе избита пред голлинията. В добавеното време кълбото не попадна в целта при изстрели отблизо на Зиех и Тадич. На отсрещната врата също бе напрегнато. В петата минута на добавеното време Моура порази вратата на домакините за трети път. \"Шпорите\" изритаха топката напред, Йоренте успя да я спре на Деле Али (щеше да е играч на мача, ако не беше Моура), който отново подаде на бразилеца, а при удара му имаше лек рикошет. Въпреки това всички, които са част от \"Аякс\", видяха как влиза в мрежата. 3:2. Невероятно, немислимо! Като стана дума за чудеса и драми - \"Тотнъм\" сътвори такива и в предишната фаза, когато елиминира \"Манчестър Сити\" след 1:0 и 3:3. Сега пак излиза срещу английски тим.  А \"Аякс\", подобно на \"Барселона\", сам си е виновен. Тимът игра доста нехайно, хаотично и дори несериозно на моменти след почивката.  Но имаме два големи победителя - това са \"Ливърпул\" и \"Тотнъм\". Те вярваха и не само - показаха много футбол. А в четвъртък и финалът на Лига Европа може да се окаже английски - между \"Арсенал\" и \"Челси\".    Лондон - поредната победна спирка за \"Аякс\"", "date": "2019.05.09", "title": "Ново английско чудо - \"Тотнъм\" е на финал след обрат от 0:2 (СНИМКИ)"}
{"url": "https://clubz.bg/82668-kogato_vojnata_stana_nemislima", "text": "И двата отговора съдържат семенца на истината, но цялата истина, както често се случва, е някъде по средата. Отричането на 9 май като Ден на победата е също толкова погрешно, колкото отричането на 9 май като Ден на Европа. Двата символа – победата и Европа – са неразривно свързани вече 74 години. Европа нямаше да съществува в днешния си вид при различен развой на Втората световна война, но и СССР никога нямаше да спечели сам срещу Хитлеристка Германия, особено без решаващата роля на европейските си съюзници. И, разбира се, победата нямаше да бъде това, което е, ако с нея просто се слагаше край на една война, която да бъде последвана от друга няколко години по-късно. Въпросът какво празнуваме на 9 май изобщо не е толкова сложен, колкото изглежда. Той става сложен в контекста на по-новата история на България и политическата обстановка в страната. Определени политици и политически партии използват 9 май като инструмент за прокарване на поредната разделителна линия по оста Изток-Запад в българското общество. В зависимост от избора ни какво да празнуваме на този ден ние автоматично се озоваваме в групата на левите или десните, на евроскептиците или проевропейците, на русофилите или русофобите, на любителите на родното или любителите на европейското (или на глобалното в по-широк план), на привържениците на оръжията или пацифистите, на старите или младите... Всъщност няма голямо значение дали на 9 май честваме Деня на победата или Деня на Европа, защото и в двата случая празнуваме привилегията да живеем в мир. Хилядолетия наред войната е била начин на живот в свят, в който хората са завладявали нови територии с цел придобиване на ресурси и разпространяване на своите политически, религиозни и културни възгледи. Както пише израелският историк Ювал Ноа Харари в книгата си  , само до преди няколко десетилетия в отношенията помежду си държавите са се ръководели основно от закона на джунглата. В резултат на това, дори когато две държави са живеели в мир, войната е била съвсем реална опция и затова политиците, генералите, бизнесмените и обикновените граждани са имали едно наум, когато са кроели планове за бъдещето си. Всяка война, както отбелязва писателят и университетски преподавател Георги Бърдаров в чудесния роман  , е кучешки пир. Когато съберем всички кучешки пирове през вековете, получаваме милиони убити, ранени и осакатени, милиони унищожени семейства и тонове болка, мъка и омраза, насъбрана в сърцата на стотиците милиони майки, бащи и деца, имали щастието да оцелеят. 48 398 причини да помним 10 март 1943 г. Хората не са единствените жертви на войната. В една от най-разстърсващите картини на конфликта в Босна и Херцеговина, отново дело на Бърдаров, в главната роля не са хората, а липсващите птици, което засилва още повече усещането за безнадеждност. По-голямата част от родените в Европа след края на Втората световна война не познават войната. За родените след 1989 г. (с изключение на израсналите в бивша Югославия), сред които съм и аз, войната е още по-далечна и непонятна, тъй като много от роднините ни, преживели или участвали във война, вече не са между живите. Това не означава, че през втората половина на XX век не е имало войни, нито че днес няма такива. Войни продължават да окървавят страни в Близкия изток, Централна Африка и други части на света, но в исторически план те намаляват и като честота, и като жертви. Споменатият по-рано Ювал Ноа Харари обобщава прекрасно тази нова реалност. Докато предишните поколения са гледали на мира като на временно отсъствие на война, пише той, днес ние възприемаме мира като израз на нашето разбиране за неприемливостта на войната. Ако трябва да откроим един фактор, направил войната в Европа практически немислима, то това е процесът на европейска интеграция. Тази интеграция започва на днешния ден преди 69 години с   на френския министър на външните работи Робер Шуман. Неговият план за предотвратяване на нова война предвижда създаването на икономически съюз в Европа, като се започне с обединяването на производството на въглища и стомана на Франция и Германия. Шуман и останалите автори на идеята за обединена Европа полагат основите на общност, която в края на 50-те години става Европейска икономическа общност, а по-малко от четири десетилетия по-късно прераства в Европейския съюз (ЕС). Тези хора не са били обикновени мечтатели, а политически лидери, които са взимали прагматични решения с мисъл за бъдеще без война. Близо 70 години след „Декларацията на Шуман“ можем смело да кажем, че колкото и да е несъвършен, ЕС е най-успешният проект за мирно сътрудничество в човешката история. ЕС не е някаква утопия. В момента той е изправен пред редица предизвикателства. Сред тях изпъкват застаряването на населението, миграцията от по-бедните страни членки към по-богатите и от други държави към ЕС, необходимостта от адаптиране на образованието и трудовия пазар към икономиката на знанието и високите технологии, справянето с климатичните промени и създаването на справедливи условия за правене на бизнес, плащане на данъци и получаване на социални помощи. Тук можем да прибавим и нуждата от реформи в институциите на ЕС, така че те да работят максимално ефективно, гъвкаво и прозрачно. Тези предизвикателства обаче не отменят постиженията на европейската интеграция. Най-големият ѝ успех е превръщането на войната в немислима опция, включително във и между много от съседните на ЕС държави. На мястото на войната се е настанил мирът, благодарение на който над 500 милиона души в 28 страни могат да се радват на облагите, произтичащи от свободното движение на хора, стоки, услуги и капитал. Ако перифразираме знаменитите думи за демокрацията на бившия британски министър-председател Уинстън Чърчил, ЕС е най-лошата форма на международно сътрудничество с изключение на всички останали форми, опитвани някога. Наша е отговорността да пазим и подхранваме това сътрудничество и да продължим да градим свят, в който все по-малко хора познават войната. „Генерация Z“ – с подкрепата на „Америка за България“ „Генерация Z“ – с подкрепата на „Америка за България“", "date": "2019.05.09", "title": "Когато войната стана немислима"}
{"url": "https://clubz.bg/82693-kandidat_koncesionerite_za_letishte_sofiq_koj_kakvo_predlaga", "text": "Предложението на френско-турския консорциум на  за концесия на летище \"София\" е финансово най-изгодното за държавата. Това стана ясно, след като днес Министерството на транспорта отвори петте подадени оферти. Обединението, което управлява трите парижки летища и десетки гари, заедно с турския оператор, предлагат годишна концесионна такса от  Предложението за инвестиции е 903 млн. евро. Според критериите на транспортното ведомство минимумът беше 15 млн. евро, или 10% от оборота на всички дейности. Всички кандидати са дали по-високи оферти от заложения минимум. След френско-турската оферта по този критерии се нарежда предложението на консорциума \"ССБ София Еърпорт ДжейВи\" (управлява летището в Копенхаген в Малмьо, Швеция). То е за  Липсват данни за заложения инвестиционен план, който също има голяма тежест при оценката. Следва офертата на консорциум  в партньорство с оператора \"Флугхафен Мюнхен\") - тя е за  и инвестиции за 608 млн. евро. Четвъртото по размер финансово предложение е на българската компания  , която оперира летищата във Варна и Бургас. То е за годишна концесионна такса от  и вложения от 615 млн. евро. На последната пета позиция по този критерии се нарежда консорциум  . Офертата е за   годишно. Тук офертата за инвестиции обаче е най-висока - над 1 млрд. евро за периода на концесията. Всички 5 кандидати за концесионер на летище \"София\", които подадоха оферти, ще участват в крайното класиране и избора кой ще управлява най-голямото българско летище. Решението по-рано днес обяви Велик Занчев, заместник-министър на транспорта, който е и председател на комисията по провеждане на процедурата по концесията, която днес отвори офертите. Изборът за изпълнител на концесията се очаква след около месец. Пет компании искат летище \"София\"  На година бъдещият концесионер ще дължи на държавата минимум 15 млн. лв. без ДДС или 10 на сто от приходите на летището от всички дейности.  Отварят офертите за концесия на летище София на 9 май Най-голям ръст на броя на пътниците има по вътрешните линии до Варна и Бургас – 13.5%. Това се дължи на по-доброто запълване на капацитета на самолетите, а не на увеличени полетни честоти, става ясно от отчета.  Ръст от над 50% има на пътниците с чартърни полети - до 170 хил. души през 2018 г. Настоящата процедура е втори опит за отдаване на концесия на летище \"София\" на концесия. Предишният опит беше спрян от служебния кабинет на Огнян Герджиков, назначен от президента Румен Радев. Основната причина за това бяха занижените критерии и защитата на националната сигурност. Затова при втората процедура консултанти на Министерството на транспорта бяха Световната банка и Европейската банка за възстановяване и развитие. Това не доведе до повече кандидати, но се постигнаха по-високи изисквания към бъдещия концесионер. Отварят офертите за концесия на летище София на 9 май", "date": "2019.05.09", "title": "Кандидат-концесионерите за летище \"София\": кой какво предлага"}
{"url": "https://clubz.bg/82692-kluni_ne_iska_da_byde_krystnik_na_sina_na_hari_i_megan", "text": "Холивудският актьор, режисьор, сценарист и продуцент Джордж Клуни не иска да е кръстник на Арчи Харисън Маунтбатън-Уиндзор - първородния син на принц Хари и херцогинята на Съсекс Меган, съобщи Контактмюзик, цитирана от БТА. Меган и Хари показаха бебето. Казва се Арчи (СНИМКИ+ВИДЕО) Запитан като гост в шоуто на Джими Кимъл дали би станал кръстник на кралското отроче, 58-годишният Джордж Клуни отговаря: На въпрос дали ще откаже ролята на кръстник, ако му бъде предложена, Клуни отвръща:", "date": "2019.05.09", "title": "Клуни не иска да бъде кръстник на сина на Хари и Меган"}
{"url": "https://clubz.bg/82694-porojanov_privikan_v_specprokuraturata_no_ne_se_chuvstva_vinoven", "text": "Земеделският министър Румен Порожанов днес бе призован на разпит в Специализираната прокуратурата в София във връзка с проверките за злоупотреби по европрограми, свързани със земеделското министерство и с Държавен фонд \"Земеделие\", чийто председател преди това бе той. На журналистически въпрос - как така прокуратурата отчита, че само нейната намеса е спряла изплащането на близо 20 млн. лв. субсидии, за които са били подготвени дори заповедите за плащане, той каза, че не един експерт, а много дирекции и експерти са проверявали и от тяхна страна. Министър Порожанов получи призовка по делото \"Стайков\" На въпрос - как тогава си обяснява тези проблеми, той каза: Единственият виновник било... поведението на бенефициентите по програми. Но пък... Той уверено заяви, че контролните органи в МЗ   Гешев: \"Пещерска\" няма общо с прокуратурата - може да свържете и \"Джони Уокър\" Само преди дни - на 3 май, зам. главният прокурор Иван Гешев намекна на брифинг, че Порожанов и експертите на земеделското ведомство също ще са част от проверката срещу хора, свързани с  Такава проверка бе предприета, след като наближи 8-месечният срок, при който Миню Стайков трябваше да излезе от ареста, където е по друго дело. Днес Порожанов е привикан именно по новото разследване срещу \"Карнобатска\" (поне официално). Преди това прокуратурата изпрати безпрецедентно съобщение до медиите, с което опровергаваше тв изяви на министъра, в смисъл - че само те проверяват злоупотребите, а Порожанов да не се пришива към техните проверки, защото по-скоро е сред проверяваните. На излизане от разпита министърът не беше много словоохотлив като каза, че по много начини се контролира получаването на евросубсидии, но някои злоупотреби не могат да бъдат предвидени. Той обаче отново заяви - точно както и премиеръъ Борисов в тв интервю вчера - че веднага е готов да подаде оставка ако му я поискат. Земеделският министър уточни, че това моеж да стане \"по която и да е от темите\" т.е. независимо дали за злоупотребите във фонд \"Земеделие\" или за изключително евтиния апартамент, който си е купил преди повече от десетилетие. Порожанов допълни,че всичко, касаещо имотното му състояние е обявено пред НАП и Сметната палата и нищо не го притеснява. Гешев: \"Пещерска\" няма общо с прокуратурата - може да свържете и \"Джони Уокър\"", "date": "2019.05.09", "title": "Порожанов привикан в спецпрокуратурата. Но не се чувства виновен..."}
{"url": "https://clubz.bg/82688-sasht_obqvqvat_braziliq_za_svoj_glaven_syyuznik_izvyn_nato", "text": "Съединените щати ще обявят Бразилия за свой главен съюзник извън НАТО, заяви в сряда президентът Доналд Тръмп, съобщи ДПА. В писмо до Конгреса Тръмп посочва, че е решил да предостави този статут на Бразилия \"в признание на неотдавнашните ангажименти на бразилското правителство да засили сътрудничеството със САЩ в областта на отбраната, както и в признание на нашите собствени национални интереси в задълбочаването на отбранителното сътрудничество с Бразилия\". По време на посещението на бразилския президент Жаир Болсонаро във Вашингтон през март Тръмп заяви, че може дори да подкрепи присъединяване на южноамериканската страна към НАТО, припомня агенцията. Статутът на главен съюзник на САЩ извън НАТО, утвърден през 1989 г., дава на съответната страна по-широк достъп до закупуване на американско оръжие и участие в отбранителни инициативи, отбелязва БТА.", "date": "2019.05.09", "title": "САЩ обявяват Бразилия за свой главен съюзник извън НАТО"}
{"url": "https://clubz.bg/82683-trymp_kitajcite_provaliha_tyrgovskite_pregovori", "text": "Президентът на САЩ Доналд Тръмп обвини Китай, че е провалил сключването на търговско споразумение между двете най-големи икономики в света. Пекин междувременно заплаши с ответни мерки, ако Вашингтон повиши митата за негови стоки, предаде Асошиейтед прес. \n\tТръмп призова хиляди свои привърженици на митинг в щата Флорида да не се тревожат за предстоящите тази седмица нови търговски преговори между САЩ и Китай, включително за заканата му да увеличи митата върху почти целия китайски внос в края на седмицата. Тръмп даде да се разбере, че Съединените щати няма да отстъпят от позициите си, докато Китай не спре със своите нарушения. Китай предупреди, че ще предприеме ответни мерки, ако президентът на САЩ изпълни заканата си да повиши митата върху китайски стоки.  Китайците идват във Вашингтон  за търговско споразумение,  каза Тръмп Това засили напрежението преди започващия днес пореден кръг от преговорите между двете най-големи икономики в света с цел постигане на търговско споразумение, отбелязва АП. \n\tКитай ще бъде принуден да предприеме \"необходимите контрамерки\", заяви днес китайското министерство на търговията, без да даде подробности. \n\tТръмп планира да повиши от 10 на 25 процента митата върху китайски внос за 200 милиарда долара, считано от утре, припомня АП.    ", "date": "2019.05.09", "title": "Тръмп: Китайците провалиха търговските преговори"}
