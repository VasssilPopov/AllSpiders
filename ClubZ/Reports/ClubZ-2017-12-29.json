{"url": "http://clubz.bg/62347-%E2%80%9Edi_cajt%E2%80%9D_bylgariq_e_korumpirana_no_ne_syzdava_trudnosti_na_es", "text": "Бъдещите господари на ЕС   не искат да оставят нищо на случайността. 3000 камери за наблюдение осветляват почти всяко кътче на българската столица София. Дупките по улиците, водещи към летището, са запълнени. Конските и магарешките каруци трябва да изчезнат от градския облик. Дори Националният дворец на културата, превърнал се отдавна в бункер развалина, беше своевременно модернизиран срещу 22,5 милиона евро. Но по този грандиозен проект се забелязва не само волята на правителството да лъсне страната, а и големия проблем на България: корупцията. Прокуратурата заведе следствие срещу бившия директор на двореца   заради подозрение в злоупотреба с държавни средства. От периферията на европейското внимание за шест месеца България ще е  в неговия център. Единадесет години след присъединяването си към ЕС от 1 януари 2018 г. страната поема председателството на ЕС. Най-бедната държава в кризисния съюз на благоденствието в Европа очаква премиерата си с нервно напрежение. Не само дясно-националното правителство в София, но и много граждани на балканската държава се надяват европредседателството да доведе до подобряване на имиджа й като най-бедната страна в Европа. \"Гардиън\": Корупционен облак виси над България, която поема европредседателството  За тази цел правителството не разпореди единствено да се запълнят дупките по улиците, а се амбицира „чрез консенсус, конкуренция и кохезия да допринесе в ЕС за сигурност, стабилност и солидарност”. Така е посочено в посланието по повод европредседателството. Шестте месеца ще са под мотото „Съединението прави силата”. \n\tЗа самата България досега единство означаваше да не се противопоставя на големите и определящи страни в ЕС. След присъединяването си към ЕС преди 11 години страната полага усилия за хармония с Брюксел и преди всичко с Берлин. По данни на Евробарометър 57 на сто от българите се доверяват на ЕС – след Литва най-голям процент сред 28-е държави членки н съюза. При това равносметката не е еднозначна. България е в дъното на почти всички статистики. Дори впечатляващ ръст на икономиката от близо 3 на сто, безработица под 6% и задлъжнялост на държавата под 30 процента не успяха да предотвратят масовата емиграция от България. През изминалите 25 години страната загуби една пета от населението си. От бедност са застрашени предимно  възрастните, които останаха. Със средни пенсии от 170 евро на месец пенсионер дори в България трудно свързва двата края. От друга страна в София, но и в други големи градове, като Пловдив, Бургас или Варна жизненият стандарт през изминалото десетилетие чувствително се повиши. Отдавна не само IT браншът откри България като страна на висококвалифицирана, но и евтина работна ръка. Нови магистрали, пристанища и метролинии свидетелстват за постигнат напредък с помощта на ЕС. Но мнозина българи се терзаят от чувството, че в сравнение с други държави страната им е използвала по-лошо шансовете от присъединяването си към ЕС. Двойните стандарти на Европа Към това се прибавя и впечатлението на мнозина българи, че понякога по-богатите държави се отнасят към тях като мащеха. Така например на страната се отказва мечтания прием в Шенгенско пространство. При това с помощта на „Фронтекс” успя да затвори плътно външната граница на ЕС. Въпреки, че са изпълнени техническите изисквания и Брюксел да се застъпва за прием в Шенген, все още резерви продължават да имат най-вече Холандия, но също и Германия – заради подозираните в корупция български граничари, което подхранва опасенията на западни европейски партньори от ЕС за „омекване” на външната граница. Подобен отказ окриля онези сили в страната, които лобират за русофилски курс. Към тях се числят рзлични популисти, но и социалистите. Никой обаче не поставя сериозно под въпрос членството в ЕС и НАТО. Очебийно е, че без тези два съюза положението на страната би било по-лошо. Така България охотно играе ролята на надежден партньор на Балканите, който не създава трудности. От една страна България иска да се застъпи за разширяването на ЕС в Западните Балкани. През следващата половин година правителството иска  да постигне и сближаване на гледните точки по бежанската политика. Далеч преди през 2015 г. Унгария да издигне ограда по границата със Сърбия и Хърватия, през 2013 г. България започна строежа на ограда на браздата с Турция. Бежнци, които въпреки това успяват да достигнат до балканската страна, често се оплакват, че са били бити и ограбвани от полицаи. Още по-страховити са десни екстремисти – частни милиции, които тръгват на лов за нежелани мигранти в пограничните райони. Когато не знаеш накъде си тръгнал Десните екстремисти са проблем и за премиера Бойко Борисов. В крайна сметка той е принуден да управлява с тях. Но това, което най-много вреди на България, са корупцията и слабата  правовата държава. Според публикувано през 2016 г. изследване на Европарламента корупцията струва на страната 15 на сто годишно от БВП. Олигархията и бизнес интереси държат здраво в примка политиката и правосъдието. Докато в съседна Румъния престъпили закона политици се изправят на подсъдимата скамейка, корумпирани, облечени във власт в България все още не се боят от санкции. И без това до голяма степен са извадени зъбите на медиите като система за ранно предупреждение и четвърта власт. Според индекса за свобода на пресата на Репортери без граница от приема на България през 2007 г. в ЕС страната е изпаднала от 51-во на 109-о място. Приетият набързо преди Коледа антикорупционен закон не вдъхва доверие дори на държавното ръководство. И поради липса на законова гаранция за анонимност на свидетели вицепрезидентката Илияна Йотова окачестви закона като неефективен: „Той беше приет, само за да можем да кажем, че в началото на европредседателството ни имаме антикорупционен закон.” Двойните стандарти на Европа Когато не знаеш накъде си тръгнал", "date": "2017.12.29", "title": "„Ди Цайт”: България е корумпирана, но не създава трудности на ЕС"}
{"url": "http://clubz.bg/62346-stotici_na_protesta_za_pirin_vypreki_dyjda_i_snega_snimki", "text": "Решението на правителството да разреши изграждане на нови съоръжения в националния парк „Пирин“ за втора поредна вечер извади стотици столичани и гости на София по улиците в знак на протест. Ден 2 от решението за Пирин: \"Знаят ли министрите какво са гласували?\" Недоволните стартираха в 18,30 часа от бул. „П. Евтимий“, като за кратко блокираха кръстовището и после се отправиха към Орлов мост. Към 19,30 часа движението бе спряно и там. Природозащитниците, които излязоха навън въпреки дъжда, който се изливаше над столицата и постепенно премина в сняг, обявиха, че ще продължат да протестират и след Нова година, когато България ще поеме европредседателството. Мотивите им са, че с правителственото решение се дава зелена светлина за изсичане на вековни гори в Пирин и ще доведе до унищожение на защитени територии. Еколозите смятат, че кабинетът разрешава строителство в 48% от парка, при положение, че до момента това е било позволено едва на 0,6 на сто от територията му. Новият план за управление на „Пирин“ е пратен в съда.  ", "date": "2017.12.29", "title": "Стотици на протеста за Пирин. Въпреки дъжда и снега (СНИМКИ)"}
{"url": "http://clubz.bg/62140-da_kandidatstvame_za_evrozonata_sega", "text": "Общественият разговор по същество сякаш още не е започнал, но без политически кураж има риск да изпуснем момента за първата крачка – място в чакалнята на Европейския валутен съюз. Защо моментът е СЕГА? Кои са икономическите плюсове от влизане в еврозоната и боледуваме ли вече от „болестта” на по-малките икономики в нея, но без да имаме достъп до „лечение”? Първата стъпка е България най-после да кандидатства за механизма ERM 2 – или така наречената чакалня. Според регламента на еврозоната всяка страна, която иска да приеме еврото, трябва да постои в преддверието минимум 2 години. В този период икономическите плюсове, които ще дойдат с еврото, няма да се случат. Но ако не кандидатстваме – те няма да се случат никога. Аз бих използвал момента и активно призовавам правителството, с оглед на председателството на Европейския съвет, което предстои, да кандидатстваме за механизма ЕRM 2. Успехът на председателството на България на Европейския съвет се състои само в тази точка – дали правителството ще посмее да кандидатства за чакалнята или не. Ако не – за мен председателството ни ще е неуспех, каквото и друго да постигнем. Защото всичко друго можем да направим и в други периоди. Ако да – това значи, че управлението има кураж и иска да влезем на първа скорост на Европа. Кураж да кандидатстваме в ERM 2 е нужен в две посоки – вътрешнополитически и външнополитически. Първо, във всички държави, които тръгват към еврозоната – наблюдавал съм ситуацията със Словакия, Естония, занимавал съм се с Литва, правителството за период от близо година трябва да фокусира изявите и комуникацията си в това да обясни какви са възможните позитиви и негативи от приемането на еврото. За България съм убеден, че плюсовете са несравнимо повече, а минуси на практика няма, но има хора, в това число и напълно разумни хора, които се притесняват например от рязко повишена инфлация. Която може да се случи, ако държавата влиза в еврозоната при плаващ курс, но не и ако е във валутен борд. Във всички страни преди кандидатстване за еврозоната социологията показва, че около 60-65% от населението вярва, че еврото ще се отрази лошо на доходите и цените. Каквито и да са конкретните числа от изследвания в България, едва ли ще е голяма разликата. Затова тук е нужен политически кураж – все пак министрите, особено в това правителство, са по-скоро по-популистично настроени във времето и предпочитат да правят неща, които мнозинството от хора харесва. Външнополитическият кураж обаче е още по-ключов. България е пробвала досега 3 пъти да води неформални разговори за влизане в чакалнята на еврозоната. Първия път това се случва през 2008 г., когато финансов министър е Пламен Орешарски. Точно преди финансовата криза и преди изборите през 2009 г. Тогава България имаше добри финансови резултати, бюджетът беше на плюс, намаляваха задълженията на държавата и моментът беше добър. Но точно в периода, когато министър Орешарски правилно бе започнал неформални разговори с Европейската централна банка и страните от еврозоната, ни спряха еврофондовете. Тоест ЕК и ЕЦБ ни казаха, че трябва да изчакаме ново правителство. През 2009 г. аз влязох в Министерството на финансите и още през есента – тъй като имаше добра подготовка от предшественика ми – тръгнах на обиколка – финансов министър по финансов министър, за да сондирам какво е отношението към България и да продължим започнатото. За приемане на дадена страна в чакалнята на еврозоната гласуват страните в нея и гуверньорите на централните им банки. Тогава, от една страна, ние имахме добри финансови резултати и покривахме критериите, кризата вече беше започнала да се отразява на макроикономиката, но финансово и фискално стояхме много добре. Но... в началото на 2010 г. падна Гърция. И разговорът нямаше как да се продължи. В края на 2012-а и началото на 2013 година, когато ситуацията в Гърция бе вече овладяна, Европа и ние бяхме започнали да се измъкваме от кризата, растежът у нас беше около 2%, решихме да пробваме пак да водим разговори с ЕЦБ. Вече имахме доста повече опит, Естония току-що се беше присъединила и потърсихме съвет. Оттам ни казаха – ЕЦБ е консервативна, едва ли ще спре някога да е скептична за присъединяване на икономики от Централна и Източна Европа, защото са твърде малки, за да имат положителен ефект върху еврозоната, а пък крият рискове. И единственият шанс е правителството да реши БНБ да попълни апликацията от 3 страници и да кандидатства. Това може да стане в рамките на един ден. За чакалнята на еврозоната има няколко критерия, които България покрива отдавна – единственото изключение бе през 2014 г. заради КТБ, но според критериите кандидатът за ЕRM 2 трябва да отговаря на финансовите и икономическите параметри през последните две години. Тоест и по този показател моментът е сега. И всичко е въпрос на кураж – решаваш и кандидатстваш, въпреки че в неформални разговори ЕЦБ може да е скептична и да призовава да се чака. Това са ми го казвали и финансовите министри на Словакия, на Литва, Естония и Латвия, които минаха вече по този път. Мисля, че премиерът Борисов има този кураж, надявам се да го покаже и по време на председателството ни. Ключови са и разговорите с лидерите от еврозоната. Процесът би трябвало да е формален – изпълнявате ли тези критерии? Да! Да! Да! На следващо заседание на финансовите министри се съгласяват и готово. Знаем обаче, че в такива случаи става дума за политика, а не за формални критерии. Трябват политически разговори. Идеята е проста – не е да питаме дали да кандидатстваме или не. А просто да уведомим ЕЦБ и Европейската комисия: Ако направим това – те нямат изход, трудно се измислят политически причини за отказ, когато се покриват критерии. Този подход сработи във всички страни, присъединили се към еврозоната – от Словакия до Литва. Моментът е подходящ не само заради председателството. Дори „Брекзит“ ни помага – и ЕС, и конкретно еврозоната са притиснати да покажат, че все още са нещо желано. А ние искаме в Европа на първа скорост. Когато сме направили първата крачка – да видим какво ни чака в еврозоната? Една от основните теми преди влизане в еврозоната във всяка присъединяваща се страна е ще се повиши ли рязко инфрацията, оттам – ще се вдигнат ли цените и ще падне ли стандартът на живот? Действително в някои държави след влизането в еврозоната се получава такъв еднократен ефект – повишение на инфлацията. Причината е, че при прехвърляне на цените от местната валута в евро значение има курсът, при който това се прави, а и има увеличение в рамките на „закръгляването” към по-голямото число – тоест, ако нещо струва 1,70, щом се пресметне цената от местна валута според курса на еврото, то в евро цената обикновено става 2.  Противниците на влизането в еврозоната изтъкват това като голяма тема и аргумент защо не бива да бързаме. Само че има разлики между държавите, които влизат в еврозоната при плаващ валутен курс, и тези, които влизат в условията на действащ валутен борд – като България. Какво значи това? Словакия и Словения влязоха в еврозоната в условия на плаващ валутен курс, докато балтийските републики Латвия, Естония и Литва – в условия на валутен борд, поддържан за сходен период като в България – около 20 години. Тази разлика е важна. Ако си в условия на свободен валутен курс – получаваш курса на еврото към местната валута в деня на присъединяване към еврозоната. Съответно оттам всички търговци и банки започват да „закръгляват” цените си към по-голямото цяло число. Страни във валутен борд обаче влизат в еврозоната на курса спрямо еврото, който е обявен в самото начало – в нашия случай през 1997 г. При тези условия няма как да има ефект „инфлация” в голям размер, защото отдавна цените – на стоки, услуги, банкови кредити, са на цени, съобразени с курса на еврото, който няма да се промени. И той е около 1,96 за евро. Разбира се, може да има лек ръст на инфлацията – в рамките на 1-2%, когато се закръглява от 1,96 – какъвто е курсът, на 2. Това обаче не е нещо, което ще се отрази зле на икономиката. Дори обратното – през последните години в България има по-скоро слаба дефлация, така че една малка здравословна инфлация от 1-2% може да се окаже добра за приходите – при такава инфлация се увеличават с малко заплати и пенсии. Друга тема, която не би трябвало да е основна за влизане в еврозоната, но от 2014 година насам за България е основна тема, това е, че с присъединяването си към еврозоната ние влизаме автоматично в Единния банков съюз. Какво значи това на практика? Първо, трите най-големи банки в България – с най-много активи – автоматично минават под надзора на ЕЦБ. А не на БНБ. Второ – всички банки, които нямат „майки” в страни от еврозоната, също минават под надзора на ЕЦП. Да го кажем по-просто – ако утре влезем в еврозоната, автоматично Уникредит Булбанк, ДСК и банката на трето място по активи в момента минават под надзора на ЕЦБ с централа във Франкфурт. Същото се случва автоматично и с банките с българска собственост – например БАКБ, Инвестбанк, ЦКБ, ПИБ и... Тук щеше да бъде и КТБ, ако не беше във фалит. Правилото важи и за банките с „майки” в страни извън еврозоната, например Турция. Това за повечето държави не е от кой знае какво значение. В България обаче, както видяхме, надзорът на БНБ не беше на ниво и страдаме всички от провала на КТБ. Това нямаше да се случи, ако бяхме в Единния банков съюз. Между другото, страни като България могат да кандидатстват и доброволно за участие в Единния банков съюз – без да са в еврозоната. В края на 2012 г. пробвахме да направим това. Но ръководството на БНБ, от което на практика зависи кандидатстването, тогава беше против. Но ако не тръгнеш доброволно, което явно БНБ не иска да направи, при влизане в еврозоната присъединяването към Европейския банков съюз е автоматично. А това значи наистина друго ниво на надзора над банковия сектор у нас. Друга тема, която противниците на присъединяването към еврозоната изтъкват, е именно във връзка с Европейския банков съюз. Влизането в него значи, че България става част и от единната банкова застраховка в Европа. Тоест – ако някоя банка в ЕС има проблеми, на нея й се дава ликвидност с пари от ЕЦБ. За да се отпуснат тези пари обаче, всички участници в еврозоната поставят като застраховка собствени пари. Това стана тема в периода между 2012 и 2014 г. в Европа заради проблемни банки в Гърция, Испания, Италия. Това е факт – при влизане в еврозоната ще се изчисли коефициент на участие в единната застраховка на база колко е голяма банковата ни система спрямо тази в ЕС. Отговорът за България – банковата ни система е около 1,5% от тази на ЕС. Тоест доста е малка. Съответно в случай на проблеми в европейска банка страната ни ще трябва да поеме 1,5% от сумата на общата банкова застраховка в ЕС. В зависимост от годината това може да значи сума в границите между 200 и 400 млн. евро. България ще трябва да покрива този ангажимент през БНБ – тя трябва да постави резерв в случай на проблеми в европейски банки. В момента, в който банковата криза отмине – например дадени са пари за ликвидност на банка в Гърция и проблемът е преодолян, то тези пари се връщат с лихви в период от няколко години. А лихвите са солидни. Пример за това е как през последните месеци става ясно, че Гръцката централна банка дължи на Германия 908 млн. евро, защото Германската централна банка е дала значителна част от парите за банковата застраховка за Гърция. С други думи – и тази „заплаха”, за която говорят противниците на еврозоната, не е реална – да, възможно е да се наложи да се платят едни пари при криза с банки в рамките на еврозоната, но тези пари се връщат впоследствие. С лихва. Какво всъщност е валутният борд освен фиксиран курс на лева към еврото? В момента на всеки лев в обращение в БНБ има покритие в евро. Всичките пари в обращение в момента са около 90 млрд. лв. Срещу тези пари в БНБ стоят във всеки момент 40-45 милиарда евро – тоест по 1 евро за всеки 1,96 лв. Тези пари в европейска валута стоят и чакат – в условията на валутен борд те трябва да са ликвидни във всеки един момент. Тоест видът им най-общо е в банкноти и сумата покрива напълно сумата от левове в обращение. Един от най-големите плюсове от присъединяването ни към еврозоната, освен че банковата ни система ще е в много по-сигурни ръце, е, че в момента, в който влезем, този резерв от евро повече не ни трябва. В деня на влизане БНБ изтегля левове и праща наличното евро навън. Това ще има еднократен – за година-две поне – положителен резултат за икономиката, защото една голяма парична маса, която е стояла „в бездействие”, започва да влиза в обращение наведнъж, завърта се в икономиката. Какво показва опитът на другите страни от ЕС, приели еврото в условия на борд – появява се малка, по-скоро здравословна инфлация, но се наблюдава и доста осезаемо покачване на икономическия растеж. Той се повишава с около 1,5% само заради освобождаването на валутния резерв. Да дам пример с България – ако тази година бяхме влезли в еврозоната и имаме 4% икономически растеж, реално той щеше да е около 5,5%. Как изглежда това в пари – България е страна, чиято икономика върви около 100 млрд. лв. и расте с 4% тази година. При допълнителен ръст от още 1,5% това ще значи 2 млрд. лв. допълнително в икономиката. Това вероятно най-малко се разбира от хората – че един голям паричен резерв се прехвърля към икономиката и може да доведе до положителен ефект, който трае 2-3 години. Ако страната ни е в еврозоната, освен директните ефекти, за които говорим – трябва да видим има ли по-дългосрочен положителен ефект. И отговорът е – да, има. Той е по-скоро репутационен и от чисто икономическа гледна точка е трудно обясним. Но е факт. В момента, в който си част от еврозоната, цената на дълговете – и на държавата, и на домакинствата, и на бизнеса – пада значително. Това е още по-трудно обяснимо през правилата на пазара в страни във валутен борд, при които практически рискът е сведен до минимум. Финансовите пазари не са напълно рационални или винаги се мисли, че щом има борд, въпреки гаранциите във всеки момент по-глупава политика или група глупави политици могат да го свалят. Затова се държи по-висок лихвен процент. Това се вижда и сега в България – ако семейство поиска ипотека в която и да е банка и каже – дайте ми срещу това обезпечение оферта в левове и в евро, лихвата в левове ще е с около 1,5% по-висока от тази в евро. Просто рискът в първия случай се смята за по-висок и това не зависи от конкретната банка, пред която кандидатствате. Реално такъв риск няма, защото за всеки 2 лв. в обращение има 1 евро в БНБ, но финансовите пазари се презастраховат. В момента, в който влезем в еврозоната, тези 1,5% разлика в лихвите ще отпаднат – и за държавата, и за домакинствата. Ефектът за кредитите за бизнеса ще е малко по-малък, защото обикновено, ако дадена фирма се занимава с търговия и външни инвестиции, така или иначе се теглят кредити предимно в евро. При домакинствата съотношението между кредитите във евровалута и в левове е приблизително 50:50. Тоест за поне половината от домакинствата ще намалеят лихвите по кредити. А това е значителна сума, която ще остане у хората. През последните 3 години се вижда и колко по-евтино е правителството да взема заеми в евро. Вероятно затова и кабинетът „Борисов 2” преди 2-3 години се полакоми и взе доста повече пари, отколкото му трябват. От икономическа гледна точка отговорът е по-скоро не. Няма правителство, което да е достатъчно безразсъдно да поиска друг курс на еврото – различен от този по време на валутния борд. Не искам изобщо да си помислям друго. Инфлацията е тема, но в много по-малка степен, отколкото хората си мислят. Банковата застраховка е тема, но вече се вижда, че това не е загуба на пари, а тъкмо обратното. Има обаче една тема, по която се говори все повече не само в България, а и в Европа. Тя се повдига от икономисти – дали изобщо присъединяването на нови по-малки икономики към еврозоната е добра идея. За тях и за еврозоната от чисто икономическа гледна точка. Отговорът, меко казано, е, че въобще не е ясно дали влизането в единния паричен съюз с много по-големи от твоята икономика е добра икономическа идея. Това се вижда в примери като Гърция, Португалия. Ако се погледне назад във времето – от създаването на еврозоната до сега, кой печели и кой губи икономически, е доста лесно да се изчисли, че Германия е спечелила много, Холандия е спечелила много, Австрия е спечелила донякъде от създаването на еврозоната. По-малките икономики по-скоро са загубили просто защото не са били достатъчно конкурентоспособни да се състезават в една и съща валутна среда с немски, австрийски или холандски фирми. Този разговор съществува от 20 години, от самото създаване на еврозоната, но се обостри силно през последните няколко години заради Гърция. В България конкретно обаче този разговор няма смисъл. Причината е, че ние сме във валутен борд от 20 години и сме обвързани с еврото. Ако нямахме борд и бяхме на плаващ курс – като Унгария, Румъния, Чехия, Полша, ситуацията би била друга. Тези държави затова са в по-изчаквателна позиция и този чисто икономически разговор за тях е интересен. Но нашата ситуация е различна. Макар да използваме лева като своя валута, монетарната ни политика се управлява практически от ЕЦБ заради курса спрямо еврото. От тази гледна точка България вече носи всички икономически минуси от това, че икономиката ни е много зависима от големите икономики в еврозоната. Само че нямаме нито един от плюсовете – например по-ниските лихви. Казано простичко – болестта, до която еврото довежда в по-малки икономики, които са част от еврозоната – ние вече я имаме. И ще продължим да я имаме и занапред. Но пък нямаме достъп до „имуностимулатори”, които идват с присъединяването към общия валутен съюз. Тоест боледуваме си, без да има защо.", "date": "2017.12.29", "title": "Да кандидатстваме за еврозоната сега"}
{"url": "http://clubz.bg/62337-kriqt_li_se_pak_dosieta_agenciq_arhivi_ne_si_dava_dokumentite", "text": "Има ли отново опит някой да крие от комисията по досиетата документи, които по закон трябва да бъдат в централизирания архив на комисията и оригиналите да са нейно разположение, за да може да си върши работата? Повече от 10 години след като комисията по досиетата заработи, опитът на други институции да не предават папки за периода 1944-1991 продължават. И ако досега такива действия в годините си позволяваха предимно служби като държавното разузнаване и \"Военна информация\" с оправдание как разкриването на досиетата на Държавна сигурност можело да застраши националната сигурност (твърдение, оборвано многократно от фактите - б.а.), сега комисията по досиетата не може да си вземе папките от Агенция \"Архиви\" - в частност от Централния военен архив, който се намира във Велико Търново.  В последния си редовен доклад до Народното събрание за дейността на комисията по досиетата в периода 20 юли-20 декември 2017 г. пише, че със свое решение комисията е  И в доклада на комисията по досиетата за първото полугодие на 2017 г. фигурира проблемът с отказа на агенция \"Архиви\" да си предаде документите в съответствие с действащия закон. Но реакция откъдето и да е - Министерски съвет или комисията по вътрешна сигурност в Народното събрание, при която постъпват докладите, няма. През 2016 г. комисията по досиетата и агенция \"Архиви\" са уточнили и график за предаването на папките в архива на  ДС, но това така и не се случва.  Според закона за досиетата, държавният архив и всички негови подразделения са сред институциите, длъжни да предадат документите си на комисията по досиетата. Всички институции с това задължение трябваше да са подготвили за предаване папките си в срок от 8 месеца след влизането в сила на специалния закон за досиетата. Той бе приет в края на вече далечната 2006 г. Председателят на агенция \"Архиви\" се назначава от министър-председателя. В момента начело е доц. д-р Михаил Груев, назначен през пролетта на 2015 г. от премиера Бойко Борисов. Работата на агенцията пък понастоящем е под надзора на вицепремиера от ВМРО Красимир Каракачанов (един от политиците, обявен като агент на бившите комунистически служби от комисията по досиетата - б.а.). Любопитно е, че заместник на Груев е Румен Борисов - назначен по време на служебния кабинет на Огнян Герджиков. Самият той дълги години бе член на комисията по досиетата. Според източници на Клуб Z, от агенция \"Архиви\" преди време са искали от юристите на Министерския съвет да им кажат дали трябва да изпълнят закона за досиетата. Отговорът е бил положителен - трябва. Но това не се случва. Пред Клуб Z Михаил Груев призна част от мотивите си: Самият той призна, че причина да не се изпълнява законът е реплика от вицепремиера Каракачанов, който в края на септември 2017 г. обяви как \"комисията по досиетата е ненужна\" и трябва да бъзе закрита. Пак Каракачанов обясни тогава, че архивите на ДС трябва да отидат в държавния архив.  Подобни твърдения до момента са се чували само от БСП, които, за разлика от Каракачанов, са в опозиция на кабинета \"Борисов 3\". А самото управление, начело с премиера Борисов, твърди, че е прозападно. До момента последователен защитник на работата на комисията по досиетата от ГЕРБ е бил най-вече Цветан Цветанов.  Попитан защо е спряно решение за изпълнение на действащия закон само на база на подхвърлени в публичното пространство идеи за промени в този закон, които обаче не са факт - тоест няма дори написан законопроект, камо ли нещо по-сериозно, Груев изтъкна още един аргумент. По думите му агенцията, която оглавява, не предавала документите и защото мандатът на членовете на комисията по досиетата е изтекъл. По закон обаче органът продължава да действа легитимно, докато не бъде избран нов състав на комисията по досиетата. А това е работа на Народното събрание.  Аргументът за закриване на комисията по досиетата, че вече си била свършила работата по разкриване на документите на Държавна сигурност, също не издържа на проверката на фактите. Все още има институции, които не предават пълния списък на кадрите си, които подлежат на проверка за агентурно милано. Преди всеки вид избори комисията има задължение по закон за проверява кандидатите - за депутати, кметове, общински съветници, президент и вицепрезидент, евродепутати. Проверява се по закон и всеки състав на Министерския съвет - тоест всички назначения в изпълнителната власт. Неотдавна с промени в закона бе разширен и обхватът на хората, занимаващи се с публична дейност, които подлежат на проверка за досие от ДС - например в медиите, учебните заведения и т.н. Освен това вече на изследване за принадлежност към комунистическия репресивен апарат подлежат и управтелни и надзорни органи на държавни и общински предприятия, прокуристи, на участници в приватизацията, на спорни организации и т.н.  Неотдавна в   председателят на комисията по досиетата Евтим Костадинов пък припомни, че начинът на съхранение и унищожаване на документи в агенция \"Държавен архив\" е съвсем различен от този в специализирания архив на комисията по досиетата - тоест председателят на агенция \"Архиви\" и няколко негови подчинени могат да взимат решения кои документи не е нужно да се пазят и те могат да бъдат унищожени. Според специалисти това поставя под съмнение изобщо запазването на архивите на бившата Държавна сигурност, ако те бъдат предадени.  В закона за досиетата има опция, според която  По казуса с агенция \"Архиви\" обаче първо на ход е сезираната вече прокуратура, както и Министерският съвет, на чието подчинение е агенцията, неизпълняваща закона за досиетата. ", "date": "2017.12.29", "title": "Крият ли се пак досиета? Агенция \"Архиви\" не си дава документите"}
{"url": "http://clubz.bg/62344-napadatel_razstrelq_7_dushi_pred_cyrkva_v_egipet", "text": "Нападател откри огън по богомолци днес и силите за сигурност пред коптска църква в предградие на Кайро и уби най-малко 7 души, предаде Ройтерс. Той бе ранен и арестуван, съобщиха от египетското МВР. По-рано източник от силите за сигурност заяви, че нападателите били поне двама, като единият бил убит, а другият избягал. \"Даеш\" пое отговорност за 44 убити в две църкви в Египет Според МВР мъжът първо стрелял по магазин, намиращ се на 4 километра разстояние от църквата. Той убил там двама души, след което дошъл пред църквата \"Мар Мина\" в южното предградие Хелван на етипетската столица. Там той започнал да стреля напосоки и се опитал да хвърли взривно устройство. Засега никой не е поел отговорност за атаката. През последните години ислямисти поеха отговорност за няколко нападения срещу доста голямата християнска общност в Египет. Сред тях са двата атентата навръх Цветница тази година и взрив в най-голямата коптска църква в Кайро през декември 2016 г, при който бяха убити 28 души. При днешната атака са убити общо 9 души, сред които един полицай, казаха от вътрешното министерство. Според други източници убитите пазители на реда са трима. Друг свидетел, който пожела анонимност, разказа, че полицай е бил убит, докато се приближавал към входа на църквата, за да попречи на стрелеца да влезе вътре. Християнският храм в Хелван е силно охраняван поради настъпващата идната седмица православна Коледа по Юлианския календар. Тя се празнува на 7 януари. Засилено полицейско присъствие има и пред другите църкви в Египет. Президентът Абдел Фатах ал Сиси изказа съболезнования на семействата на жертвите и нареди засилване на мерките за сигурност.", "date": "2017.12.29", "title": "Нападател разстреля 7 души пред църква в Египет"}
{"url": "http://clubz.bg/62343-turciq_i_rusiq_podpisali_sdelka_za_raketi_s_400", "text": "Турция и Русия са подписали договор, според който Москва ще достави на Анкара ракети С-400 тип \"земя-въздух\", предаде Ройтерс. Така е финализирана сделка, върху която двете страни са работили повече от година. Твърди се, че тя е на стойност 2,5 милиарда долара. Тя предизвика опасения на Запад, тъй като Турция е член на НАТО, а системата С-400 не може да се съвмести с военното устройство на пакта. Това е поредната стъпка на Анкара да засили отбранителните си способности на фона на заплахите от юрдските и ислямистките бунтовници у дома и конфликтите в съседните Кирия и Ирак. Турция завива към Русия, купува ракети С-400 Не се съобщават подробности за споразумението. Официални представители не бяха открити за коментар. Но Сергей Чемезов - щефът на руския държавен концерн \"Ростех\", заяви пред в. \"Комерсант\" в сряда, че Москва ще достави на Анкара 4 комплекса С-400. Той допълни, че се очаква първите доставки да бъдат извършени през март 2020 г. и че Турция е първата страна от НАТО, която ще се сдобие с тези модерни системи. Днес турски вестници цитираха президента Реджеп Ердоган, според когото страната му ще вземе заем от Москва в рубли, а не в долари. Според Сергей Чемезов Турция ще плати веднага 45 на сто от сделката, като Русия ще осигури заеми за покриване на останалите 55 процента. Руското финансово министерство ще покрие сделката от държавната хазна, а руски банки ще участват само в прехвърлянето на фондове, каза източник в Москва. С-300 и С-400 - руските ракети страшилища Отношенията между Москва и Анкара рязко се влошиха в края на 2015 г., когато Турция свали руски боен самолет, за който твърдеше, че е навлязъл във въздушното й пространство от съседна Сирия. След това обаче връзките бяха възстановени, макар двете държави да подкрепят различни страни в сирийската война. Сега те си сътрудничат в мирните усилия в арабската република, както и в проекти в отбраната и енергетиката. Освен за ракетите С-400, Анкара иска да сключи военни сделки и с други държави. През ноември Турция се разбра с Италия и Франция да засилят съвместното си сътрудничество в съвместни отбранителни проекти. Като първа стъпка френско-италианският консорциум ЕУРОСАМ и турски компании ще се опитат да разработят система, базирана на ракетните системи САМП-Т. Турция вложи големи средства и в развитието на собствената си отбранителна индустрия. Става дума за проекти с бойни хеликоптери, танкове, дронове и бойни кораби. С-300 и С-400 - руските ракети страшилища", "date": "2017.12.29", "title": "Турция и Русия подписали сделка за ракети С-400"}
{"url": "http://clubz.bg/62338-haralan_aleksandrov_dogan_podkrepi_borisov_po_edin_izumitelen_nachin", "text": "Бойко Борисов: Ахмед Доган е мъдър човек. От 27 г. е в управлението Това заяви пред БНТ социалният антрополог Харалан Александров в коментар за изминалата политическа година. Според него икономическият растеж и скандалите, случили се през 2017-а, са свързани. Според него опозицията е в „отчаяно състояние, откъдето и да я погледнеш“. Той смята, че експанзията в международен план  е закономерен резултат от големите развития в глобален план и преди всичко от упадъка на неолибералния световен ред. Ден 2 от решението за Пирин: \"Знаят ли министрите какво са гласували?\" И даде за пример казуса с втория лифт на Банско, при който според него Валери Сименов победил „Леонардо ди Каприо и Джаред Лето, които пуснаха сърцераздирателна снимка на малко мече“. Местната общност в Банско се оказала по-силна и станала важна. Леонардо ди Каприо: Спасете Пирин от ски експанзията Според него този конфликт тепърва ще се развива, като всяко от решенията на екоминистерството ще бъде следено под лупа ще бъде атакувано, обжалвано и ще се мобилизира огромен международен ресурс в двете посоки. И от Холивуд пишат на Борисов за ски зоната в Банско „Това е много здравословно – смята Александров. - Защото поставя под натиск българската администрация да започне да работи по човешките правила. Имаме всички основания да очакваме това да се случва. В българската администрация работят много млади екологично настроени хора, това не са корумпираните чиновници от 90-те, които позволиха застрояването на Черноморието.“ През годината другото поле, в което сме водили активна политика са светът и Балканите, по които „исторически имаме компетентност“, смята още той. А Борисов се бил справил „по най-добрия възможен начин, без да има специална подготовка“, защото „неговата интуиция работи и в международен план“. Ден 2 от решението за Пирин: \"Знаят ли министрите какво са гласували?\" Леонардо ди Каприо: Спасете Пирин от ски експанзията И от Холивуд пишат на Борисов за ски зоната в Банско", "date": "2017.12.29", "title": "Харалан Александров: Доган подкрепи Борисов по един изумителен начин"}
{"url": "http://clubz.bg/62345-tejkovyoryjeni_policai_shte_ohranqvat_nova_godina_v_sofiq", "text": "София ще бъде сериозно охранявана в новогодишната нощ, съобщиха от МВР. Десетина екипа полицаи ще бъдат въоръжени с автоматични оръжия. Те ще следят реда в различни части на столицата. Особена концентрация на празнуващи по улицата на града се очакват на площад \"Батенберг\", където ще се съберат около 20 000 души. Два реда тежка техника ще пазят столичани, включително и от атаки с автомобили. Налице ще са и екипи на пожарната и линейки. Площадът ще бъде ограден и хората ще бъдат допускани през 8 контролно-пропусквателни пункта. Не носете чадъри, и разбира се също така стъклени бутилки, остри предмети, пиротехника или оръжие, настояват от полицията. Допълнителни екипи пазители на реда ще бъдат на пост и пред търговските центрове, гарите и летището.  От СДВР съобщават, че е имало като цяло намаление на престъпността през коледните дни - има само няколко случая на джебчийство, задържани с наркотици, както и 25 пияни шофьори. Според ръководството това е в резултат на ефективни превантивни мерки, като разполагане на допълнителни екипи в малките населени места.", "date": "2017.12.29", "title": "Тежковъоръжени полицаи ще охраняват Нова година в София"}
{"url": "http://clubz.bg/62339-top_klientyt_na_magnitski_osyden_na_9_g_koloniq_v_rusiq", "text": "Тверският съд в Москва осъди днес задочно на 9 години пребиваване в трудова колония Бил Браудър - основателя на британския инведстионен фонд Hermitage Capital, предаде ТАСС. Той е признат за виновен в умишлен фалит и укриване на данъци в размер на над 3 милиарда рубли (43 милиона евро). Браудър е най-известният клиент на руския адвокат Сергей Магнитски, арестуван и починал в затвора при неизяснени и до днес обстоятелства през 2009 г. Твърди се, че той е бил изтезаван в ареста. Заради смъртта му САЩ приеха Глобалния закон \"Магнитски\". Именно Браудър е главен лобист за приемането му. Примерът на САЩ бе последван от Канада, Литва и Естония. Путин обвинява топ клиента на Магнитски в три убийства На британеца е наложена и глоба от 200 000 рубли (2892 евро). Същите присъда и глоба получава и руският бизнесмен Иван Черкасов, партньор на Браудър. И той е осъден задочно. Двамата бизнесмени трябва също така да изплатят обезщетение от общо 4,2 милиарда рубли (60 милиона евро). И на Браудър, и на Черкасов се забранява за упражняват бизнес дейност на територията на Русия в продължение на три години след изтърпяване на наказанието. Русия издирва най-известния клиент на Магнитски чрез Интерпол От присъдата става ясно, че Уилям Браудър е признат за виновен в организирането на умишлен фалит на компанията \"Далняя степ\". Черкасов пък е виновен в осъществяването на престъпен план. Става дума за сделки, извършени с помощта на британската банка HSBC през 2004-2005 г. Тогава от \"Дальняя степ\" были изплатени дивиденти на кипърска компания и преведени 600 милиона рубли (8,6 милиона евро) в Обединената банка на дребния бизнес (ОБДБ) и Далекоизточната регионална банка (ДРБ). И на двете банки по-късно властите отнели лицензите. Според следствието тези действия позволили на Бил Браудър да извади активи от компанията преди нейния фалит, с което той нанесъл значителни щети на държавата. Процесът в Тверския съд е второто дело срещу топ клиента на Сергей Магнитски, което се гледа задочно. На 11 юли 2013 г. същият московски съд задочно осъди Браудър на 9 години затвор по обвинение в укриване на данъци в размер на над 522 милиона рубли (7,5 милиона евро) чрез фалшифициране на данъчни декларации и незаконно използване на облекчения, предназначени за инвалиди. По същото дело бе съден и Сергей Магнитски - главният одитор на Hermitage Capital. Той бе арестуван през 2007 г. и почина в следствения изолатор две години по-късно. Как станах враг №1 на Путин (ОТКЪС) На 19 ноември в. \"Обзървър\" съобщи, че руският президент Владимир Путин обвинява Бил Браудър в три убийства. И трите смъртни случая са свързани с измама в размер на 195 милиона евро, в които се предполага, че са замесени руски чиновници. Именно това престъпление е разкрито от Магнитски и вероятно одиторът плаща за това с живота си. Месец преди обвиненията на Путин Русия за пети път поред вкара самостоятелно името на Браудър в базата на Интерпол. Международната организация отказва да вкарва бизнесмена в тази база, като се аргументира, че той е преследван по политически причини. Москва обаче се възползва от \"вратичка\", позволяваща една държава да вкарва едностранно искане за арест на определено лице. През пролетта в България излезе книгата на Браудър \"Заповед за арест\", в която той разказва как властта в Русия е насочила цялата си мощ срещу него, как са правени поредица от опити да бъдат откраднати негови фирми и инвестиции. Русия издирва най-известния клиент на Магнитски чрез Интерпол Как станах враг №1 на Путин (ОТКЪС)", "date": "2017.12.29", "title": "Топ клиентът на Магнитски осъден на 9 г. колония в Русия"}
{"url": "http://clubz.bg/62340-nositel_na_zlatnata_topka_stana_prezident_na_liberiq", "text": "Бившият футболист Джордж Уеа стана президент на Либерия, след като спечели балотажа срещу досегашният вицепрезидент, 73-годишният Джоузеф Боакай. Носителят на \"Златната топка\" за 1995 г. получи 61,5 процента срещу 38,5% за Боакай. Уеа надделя в първия тур в края на октомври, но изборите стигнаха до втори, тъй като за най-популярния по света либериец вот дадоха 38,4 на сто от избирателите и той не успя да преодолее бариерата от 50 процента. Джордж Уеа беше издигнат от Коалиция за демократична промяна. Съперникът му Боакай пък представлява управлявалата досега Партия на обединението. Уеа наследява Елън Джонсън Сърлийф в първото демократично предаване на властта в Либерия от 73 години. Бившият футболист се обърна към сънародниците си първо в туитър, като увери, че съзнава отговорността. Не се страхува от предизвикателството. Победата му бе отпразнувана бурно по улиците и площадите на Либерия от неговите привърженици  Джордж Уеа е сред най-великите африкански футболисти в историята. Той единствен от континента печели \"Златната топка\". Това стана през 1995 г., когато футболистът на \"Милан\" наследи Христо Стоичков с отличието. Правилата бяха променени, вече можеше да се гласува и за неевропейци. Така Уеа стана първият играч от друг континент, триумфирал с най-престижния индивидуален трофей във футбола. Освен за \"Милан\", Уеа игра също за \"Челси\" и \"Пари Сен Жермен\". Той има 60 мача и 22 гола за Либерия, с националния тим на която не можа да играе на световно.", "date": "2017.12.29", "title": "Носител на \"Златната топка\" стана президент на Либерия"}
{"url": "http://clubz.bg/62138-dvojnite_standarti_na_evropa", "text": "Любим похват на популистите е да илюстрират т.нар. демократичен дефицит на ЕС чрез достъпното сравнение с бившия Съветски съюз – вместо „говори Москва“ днес имаме „говори Брюксел“. Това съвпада идеално с целите на руската хибридна пропаганда. Сравнението между ЕС и СССР, разбира се, е абсурдно. Но неговата абсурдност не изключва отделни прилики, които са по-видими за хората в т.нар. нови държави членки – за тези, които са преживели съветската система за разлика от „старите“ европейци, които само са я гледали на кино.  Тоталитаризмът направи хората от бившия източен блок особено чувствителни към демагогията, т.е. към разминаването между думи и дела, между идеал и реалност. На нивото на масовото съзнание то ерозира съветската система отвътре и направи нейната имплозия въпрос на време. На същото ниво то ерозира европейския консесус и единство днес. Заради тази чувствителност бившите соцдържави, които се присъединиха към ЕС през 2004 г., вече не само имат евроскептични или поне еврокритични партии. В повечето от тях тези партии управляват – „Фидес“ в Унгария, „Право и справедливост“ в Полша, АНО в Чехия. Това са страните от бившия съветски блок, които в най-мрачните години на студената война дръзнаха да въстанат срещу диктата на Москва, а сега лидерите им печелят избори като борци с „Брюксел“. Истина е, че отговорните политики и политици невинаги са популярни като разказа на популистите. Но причината той да събира публика е в реалните недъзи на Европа. Може да се каже, че днес един от белезите за европейската зрялост на едно общество е наличието на евроскептицизъм. Ако никой не иска да те освобождава от „Брюксел“, значи си още в ранния и наивен европейски период. Европа няма да може да спре „вишеградската“ си тенденция, докато не признае, че сама я е създала и че една от причините за нея са двойните стандарти. Най-близкият до всекидневието пример за тях е двойното качество на продуктите. ЕС беше принуден да признае, че е допуснал бизнесът да предлага храни и други битови стоки с източно и западно съдържание и качество. И че това става въпреки наличието на европейска политика, законодателство и комисар и служби за защита на потребителите. Европейската комисия призна проблема, обяви се на висок тон срещу него, но не предложи ново законодателство за решаването му. Ограничи се с указания и помощ за националните власти да прилагат съществуващото законодателство, което очевидно не е предотвратило двойното качество на стоките. Вторият най-достъпен пример за двоен стандарт е разширяването на европейската зона без вътрешен граничен контрол, известна като Шенген. Всичките ѝ досегашни 26 членки са приети, след като са изпълнили техническите условия за това. Да, процесът завършва с единодушно политическо решение на шенгенските вътрешни министри, но досега то е било формалност при изпълнение на техническите изисквания. Изведнъж подходът се променя коренно, когато пред прага на зоната за свободно пътуване застават България и Румъния. Те изпълняват техническите изисквания за членство още през 2011 г., обаче да получат ключ за външната врата на Шенген се оказва политически несмилаемо за правителствата на няколко държави членки. Те не могат да „продадат“ приемането на българи и румънци в техния свят на своите избиратели. Само Холандия си признава това открито. Още няколко държави „се крият“ зад нейната съпротива, която е достатъчна да разруши задължителното единодушие за приемане на нови страни в зоната. От България и Румъния обаче се очаква да пазят външните граници на ЕС от нелегални мигранти и терористи и те се справят с това за разлика от шенгенските страни, като Гърция например. Особено отблъскващи се двойните стандарти на Европа по отношение на диктаторите в нейните околности и в света. Беларуският президент Александър Лукашенко, наричан „последния диктатор в Европа“, до съвсем скоро беше в пълна изолация. Никой в ЕС не го посещаваше и той не беше желан в ЕС. За разлика от азербайджанския си колега Илхам Алиев. Всъщност Лукашенко и Алиев са две разновидности на един и същ постсъветски авторитаризъм. И двамата управляват несменяемо след нагласени избори. И двамата мачкат опозицията, свободата на словото и държат политически затворници. Разликата между тях е една – Азербайджан има нефт и газ, а Беларус – картофи. Ситуацията стана толкова конфузна, че за следващата среща на страните от Източното партньорство на ЕС (Азербайджан, Армения, Беларус, Грузия, Молдова и Украйна) ембаргото за Лукашенко тихомълком падна. Председателят на Европейския съвет Доналд Туск каза, че има покана до Беларус, а нейните институции ще решат кого да изпратят. Двойствена е европейската политика и по отношение на друг авторитарен лидер – Владимир Путин. От една страна, Русия е под европейски санкции заради анексията на Крим и подкрепата на сепаратисткия бунт в Донбас. От друга обаче – бизнес отношенията ѝ с Европа на ниво държави членки продължават.  Германо-руският проект „Северен поток-2“, отделен пример за двоен стандарт, на който ще се спрем по-късно, продължава да се развива и успя да внесе разкол в ЕС. Путин може да е изолиран от Г-7, но това не пречи на двустранните му срещи с европейски лидери от групата, като например с френския президент Еманюел Макрон или с италианския министър-председател Паоло Джентилони или с предшественика му Матео Ренци. Критики за близките си отношения с руския лидер обаче отнася само унгарският министър-председател Виктор Орбан. Името на Орбан веднага напомня за друго възпалено място на Европа – върховенството на закона. В далечните добри икономически времена изглеждаше, че проблеми с него имат само България и Румъния – най-новите, най-бедните, най-неразвитите и останалите най-близко до комунистическото си минало. ЕС направи специален механизъм за наблюдение, за да им помогне да се сдобият с независимо и професионално правосъдие и да намалят до поносими нива корупцията и организираната си престъпност.  За десет години евронаблюдение двете балкански съседки се бореха с променлив успех с дефицитите си на законност и справедливост. Но докато Европа ги наблюдаваше, в нея се навъдиха примери на беззаконие, които поставят все по-настойчиво въпроса защо мониторингът е само върху България и Румъния?  Правителствата в Унгария и Полша се опитаха да ограничат властта на съдебната система да ги контролира, да установят контрол над медиите, да ограничат възможностите за съпротива от гражданското общество. Заради тези две страни през 2014 г. Комисията създаде т.нар. рамка за върховенството на закона – друг вид мониторингов механизъм, който на теория може да доведе до задействане на член 7 от Лисабонския договор, по силата на който държава членка може да бъде лишена от права, като например правото на глас. Досега обаче Брюксел не дава убедително обяснение защо само Полша е обект на „рамката“, след като в Унгария наблюдаваме същите методи, форма и стил на управление. Първият зам.-председател на Комисията Франс Тимерманс обяснява, че докато Будапеща продължавала диалога с Брюксел въпреки различията, Варшава го отказвала. Извън българо-румънския механизъм и „рамката“ има и трета постоянна форма на наблюдение за корупция над всички страни членки с доклади на всеки две години. В тях обаче не се споменават имена и примери. Комисията настоява, че това наблюдение не бива да се бърка с мониторинга над България и Румъния, който щял да продължава и бил съвсем друга работа. Разнообразните механизми, томовете доклади обаче не предотвратиха нито безобразия като „Дизелгейт“ в Германия (монументална индустриална измама с отровните емисии на автомобилите), нито назначенията на членове на семействата на политици на фиктивни държавни длъжности с реални заплати във Франция, нито убийството на най-известната журналистка в Малта, разследвала корупция в обкръжението на министър-председателя. И с това посочените с пръст и отлъчените от Шенген България и Румъния нямат нищо общо. Подобен двоен стандарт има и в политиката за разширяване на ЕС. От 2009 г. Македония има статут на страна кандидатка, но не може да започне преговори за членство заради добре известни проблеми със съседите си. Скопие е обект и на справедливи критики за корупция, липса на независимо правосъдие, неспазване на правата на малцинствата, цензура и несвободни медии. По какво обаче Турция превъзхожда Македония по която и да е от изброените точки? По нищо. Тъкмо обратното – управляващите в Скопие изглеждат „добри ученици“ в сравнение с авторитарния и репресивен режим на турския президент Реджеп Тайип Ердоган, с лова на вещици в страната му, с десетките хиляди арести и уволнения без солидни правни основания, с хвърлените в затвора журналисти и политици от опозицията, със затворените медии. Турция обаче води преговори за членство в ЕС от 2005 г. ЕС не посмя да ги прекрати дори когато турският президент Ердоган я предизвиква с абсурдни обвинения – в „нацизъм“ и покровителство на тероризма. За всички е ясно, че зад търпението на Брюксел към него е страхът той да не отвори границите за трите милиона мигранти, които страната му приютява. Не може да се отрече, че Европа винаги повдига въпроса за човешките права в срещите с трети страни. Но го прави по един начин с Китай и по съвсем друг с Куба, да речем. Ценностите са еднакви, но разликата в интересите в двата случая е гигантска. Тя прави ценностите да изглеждат неубедителни. Същия сблъсък между ценности и интереси илюстрира крамолният проект „Северен поток-2“. Проектираната 1225-километрова тръба по дъното на Балтийско море дублира вече съществуващия „Северен поток-1“ и трябва да пренася по 55 млрд. куб. метра газ годишно пряко от Русия за Германия. Очевидната ѝ цел е да заобиколи проблемната транзитна страна Украйна. Политически ЕС декларира, че е солидарен с нея и я подкрепя. Бизнесът обаче не е съвсем съгласен с тази солидарност. Той иска редовни доставки на газ, които Русия е готова да осигури, не е готов да носи рискове и да се отказва от печалби заради стремежите на някакви украинци към Европа, гледа със съмнение и погнуса на дълбоко корумпираната постсъветска държава. Така че вместо да се решава украинският въпрос на принципна основа, балтийският байпас позволява той да бъде просто заобиколен. Срещу „Северен поток-2“ скочиха източноевропейците, водени от Полша. България постави въпроса: „Защо може да има „Северен поток-2“, а не може да има „Южен поток“?   Под този натиск Европейската комисия поиска мандат от държавите членки да преговаря с Русия по условията за „Северен поток-2“. Германия обаче уби този опит за съпротива още в зародиш. Правната служба на Съвета на ЕС, в който са представени държавите членки, излезе със становище, че искането на Комисията няма правни и фактически основания и почива само на политически аргументи. Противниците на проекта смятат, че той ще засили газовата зависимост на Европа от Русия и ще изолира Украйна като транзитна страна, евентуално причинявайки и загуби от 2 милиарда евро годишно, когато сегашните договори за транзит на руски газ изтекат през 2019 г. Една от загадките на Брюксел е отношението към референдумите. По принцип Комисията отказва да коментира вътрешни въпроси на държавите членки. Това правило обаче има изключения. Комисията отказа докрай да заеме позиция по шотландския референдум за независимост на 18 септември 2014 г. и по британския за излизане от ЕС на 23 юни 2016 г. Председателят ѝ Жан-Клод Юнкер обаче свика специална пресконференция, за да призове гърците да гласуват с „да“ за предложението на кредиторите преди референдума, свикан от правителството на Алексис Ципрас на 5 юли 2015 г. Те направиха обратното – 61 на сто гласуваха с „не“.  Четири години по-рано, когато министър-председателят Георгиос Папандреу поиска да свика референдум за предишното споразумение с кредиторите, германската канцлерка Ангела Меркел, френският президент Никола Саркози и председателят на Европейската комисия Жозе Барозу го предупредиха, че какъвто и въпрос да постави на гърците, реално вотът ще бъде за това да остане ли страната им в еврозоната, или да бъде изхвърлена от нея. Това предопредели и съдбата на Папандреу, малко по-късно собствената му партия ПАСОК го принуди да подаде оставка. Наистина, да си плащаш дълговете е въпрос на законност, а не на избор, но в случая принципът за ненамеса във вътрешните работи на държавите членки беше погазен. Отделен въпрос е доколко съвместимо с принципите на демокрацията и на върховенството на закона беше важни решения през кризата на еврото (2010-2013 г.) да се вземат в еврогрупата. Според договора на ЕС тя е „неформално обединение“ на финансовите министри на еврозоната. Юнкер призна в програмната си реч пред Европейския парламент през юли 2014 г., че на тези решения е липсвала демократична легитимност. С още по-голямо закъснение го призна в блога си и неговият комисар по икономиката и финансите Пиер Московиси. Подобна двойственост наблюдаваме и в реакцията на Комисията към референдума за независимост на Каталуня, който свика сепаратисткото правителство на автономната испанска област. До провеждането му Комисията отказваше да го коментира. След гласуването заяви, че е незаконен. По повод на силата, употребена от полицията срещу сепаратистите, тя призова за диалог и заяви, че насилието не може да бъде политически инструмент, но отказа да го осъди.", "date": "2017.12.29", "title": "Двойните стандарти на Европа"}
{"url": "http://clubz.bg/62335-dugin_i_paisij_hilendarski_e_nash_zashtoto_e_atonski_monah_pravoslaven_i_slavqnin", "text": "Както България е наша, така и Русия е ваша, защото всички сме православни. Така руският мислител Александър Дугин допълни тезата си в ефира на \"Алфа ТВ\", където разговаря с лидера на \"Атака\" Волен Сидеров. България е наша Според него това е начинът, по който руснаците виждат българите. Той не пропусна и да изтъкне, че десетки хиляди руски войници са загинали за свободата на България, както и че Русия е помогнала на страната ни да се възстанови след Освобождението. Дугин си присвои и българска историческа личност - Паисий Хилендарски, когото в момента \"изучавал\": Сидеров организирал интервюто, както сам обясни, защото се възмутил от реакциите на редица \"медийни насèкоми\" в България, които \"принизили\" срещата му с Дугин. Лидерът на \"Атака\" отвори някои от сайтовете, писали за срещата, сред които и Клуб Z. И коментира: Дугин каза „България е наша“ и се снима с... Волен Сидеров Националистът пусна и въпроси на Цветанка Ризова от бТВ към Светослав Лазаров, също срещал се с Дугин. Но не коментира изказването на руския мислител, че е предателство България да е член на НАТО - все пак е в проатлантическа коалиция, въпреки че е споделял същата теза многократно. Сидеров се възмути и на друга несправедливост - че нито една от десетките книги на Дугин, в които той защитава основно идеята за Евразийството, любима на Владимир Путин, не е преведена на български. И се зарече да преведе поне последната, като покани Дугин да я представи сам.  Дугин каза „България е наша“ и се снима с... Волен Сидеров", "date": "2017.12.29", "title": "Дугин: И Паисий Хилендарски е наш - защото е атонски монах, православен и славянин"}
{"url": "http://clubz.bg/62336-godinata_v_koqto_bylgarite_se_zapitaha_kakvo_dishat", "text": "В последния месец от годината на няколко места в София се проведоха протести. Поводът: мръсният въздух. Хиляди са вече българите, които ежедневно проверяват данните за фините прахови частици в атмосферния въздух. Темата е сред най-често обсъжданите в социалните мрежи. И властта вече е принудена да отговаря на въпроси за чистотата на въздуха. Тази ситуация е нова за България. Макар че въздухът в големите градове е замърсен отдавна и данните за това са известни. 2017 обаче бе годината, в която темата започна да интересува много повече българи. Има и живот без прах България е на първо място в Европейския съюз по смъртни случаи, причинени от замърсения въздух. В последните години фините прахови частици (ФПЧ) са причина за преждевременната смърт на близо 13 хиляди българи, показват данните на Европейската агенция по околна среда. Проблемът е изключително сериозен, но досега не успяваше да привлече масов интерес. Нито от страна на гражданите, нито от политиците. На 5 април 2017 бе публикувано решението на Съда на Европейския съюз, който уважи иска на Европейската комисия срещу България и констатира, че държавата не е спазвала европейското законодателство относно чистотата на атмосферния въздух и специално относно допустимите нива на фини прахови частици. България получи 2 години, в които да се съобрази с нормите на ЕС - в противен случай я очаква глоба. Традиционно българите забелязват колко голям е един проблем, чак след като \"от Брюксел\" го посочат недвусмислено. Малко преди решението на съда да бъде обявено, група граждани започнаха да проучват как могат да измерват в реално време чистотата на въздуха, да предоставят тази информация на всички и така да накарат повече хора да се замислят. Съдебното решение бе добър повод да обявят началото на инициативата си - за половин година на призива им да станат \"осиновители\" на измервателни станции се отзоваха над 500 души, които поставиха по балконите си датчици. Сега данните от всички измервателни станции са достъпни   - наричат го \"гражданска наука\". Когато градът \"свети\" в зелено, всичко е в норма, а когато \"светне\" в оранжево или червено - нещата не са добре. Ако в празничните дни отворите картата, ще забележите две неща: че най-големите градове в България са сред местата с най-мръсния въздух в Европа и че най-замърсените квартали на София са тези, които приемаме за най-бедни и за най-богати. След като повече хора започнаха да забелязват, че замърсяването на въздуха понякога е далеч над нормите, и политиците изведнъж се оказаха принудени да забележат проблема. Европейската норма за концентрация на ФПЧ10 (с диаметър до 10 микрона, което е една стотна от милиметъра) е 50 микрограма на кубичен метър, а на ФПЧ2,5 (с диаметър до 2,5 микрона) - не повече от 25 микрограма. През зимните месеци обаче данните от София показват превишаване не с проценти, а в пъти. Незабележимите прашинки не се преработват и проникват до белите дробове и кръвоносните съдове. И бавно убиват. Повече от осем месеца след решението на Съда на ЕС българското правителство все още не е представило пред Европейската комисия списък с конкретни мерки и график за изпълнението им. Министърът на околната среда Нено Димов обещава до края на януари 2018 да има първи вариант на график, който до края на месец март да е окончателно готов. Кметът на София Йорданка Фандъкова обясни липсата на конкретно разписани средства за чистота на въздуха в бюджета за 2018 с думите \"всъщност целият бюджет е за това\". Общината цитира анализи, според които замърсяването се дължи основно на трафика, и затова насочва усилия към подобряване на инфраструктурата и развитието на електрически транспорт. Новото обаче е, че хората вече могат по всяко време да се информират и да забележат, че в празничните дни, когато трафикът в София е несравнимо по-слаб, замърсяването не намалява. И че най-запрашени са кварталите, където най-много се отопляват на твърдо гориво, което пък все още е включено в схемите за подпомагане на бедни. В тази посока засега никой не гледа. Не се забелязва и цялостна политика. Но появилият се за първи път обществен натиск все повече ще принуждава властимащите да дават отговори.  . ", "date": "2017.12.29", "title": "Годината, в която българите се запитаха какво дишат"}
{"url": "http://clubz.bg/62342-%E2%84%961_sred_svetovnite_dyrjavni_lideri_e_papa_francisk_klasaciq", "text": "Най-харесваният държавен лидер в света тази година не е нито Путин, нито Тръмп. Дотук няма изненади. Не е и обаче Ангела Меркел, а германската канцлерка изглежда абонирана за първото място в подобни класации. Кризата на политиките прозира в избора на №1 тази година. Най-харесваният лидер в света е ...папа Франциск. 56 на сто от анкетираните казват, че имат благоприятно мнение за него, срещу 18 на сто, които не го харесват. Това сочат данните от ново проучване на глобалната асоциация „Галъп интернешънъл“ (GIA). То е проведено в 55 страни по света, сред тях има държави, в които населението е с различни религии. Това прави и резултатът на папата така впечатляващ като очевидно Франциск е възприеман като водач в по-широк смисъл, не просто като глава на Римокатолическата църква. Второто място е за политическата ветеранка Ангела Меркел, която въпреки трудната година, която изпраща, успя да запази преобладаващо положително мнение към личността и действията си. Меркел е харесвана от половината от анкетираните, отрицателно настроени са 29 на сто. Трети е френският президент Еманюел Макрон, който излезе като водещ кандидат на изборите в последната минута, умело се възползва от ситуацията, а и е много енергичен на международната сцена. Обилно разказаната от медиите по цял свят лична история на Макрон вероятно също допринася за неговата популярност из Франция. 45 на сто са дали благоприятна оценка за него, около една четвърт са на обратната позиция. Не е голяма изненада, че американският президент Тръмп е сред най-непопулярните световни лидери според данните от изследването. Харесват го 31%, а 58 на сто не го одобряват. Това прави отрицателен рейтинг от -27 на сто, резултат, по-лош от този на турския президент Реджеп Ердоган напимер. Или от президента на Иран Хасан Рохани. Или от саудитския крал Салман. За сравнение преди две години, положителните нагласи по света към президента на САЩ Барак Обама, точно преди края на мандата му, са били около три пети (59%), а отрицателните 29 на сто.  Руският президент Владимир Путин е с доста по-добри резултати от Тръмп. Той е харесван от 43 на сто, а отрицателните оценки са 40%. Той е с високи оценки във всички региони на света с две \"малки\" изключения - страните членки на ЕС и САЩ. През 2015 г. Путин е бил по-малко одобряван - от една трета от анкетираните.", "date": "2017.12.29", "title": "№1 сред световните държавни лидери е ...папа Франциск (КЛАСАЦИЯ)"}
{"url": "http://clubz.bg/62341-trymp_se_podigra_s_globalnoto_zatoplqne", "text": "Американският президент Доналд Тръмп иронизира глобалното затопляне в момент, в който северните и източните райони на САЩ са обхванати от студена вълна с температури до минус 40 градуса по Целзий, предаде АФП.     Той написа посланието си от своето имение в \"Мар-а-Лаго\" във Флорида, където прекарва празниците. Тръмп неведнъж е изразявал скептичното си отношение към климатичните промени. Той често нарича глобалното затопляне измама, създадена от китайците, за да навредят на американската индустрия. Президентът на САЩ иска да извади страната си от Парижкото споразумение за климата. Един от крилатите му фрази по този повод е, че са го избрали не жителите на Париж, а на Питсбърг. Официално: Тръмп оттегля САЩ от Парижкото споразумение за климата Президентският туит предизвика лавина от реакции на интернет потребители и учени. Според Световната метеорологична организация (СМО) към ООН 2017 г. се очаква да бъде най-топлата година, регистрирана някога по цялата планета, отбелязва АФП.", "date": "2017.12.29", "title": "Тръмп се подигра с глобалното затопляне"}
{"url": "http://clubz.bg/62334-prokuraturata_diabeticite_diskreditirat_vlastta_v_rusiq", "text": "Прокуратурата в Саратов е подала в съда искане местно сдружение на диабетиците да бъде обявено за чуждестранен агент. В мотивите на обвинението пише, че организацията „създава предпоставки за дискредитиране на властта“, съобщава „Новая газета“. Действията на прокуратурата са в резултат на жалба на студент от Саратовския държавен медицински университет. Заседанието по делото е насрочено за 15 януари. Сдружението на диабетиците е заплашено с глоба от 500 хиляди рубли (над 7200 евро – б.р.). Екатерина Рогаткина от управителния съвет на сдружението разказва пред „Новая газета“, че са били проверявани през август, но за акцията на прокуратурата се е разчуло едва през ноември, когато е образувано административното дело. Прокуратурата не е предоставила нито устно, нито писмено материалите по делото на сдружението на диабетиците. Всичко започва от жалбата на студента Никита Смирнов, който оглавява местния щаб в подкрепа на кандидатурата на Владимир Путин за изборите за президент през 2018 г. Пред „Новая газета“ той обяснил, че е чувствал като свой граждански дълг да подаде сигнал. По-късно обаче студентът, фен на Путин, вероятно се е притеснил от постъпката си. Той съобщил в социалната мрежа „Вконтакте“, че си оттегля жалбата, пише руското издание на Дойче веле. Този статус обаче не може да повлияе на хода на делото. Извършената експертиза заключила, че саратовската организация е получила от руски „филиали на чужди фармацевтични компании“ 645 хиляди рубли. Наетият от прокуратурата експерт – докторът на историческите науки Иван Коновалов, стига до извода, че проведените от сдружението конференции и изложби „създават предпоставки за дискредитация на органите на властта“ като предават на чуждите партньори информация за „болните места“ в региона, която може да се използва за „инспириране на протестни настроения в обществото“. Доставката на инсулин в Саратовска област не е редовна. Нуждаещите се са 82 хиляди души, но само регистрираните като инвалиди могат да получат лекарството безплатно.", "date": "2017.12.29", "title": "Прокуратурата: Диабетиците дискредитират властта в Русия"}
{"url": "http://clubz.bg/62070-bylgarski_etnicheski_model_originalyt_i_versiqta_na_ahmed_dogan", "text": "Покрай лютите критики срещу \"Обединени патриоти\" и особено срещу участието им във властта от ДПС актуализираха и темата за българския етнически модел. Тази тема бе водеща за движението допреди 10-15 години, но сякаш беше позабравена, след като партията започна да присъства активно в управлението. Сега ДПС обвързва българския етнически модел и с актуалната тема с европейския път на Западните Балкани, която ще е водеща за европредседателстването ни. Според движението именно българският етнически модел с автор Ахмед Доган е пътят, по който западната част на нашия полоустров ще реши проблемите си и ще ускори евроинтеграцията си. Факт е, че у нас, за разлика от Западните Балкани в годините на прехода нямаше война на етническа и религиозна основа. И ДПС определено има заслуга за това. Да се приписва авторството на българския етнически модел на Ахмед Доган обаче е наглост. А да се твърди, че българският етнически модел в настоящия му вид е най-добрият вариант за съвместно съжителство на хора с различна етническа и религиозна принадлежност, е манипулация. Съвместното съжителство на различни хора е изначално заложено по нашите земи. В крайна сметка още първата българска държава е създадена от дошлите тук първо славяни, а после и прабългари, към които се е приобщило и завареното тук местно население, най-вече траки. Българският етнически модел на третата българска държава, в която живеем днес, е заложен през Възраждането. Това е написано в \"Нареда на работниците за освобождение на българския народ\", изготвена от Васил Левски. Тази идея се е реализирала след създаването на на третата българска държава до голяма степен. Малцинствата у нас, включително турците, са имали своето политическо представителство още в Учредителното събрание, както и в парламентите след това. Те са гласували за различни партии, но най-вече в БЗНС. След 1944 г. БКП също полага специални грижи за това малцинство. Винаги в смесените райони е имало поне по един висш партиен функционер от този етнос. За турците се полагаха специални грижи, като те получаваха образование с предимство и т.н. В резултат на тази политика към 80-те години мнозина от етноса като че ли дори се опитваха да се приобщят изцяло към българите. За тях дори бе леко срамно ако им се наложеше да говорят на турски на публично място. Защо БКП сама се отказа от тези добри резултати и тръгна да провежда т.нар. Възродителен процес, с което зорлем върна турците на Турция все още е въпрос без еднозначен отговор. В общи линии това е българският етнически модел в оригинал - истинско приобщаване на малцинствата. Този модел продължава да важи и до днес. С едно единствено изключение - за турците. И тук стигаме до българския етнически модел във версията на Ахмед Доган. Тази версия прилича на оригинала дотолкова, доколкото и при нея малцинство и мнозинство живеят в мир. По всичко друго обаче тя се различава тотално. Фактически Доган не създаде българския етнически модел, а изключи турците от него. Разликите между оригиналът и версията на Доган са видими с просто око. В момента турците не са интегрирани в обществото. Напротив - те са капсулирани в рамките на своята общност и на една партия, а именно ДПС. Всеки представител на малцинството, който иска да се развива в една или друга сфера, трябва да бъде член на ДПС. Изключения има, но те са твърде малко и само потвърждават правилото. Това капсулиране няма как да не генерира обществено напрежение. В последните години обаче българския етнически модел във версията на Доган се модифицира. Избирателите на движението са и един от основните стълбове на олигархията у нас. Във всяка друга партия Делян Пеевски няма никакъв шанс за политическа кариера. За всяка друга партия издигането на Пеевски за депутат би означавало край на съществуването й. В ДПС обаче корпулентният депутат е дори обичан от електората, ако се вярва на публичните приказки, разбира се. А самата партия процъфтява. Спорно е дали Доган е създал етнически модел. Олигархическият обаче му се получава много добре. При създаването на ДПС самият Доган беше заявил, че движението ще изчезне до десет години, а електоратът му ще се присъедни към останалите партии според политическите си убеждения. Тази прогноза очевидно не се сбъдна. Но едно е сигурно - в началото на ДПС той очевидно е знаел какво точно представлява българския етнически модел в оригинал. С течение на годините обаче Доган и ДПС разработиха негова версия, удобна за тях самите.", "date": "2017.12.29", "title": "Български етнически модел. Оригиналът и версията на Ахмед Доган"}
{"url": "http://clubz.bg/62332-arsen_venger_se_izravni_s_aleks_fyrgyusyn", "text": "Мениджърът на \"Арсенал\" Арсен Венгер записа голямо постижение във Висшата лига. Той има вече 810 мача - толкова пъти е бил начело на \"артилеристите\" в двубои от футболния елит на Англия. Така Венгер се изравни с Алекс Фъргюсън, който също е с 810 срещи. А в последния ден от годината - 31 декември, ще задмине някогашния си голям противник, когато \"Арсенал\" играе с \"Уест Бромич\". Това ще е последният сблъсък във Висшата лига за 2017-а. Французинът записа постижението от 810 мача снощи, при гостуването на \"Арсенал\" на \"Кристъл Палас\" в лондонски сблъсък. За негова радост тимът му спечели с 3:2. Шкодран Мустафи откри в 25-ата минута, а в 50-ата Андрос Таунзънд изравни. \"Топчиите\" обаче бързо си върнаха аванса, при това Алексис Санчес нанесе двоен удар с попадения в 63-тата и 66-ата мин. Малко преди края Джеймс Томкинс намали. \"Арсенал\" е шести с 37 точки, колкото има и вечния съперник \"Тотнъм\". \"Ливърпул\" е четвърти с 38 т. Английските медии пък направиха сравнение между Арсен Венгер и Алекс Фъргюсън - какво са постигнали за 810 мача. Вижте го:", "date": "2017.12.29", "title": "Арсен Венгер се изравни с Алекс Фъргюсън"}
{"url": "http://clubz.bg/62331-pojar_v_blok_pogubi_12_dushi_v_nyu_jork", "text": "12 души загинаха, а 4-ма бяха тежко ранени при пожар в блок в нюйоркския район Бронкс, предаде Ройтерс. Сред жертвите  е малко дете. Огънят пламнал на първия етаж и бързо се разпрострял нагоре. Причината все още се разследва. Четиримата тежко ранени са в болница и се борят за живота си. Двама от загиналите били открити в банята. Пожарът избухнал малко след 19 часа местно време вчера (1 часа сутринта българско време днес) в квартал Белмонт на Бронкс. Районът е известен още като Малката Италия. Той се намира близо до Бронкския зоопарк и университета „Фордъм“. Силните ветрове в Ню Йорк помогнали за бързото разпространяване на пожара. Пламъците бързо обхванали етажите нагоре, когато обитателите отворили прозорците. Най-малко 16 души са загинали и над 30 са ранени при пожар в ресторант в търговски център в индийската финансова столица Мумбай. Пожарът пламнал в ресторант, разположен на покрива на четириетажната сграда. По първоначални данни пожарът бил причинен от късо съединение. Потушаване на огъня продължило повече от 5 часа.", "date": "2017.12.29", "title": "Пожар в блок погуби 12 души в Ню Йорк"}
{"url": "http://clubz.bg/62333-den_2_ot_reshenieto_za_pirin_znaqt_li_ministrite_kakvo_sa_glasuvali", "text": "Ден втори от решението на правителството да допусне разширяване на ски зоната в Национален парк Пирин. Ако някой е допускал, че ще се приключи само с един екопротест с блокиране на Орлов мост, след което всички ще започнат да се стягат за Новогодишната нощ, се е объркал. Обясненията на представители на управляващите и атаките срещу решението на представители на екозащитните организации се пренесоха и в днешните сутрешни блокове. Решението за Пирин - връщане в изходната точка Но докато екоминистърът Нено Димов обясняваше, че зоната за ново строителство на ски писти и съоръжения няма да надскочи 2% от парка, еколозите извадиха крупните 48 на сто. Откъде идва това разминаване - това е същественият въпрос по целия казус с решението за Пирин. А къде са тези детайли? На кого са нужни опашките в Банско? В разпространените вчера от правителствената пресслужба текстове за изменение на плана за управление на Пирин, изрично е упоменато, че  Природозащитниците обаче сумират:  Правителството с коледен подарък за \"Юлен\" Ако проследим точка по точка предложените и приети вчера изменения и ги сравним с  , на пръв поглед някои неща изглеждат приемливи. Някъде към края обаче се появява премахването на едни тирета и заменянето им с цифрата \"3\" в таблицата, указваща какви са разрешените дейности по зони в парка: Става въпрос за горската зона и тази за туризъм.  Дали това разрешаване на строителството касае само водохващането в горските зони, което става допустимо според друг от приетите текстове, не е ясно. Според природозащитниците ако ставаше въпрос само за водохващането, нямаше да се прокарват изменения \"на пръсти\" и в таблицата. В добавка, те съвсем не са сигурни, е това водохващане няма да се използва и за направата на изкуствен сняг за евентуалните бъдещи ски писти, въпреки че водохващанията са забранени по закон в националните паркове, освен ако не са за питейни нужди. В същото време тази сутрин министър по Нова тв Нено Димов коментира числата на еколозите като \"не знам какво са имали предвид\". По бТВ пък кметът на Банско Георги Икономов отново даде заявка, че няма да се излиза извън \"буферната зона\" от тези 2 на сто от територията на парка.  Банско: Елате при нас, имотите ни са скъпи Очаква се и днес екозащитниците да излязат на   под надслова \"Няма да дадем ПИРИН на мафията\", след като снощи се събраха на спонтанен такъв и блокираха Орлов мост. Днешното шествие е предвидено за 18:30 ч, а сборният пункт ще е на площад \"Патриарх Евтимий\", известен на столичани като \"Попа\". На кого са нужни опашките в Банско? Правителството с коледен подарък за \"Юлен\" Банско: Елате при нас, имотите ни са скъпи", "date": "2017.12.29", "title": "Ден 2 от решението за Пирин: \"Знаят ли министрите какво са гласували?\""}
{"url": "http://clubz.bg/62315-zimnata_olimpiada_prez_2018_g_veche_e_oporochena", "text": "Международният олимпийски комитет (МОК) може и да забрани на представителите на Русия да участват в Зимните олимпийски игри в Пьончан през 2018 г. заради системна употреба на допинг. Но решението, че руските състезатели могат да участват под „неутрален флаг“, е подигравка. Това е напълно формално наказание за пред света, чиято цел обаче е да защити търговските и политически интереси на МОК и на Русия. Чувствам се задължен да кажа това, защото аз проведох разследването от името на Световната антидопингова агенция (WADA). Докладът от 2016 г. разкри, че в Русия е действала подкрепяна от правителството програма за допинг - на такова равнище такава програма не е съществувала дори в бившата ГДР. Така Русия измами стотици чисти атлети и ги измести от заслуженото им място на почетната стълбичка. Въпреки това сега Русия лобира за стотици състезатели да участват в Пьончан като „олимпийски състезатели от Русия“ - което изобщо не е неутрално, както твърди МОК. На тях също така ще им бъде позволено да излязат на церемонията по закриването с руското знаме и с надпис „Русия“ върху екипите си. През 2016 г. Международният параолимпийски комитет (МПК) нямаше проблем бързо да забрани на руските състезатели да участват на олимпиадата в Рио. Президентът на МПК Филип Крейвън отбеляза, че Русия е поставила „медалите над морала“ и така се е подиграла с Олимпийската харта. Признавам, че изгонването на всички руски състезатели е строга мярка, но игрите в Рио, както и идващите зимни, не спряха Русия, а по-скоро я окуражиха да продължи с опитите си да мами останалите, без никакъв страх от някакво истинско наказание. Единственото истинско наказание тук е насочено срещу тези, които казват истината и които събраха куража да говорят първи. Първоначалните разкрития за руската правителствена допинг програма бяха резултат от смелостта на Юлия Степанова и Виталий Степанов. Това семейство от бивш служител на руската антидопингова агенция и елитна състезателка са носители на безкористен и загрижен патриотизъм. Заради благородните им намерения, това семейство бяха обявени за предатели и принудени да напуснат дома си от страх да не бъдат убити. Те вярват в честния спорт. В това вярвах и аз, когато започнах разследването. Докато напредвах, осъзнах, че то е по-голямо, отколкото подозирах, и че ще има нужда от повече ресурси. Тогава осъзнах, че проблемът не е само в употребата на допинг, но и в системата срещу употреба на допинг. Моите искания за допълнителни хора за разследването бяха отхвърлени от босовете на WADA - ръководителят на WADA също така е член на борда на един от националните олимпийски комитети. Затова реших да помогна на един германски репортер и част от данните да „изтекат“ - аз бях ръководител на разследването на световната организация за борба с допинга и реших да заобиколя собствената си организация. Знаех, че публичният натиск е единственото, което притесняваше олимпийското движение. Както се и надявах, документалният филм на германския репортер притисна WADA и агенцията ми осигури ресурси, за да извърша необходимото разследване. Разследването потвърди твърдението на един руски състезател и свидетелството на други руски състезатели, че 99% от техните национални състезатели взимат допинг. Разкрихме, че когато един руски състезател стигне до националния отбор, той или тя вече не са имали избор. Или взимаш допинг, или си заминаваш. Състезателите и треньорите са били свързани с руски лекари, които са предписвали допинговия режим и напрактика са осъществявали трафика и са съхранявали забранените вещества в сградите на Министерството на спорта на Русия. Прекарах по-голямата част от кариерата си като агент в DEA (Агенцията за борба с наркотиците на САЩ - б.р.) и работех срещу наркокартели - дори те не бяха толкова безсрамни. Всички в Русия - от отговарящите за борбата с допинга до агентите от тайните служби, гарантираха състезателите да не бъдат хванати, а пък когато ги хванат, случаите да бъдат покрити. Въпреки всичко това аз съм по-малко разочарован от руските състезатели, отколкото от моите колеги - ключовите фигури в световното антидопингово движение, които подкрепиха МОК в тяхното решение за „неутрален флаг“. Чух да наричат решението „морална победа“. Опитът ми показва, че „морална победа“ се обявява само тогава, когато се провалиш. Нека бъда ясен - няма нищо за хвалба в това решение, което поставя на пистата чисти състезатели срещу такива с допинг. Руските състезатели ще трябва да отговорят на „стриктни условия“, за да участват в Зимната олимпиада, което е пълен фарс. Това наказание прави така, че чисти състезатели ще се изправят срещу мръсни играчи. Само погледнете стотиците чисти проби на закоравели консуматори на допинг като Ланс Армстронг и Марион Джоунс. Дори бившият шеф на WADA каза, че само аматьорите ги хващат. Още веднъж, МОК ще направи така, че вероятно някои олимпийски „шампиони“ ще бъдат лишени от медалите си след нови тестове на техни стари проби, които се съхраняват. Години ще минат преди истинските олимпийски шампиони да получат признание и да получат медалите си по пощата, а не на стълбицата. Дори сега Русия продължава да не съдейства. Поисканата от WADA информация все още не е предадена. Руските ръководители не признаха вина, а заплашваха свидетелите и продължаваха да дават допинг дори и по време на разследването. За момента до мен не е достигала информаия, която да ни кара да мислим, че държавната програма за употреба на допинг е прекратена. Всъщност, доказателствата казват, че продължава. МОК знае за всичко това. Съчувствам на бъдещите руски състезатели, които вероятно ще бъдат принудени да взимат допинг, защото Олимпийският комитет реши да не ги защити като наложи истинско наказание на Русия. Президентът на МОК Томас Бах е болното място в тази история и неговото поведение ще има очевидни последствия. Русия ще се почувства окуражена, защото знае, че най-тежкото наказание, което може да очаква за предателството към спорта, изобщо не е тежко. МОК постигна компромисно решение, а Олимпийската харта завинаги е опетнена. Светът вече знае колко ниска е летвата. Всяко бъдещо наказание за по-слаби страни ще изглежда точно каквото е - двоен стандарт. МОК сам си избира кои правила за кого да важат. На МОК обаче трябва да му се напомни, че Олимпийското движение може да оцелее без Русия, но не и без олимпийските идеали. Независимо дали нещо ново ще бъде разкрито в Пьончан, игрите ще се състоят. Но зрителите и състезатеите ще гледат на финалното подреждане по медали като на нещо временно, което ще бъде донагласяно в следващите десетилетия, когато някои състезатели могат да бъдат дисквалифицирани със задна дата. За щастие, необходимата промяна не е трудна - ново поколение лидери на Олимпийското движение, които ще поставят духа на Хартата на първо място и ще очакват държавите-членки да го спазват. Спортът предоставя необходимата платформа, която позволява на хората по света да участват в смислени и цивилизовани етични дискусии. Да си честен и да играеш по правилата е сърцето на спорта, не е нещо второстепенно. Международният олимпийски комитет трябва да си изчисти къщата и да отвори врати за нови лидери, които не само разбират тези принципи, но и ще живеят според тях.", "date": "2017.12.29", "title": "Зимната олимпиада през 2018 г. вече е опорочена"}
