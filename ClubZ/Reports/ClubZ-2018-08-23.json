{"url": "http://clubz.bg/72275-moskva_otchete_63_hil_ruski_voenni_sa_vlizali_v_bitka_v_siriq", "text": "Русия разкри размира на участието си на военното си участие в Сирия. Във видео на Министерството на отбраната се твърди, че над 63 хил. руски военни са \"получили боен опит\" в Сирия от септември 2015 г., съобщава Би Би Си. Военният министър сергей Шойгу казва, че в края на миналата година там са били разположени 48 хил. души. Във видеото още се отчиат, че военната авиация е извършила 39 хил. полета, разрушени са били 121 466 \"терористични цели\" и са убити 86 хил. \"противникови бойци\". Не се споменава за никакви убити руски войници или за жертви сред мирното население. Сирийската обсерватория за граждански права, която се намира в Лондон, твърди, че поне 7928 цивилни и 10 069 воюващи са били убити по време на руските въздушни удари. Според руското военно министерство руските сили са тествали 231 видове оръжия в Сирия. Руските войски изиграха ключова роля за заздравяване на позициите на съюзника на Москва Башар Асад през последните три години.  Проправителствените сили сега подготвят атака на най-голямата крепост на противниците на режима, в североизточната провинция Идлиб, където живеят 2 млн. души. Властите в Москва винаги подчертават, че руските въздушни удари имат за цел само \"терористи\", но местни активисти са на обратното мнение - че атаките са насочени основно срещу противници на режима и цивилно население. Водената от САЩ многонационална коалиция срещу \"Ислямска държава\" отчита, че нейните сили са извършили 29 826 въздушни удара в Сирия и съседен Ирак от август 2014 г. Според техните данни в ударите са загинали поне 1059 цивилни. Според организация, която проследява проблема с цивилните жертви, \"Еъруорс\", убитите цивилни са между 6500 и 10 000. ", "date": "2018.08.23", "title": "Москва отчете: 63 хил. руски военни са влизали в битка в Сирия"}
{"url": "http://clubz.bg/72260-memento_maraq_i_arestyt_koe_kak_se_sluchi_pri_ivancheva_v_detajli", "text": "Прокуратурата разпространи днес \"поради големия медиен интерес\" детайли от обвинителния акт срещу Десислава Иванчева, бившата ѝ заместничка Биляна Петрова и екскмета на \"Младост\" Петко Дюлгеров. Това става, след като вчера стана ясно, че делото е внесено в съда и вече е разпределено на съдия Иво Хинов. През юли прокуратурата също безпрецедентно публикува 1 към 1 постановлението си за привличане, където има пълни детайли за обвиненията срещу тримата. Готови са обвиненията срещу Иванчева и сие: грозят ги 10-30 години Сега пресцентърът на Прокуратурата на Република България представя информация за обвинителния акт, който е за подкуп в особено големи размери, представляващ особено тежък случай, извършен чрез изнудване, посредством злоупотреба със служебно положение. Представяме ви текста в пълен размер и без корекции. На 24.11.2016 г., след проведени частични избори, обвиняемата Десислава Иванчева, положила клетва като кмет на район „Младост“- Столична община, а на 09.12.2016 г. назначила обвиняемата Биляна Христова-Петрова за заместник кмет с ресор „Култура“. От 19.04.2017г. на обв. Христова – Петрова бил възложен ресор „Управление на общинската собственост и жилищния фонд“ и „Регистрация и контрол на търговската дейност“. Обв. Иванчева лично резюлирала преписките и определяла служителите, на които ги възлагала за работа. Това довело до забавяне движението на множество преписки и натрупването им в кабинета на обвиняемата. Общият брой на откритите неразпределени преписки при извършените неотложни процесуално – следствени действия  . Преобладаващата част от тях касаели административни процедури, свързани с изграждане на строителни обекти на територията на район „Младост“ - СО. Едно от дружествата със забавена административна процедура по съобщаване на заповед за одобряване на изменение на плана за регулация и застрояване /ИПРЗ/ и на работния устройствен план /РУП/ било „Ваклин груп“ ООД, с управител Александър Ваклин. Всяка седмица представител на „Ваклин груп“ ООД посещавал сградата, в която се помещава районната администрация и се интересувал за движението на заведената на 16.06.2017г. преписка. Служителите в деловодството съобщавали, че преписката е при кмета на район „Младост“- СО и все още не е резолирана за работа на конкретен служител. Ваклин: Иванчева няма коз. Парите ми са си в делото На 09.10.2017 г. от името на дружеството била депозирана писмена молба до кмета на район „Младост“-СО с искане за предприемане на действия, а на 18.10.2017 г. „Ваклин груп“ ООД депозирало заявление за съдействие и до главния архитект на Столична община, с цел преодоляване бездействието на компетентния орган. Въпреки така предприетите действия, съобщаването на заповедта на главния архитект на СО продължавало да се бави, поради което на 12.12.2017 г. представляващият „Ваклин груп“ ООД подал жалба в Административен съд – София град срещу мълчаливия отказ на кмета на район „Младост“ – СО. В жалбата е отправено искане за издаване на задължителни указания на административния орган относно разгласяването на заповедта от 14.06.2017г. на главния архитект на СО. Наред с това Александър Ваклин търсил начин да проведе лична среща с кмета на район „Младост“ – СО. Неуспешните му опити го мотивирали да сезира и Комисията за противодействие на корупцията и отнемане на незаконно придобито имущество /КПКОНПИ/. При разговор с изпълнявалия функциите на кмет на район „Младост“ – СО, в периода 2007 г. -2011 г. - обв. Петко Дюлгеров, обвиняемата Иванчева му заявила, че е приела „лично“ случая на „Ваклин груп“ ООД, заради заведеното от свид. Ваклин административно дело срещу общината. Изразила категоричното си намерение да изчака да приключи съдебното производство и едва тогава да предприеме действия по преписката. Казусът на „Ваклин груп“ ООД бил основна тема на разговор и на проведената на 16.03.2018 г. среща между тримата обвиняеми –  Постигнали съгласие да поискат подкуп от свид. Ваклин в размер на 250 000 евро, като обв. Дюлгеров поел ангажимент да му съобщи за размера на сумата и да осъществява по-нататъшната комуникация. На 19.03.2018 г. в изпълнение на общата цел – да се облагодетелстват неправомерно, обв.Дюлгеров се срещнал и съобщил на Александър Ваклин, че обв. Иванчева иска да получи сумата от 250 000 евро, за да изпълни задълженията си по административната процедура на обявяване на заповедта за одобряване на изменението на плана за регулация и застрояване /ИПРЗ/ и на работния устройствен план. Уклончивият отговор на Ваклин, че ще помисли, улеснил обв. Петко Дюлгеров при реализиране на намеренията да посредничи при преговорите. При поредната среща между Ваклин и Дюлгеров на 23.03.2018 г., последният предложил плащанията да бъдат на три пъти по около 70 - 80 хиляди евро. На 03.04.2018г. около 14:00ч. тримата обвиняеми се срещнали отново, за да обсъдят предложението, което обв. Дюлгеров отправил към Александър Ваклин - плащане на части на исканата като подкуп сума. Постигнато било съгласие 20 % от общата сума да остане за Дюлгеров, а плащанията да са 3 по 75 000 евро. При проведената среща с Ваклин в същия ден /03.04.2018 г./, обв. Дюлгеров узнал, че „Ваклин груп“ ООД притежава и други недвижими имоти, отредени за застрояване на територията на район „Младост“ - СО, за които предстои да се предприемат административни процедури. Двамата коментирали, че ако заплати поисканата сума като подкуп - по 20 евро на кв. м. застроена площ, за останалите имоти  . Затова обв. Дюлгеров поел ангажимент да предложи на обв.Иванчева да намали цената на 10 евро за кв. м. или общата сума, която Ваклин да плати, да е в размер на 500 000 евро. Така се стигнало и до общото съгласие на тримата обвиняеми постигнато на срещата им на 11.04.2018 г. да бъде увеличен размера на първоначално поискания подкуп от 250 000 евро на 500 000 евро. Вечерта в понеделник, на 16.04.2018 г., обвиняемият Дюлгеров потърсил Александър Ваклин, за да му каже, че Иванчева лично му е заявила, че няма да придвижи процедурата, докато не си вземе парите. Така се стигнало до уговорката предаването на първата част да се осъществи на следващия ден - 17.04.2018 г., на ул. „Георги С. Раковски“ № 106 в гр. София. Белезници, камери, няколко часа - арестът на кметицата на \"Младост\" Около 11.00 часа на предварително договореното място Ваклин предал на Дюлгеров предварително белязаните от органите на разследването банкноти в евро на обща стойност 70 000 евро. В тоалетната на заведението обв. Дюлгеров отброил от дадените му, парична сума в размер на 14 000 евро и ги прибрал отделно в чантата си. Непосредствено след това -  в 11:14 ч. Дюлгеров провел разговор по телефона с обв. Биляна Христова-Петрова и се разбрали да се видят в 11:30ч.   на ъгъла при градинката на „Кристал“. Малко след разговора пострадалият Ваклин и обвиняемият Дюлгеров напуснали кафене „Мементо“ като Дюлгеров се отправил към кафене „Марая“. На мястото на срещата пристигнали обвиняемите Иванчева и Биляна Христова - Петрова. Тримата седнали на външна маса и говорили около час за различни неща. Обсъдили отново и случая на Ваклин. След като обв. Дюлгеров потвърдил, че е получил първата част от исканата парична сума, тримата заедно напуснали заведението и тръгнали към  , с който пристигнали обвиняемите Иванчева и Христова-Петрова. Иванчева заела шофьорското място, обв. Дюлгеров седнал на предната седалка до нея, а обв. Биляна Петрова - на задната седалка. Вътре в автомобила, обв. Иванчева попитала Дюлгеров дали е взел своята част от парите, предварително договорените 20 % и след като той потвърдил, двете обвиняеми поискали да се премести на задната седалка до обв. Петрова. След този разговор, обв. Дюлгеров слязъл от автомобила и тръгнал пеш в посока Народния театър. Последвали го оперативни служители, работещи по случая, които го задържали в близост до входа на  За намерената при личния си обиск сума от 14 000 евро, обвиняемият Дюлгеров заявил пред разследващите, че тя е част от получената от Александър Ваклин обща сума от 70 000 евро. При извършеното в хода на разследването освидетелстване на обв. Петко Дюлгеров с UV лампа са осветени дланите му и са установени петна със зеленикава флуоресценция. Това е дало основание да се изземат и обтривки с етилов алкохол от дланите му, които са приложени като веществени доказателства по делото. При напускането на автомобила от обв. Дюлгеров, обв. Биляна Христова – Петрова се преместила на предна дясна /пасажерска/ седалка, след което автомобилът, управляван от обвиняемата Иванчева потеглил в посока бул. „Васил Левски“. Спрян е за проверка от служители на КПКОНПИ и СДВР, след което от  Иванчева праща протестна нота до посолства и европейски институции При претърсването в автомобила са били иззети обтривки от различни части - дръжки на врати, волан, скоростен лост, лост за чистачки, лост за мигачи, закопчалки на предпазни колани, контактен ключ за автомобила, оставен на предното табло, над волана. Зад предна лява седалка, на пода на автомобила бил намерен белия кашон с лого на кафе „Илли“ и оставените в него от обв. Биляна Христова – Петрова под бял подаръчен плик три пачки с банкноти в евро. Банкнотите са описани надлежно в протокола със серийни номера. При извършените неотложни процесуални действия спрямо Христова-Петрова е установена специфична флуоресценция върху пръстите на лявата ръка отгоре, откъм дланта; на дясната ръка в областта на ноктите, както и в областта около устата и деколтето. При освидетелстването, извършено с писменото съгласие на обвиняемата за времето от 20:10 ч. до 20:45 ч., са иззети обтривки с етилов спирт от гореописаните области на тялото ѝ. Действията и констатациите са документирани във фотоалбум. При осветяването с UV лампа на двете ръце на обвиняемата Иванчева също е установена специфична флуоресценция - странично на дланта на дясната ръка откъм малкия пръст, от външната страна и от вътрешната страна на лявата ръка между малкия и безименния пръст, както и в областта на устата и носа. В дамската чанта на обв. Иванчева е открит, иззет и приложен като веществено доказателство по делото - 1 бр. бял тефтер с надпис, с изписан на ръка текст на първи и втори лист със съдържание: В хода на разследването по делото е назначена комплексна съдебна физикохимична, техническа и дактилоскопна експертиза, с обекти на изследване иззетите обтривки от тримата обвиняеми, банкнотите, от частите на претърсвания автомобил и контролните проби към тях. Проверена е истинността на иззетите банкноти, както и наличието на годни дактилоскопни следи, върху приобщения като веществено доказателство сенник на автомобила. По делото са изготвени  лицевоидентификационна и фотосъпоставителна експертизи на иззетите записи от камерите на заведението, в което се провела срещата между тримата обвиняеми на 17.04.2018 г. И спрямо тримата обвиняеми продължава да се прилага мярка за неотклонение „задържане под  стража“. Предстои Специализираният наказателен съд да насрочи делото за разглеждане в разпоредително заседание.\" Ваклин: Иванчева няма коз. Парите ми са си в делото Белезници, камери, няколко часа - арестът на кметицата на \"Младост\" Иванчева праща протестна нота до посолства и европейски институции", "date": "2018.08.23", "title": "\"Мементо\", \"Марая\" и арестът... Кое как се случи при Иванчева (В ДЕТАЙЛИ)"}
{"url": "http://clubz.bg/72267-otkriha_neizvesten_vid_kyrtica_v_strandja", "text": "Учени от Националния природонаучен музей – БАН, Природонаучния музей в Словения и Зоологическия институт „Александър Кьонинг“ в Германия съобщават за нов вид бозайник, описан от българска находка в статия за сп. Bonn zoological Bulletin, съобщава БНР, цитирайки БГНЕС. Бозайниците на Европа се изучават повече от 300 г. и заедно с птиците се смятат за едни от най-добре проучените. Всяка година зоолозите откриват и описват нов вид бозайник, предимно дребни бозайници (насекомоядни и гризачи) от трудно достъпни и слабо проучени места в Южна Америка и югоизточна Азия. Изненадващо за всички се оказа, че все още има такива места дори в Европа. Международен екип от учени с участието на д-р Недко Недялков съобщи, че в горите на Странджа планина живее нов и неизвестен за науката вид бозайник – къртицата Talpa martinorum. До сега се смяташе, че в България се срeщат два вида къртици – обикновена (Talpa europaea) и черноморска сляпа къртица (Talpa levantis), като първият вид е широко разпространен и се среща из цялата страна, а вторият беше известен само от района на Странджа. Черноморската къртица е установена сравнително неотдавна за нашата страна (1991) и от биогеографска гледна точка изглежда логично това да е точно видът Talpa levantis, обитаващ планините около Черно море. Двата вида външно много си приличат и са трудно различими дори за специалист без апаратура. Черноморската къртица е малко по-дребна и клепачите при нея са сраснали, за разлика от европейската. След проучвания и сравнения (морфологични и генетични) с всички къртици, срещащи се в Европа и региона, беше установено, че слепите къртици от нашето Черноморие не принадлежат към нито един от известните видове, поради което беше описан нов вид, наименуван  Към момента е установено, че новият вид се среща само в югоизточната част на Балканския полуостров като следва плътно очертанията на Странджа планина – у нас и в Турция. Почти нищо не се знае за биологията на новия вид, което ще бъде предмет на бъдещи проучвания.", "date": "2018.08.23", "title": "Откриха неизвестен вид къртица в Странджа"}
{"url": "http://clubz.bg/72215-pravilniqt_nachin_za_sankcii_sreshtu_putinova_rusiq", "text": "Изборът на санкциите изисква внимателен подход. Тяхната цел трябва да бъде да наказват Русия за лошо поведение, например чрез ограничаване на достъпа й до западни финансови ресурси и енергийни технологии, но не да изолират руснаците, например като ограничават човешките контакти или политическия диалог със Запада. Русия е твърде важна, за да бъде изолирана, и американските съюзници биха се противопоставили на такъв подход. Русия е най-големият световен износител на природен газ и на пшеница, вторият най-голям износител на петрол и третият на въглища. Тя е най-големият и най-евтин доставчик на газ за Европа. Русия е главният сухоземен и въздушен коридор между Китай и Европа и е ядрена свръхсила.  САЩ готвят санкции за фирмите в \"Северен поток\" 2 Стратегия на Запада от много време е да въвлича Русия по-дълбоко в международната система, и тази цел си остава правилна. Москва проявява по-голяма склонност да сътрудничи, ако има по-голям залог от участието си в глобалната система. Както отбеляза генералният секретар на НАТО Йенс Столтенберг, \"лошото поведение\" не е причина Русия да бъде изолирана; когато напрежението се повиши, да се разговаря (с нея) става още по-важно.  През последните години има известен напредък. След като се присъедини към базираната на правила Световна търговска организация (СТО) през 2011 г., Русия действа в рамките й, макар и с известна неохота на моменти. В резултат на последните действия на СТО повечето от възраженията на Москва срещу правилата на ЕС за газовия пазар бяха отхвърлени, но въпреки това тя пое ангажимент да прекрати онези аспекти от дейността на своята автомобилна индустрия, които са несъвместими със задълженията й като член на СТО.  Международният валутен фонд дава висока оценка на \"силната макроикономическа рамка\" на Русия, макар че остават структурни пречки, като прекалена държавна интервенция в икономиката, недостатъчна инфраструктура и застаряващо население, които намаляват производителността. Русия изложи на риск близките си икономически връзки с Иран, работейки с другите велики сили за постигането на ядрената сделка с Техеран през 2015 г.  Тези положителни развития обаче в редица случаи се засенчват от лошо поведение. От Вашингтон се очаква да въведе санкции в отговор на твърденията на британските власти, че Москва е използвала забранено нервнопаралитично вещество през март, за да отрови бившия руски двоен агент Сергей Скрипал и дъщеря му във Великобритания. Същият химикал по-късно уби и британска жена. (Русия многократно отрече отговорност за тази (химическа) атака).  САЩ наказват Русия заради случая \"Скрипал\" Мерките на Вашингтон срещу Москва ще включват и затягане на контрола върху износа на американски технологии за Русия. Ако до 90 дни Русия не даде достатъчно уверения за действията си с химически оръжия, САЩ вероятно ще въведат още по-строги санкции, както предвижда американския закон (от 1991 г.) за контрол върху химическите и биологическите оръжия и тяхното унищожаване.  Освен това Конгресът обсъжда законопроекти, внесени и от двете партии, включително за \"Защита на американската сигурност от агресия на Кремъл\" (от 2018 г.), санкционен \"законопроект от ада\", който може да въведе забрана за покупка на руски дългови книжа от американци, санкции срещу руски държавни банки и ограничения върху американски или други чужди инвестиции в руски енергийни проекти с държавно участие.  Преценявайки опциите си, Вашингтон трябва да помни, че санкциите са най-ефикасни, когато предлагат стимули за добро поведение - с други думи, ако Москва вярва, че санкциите ще бъдат смекчени или премахнати, в случай, че спре зловредните си действия, но ще продължат да действат, ако тя не стори това.  САЩ трябва да избягват санкции или други мерки, които имат за цел да оградят Русия от останалия свят. Според Закона за химическите и биологическите оръжия, например, Вашингтон може да забрани на Аерофлот да лети до Америка, но това би лишило руските студенти, туристи и бизнесмени от възможността за опознават (САЩ) и да установяват контакти в нечувствителни сфери.  САЩ могат също така да прекратят дипломатическите отношения за първи път, след като Франклин Рузвелт ги установи с Москва през 1933 г., но това би било непропорционален отговор на отравянето на семейство Скрипал. Нещо повече, скъсването на дипломатическите отношения би могло да повиши риска от недоразумение или дори от военен конфликт. В началото на 1980-е години, въпреки съветската война в Афганистан, съветските сплашвания срещу Полша и гнева на САЩ от свалянето на корейския пътнически самолет, летящ от Ню Йорк за Сеул, президентът Роналд Рейгън не тръгна да изолира СССР. Той го накара да плати цена за тези действия, но също така предложи преговори за премахване на ядрените оръжия със среден обсег и рязко намаляване на стратегическия ядрен арсенал. Така той положи основата, години по-късно, съветският реформатор Михаил Горбачов да подпише договори, намаляващи ядрените заплахи. Изолирането на Москва днес едва ли би имало повече смисъл, отколкото в онова сложно време. БТА \n\t------------ САЩ наказват Русия заради случая \"Скрипал\"", "date": "2018.08.23", "title": " Правилният начин  за санкции срещу  Путинова Русия "}
{"url": "http://clubz.bg/72264-yurgen_klop_se_zastypi_za_mesut_jozil", "text": "Треньорът на \"Ливърпул\" Юрген Клоп се включи в дискусията около Месут Йозил и други германски футболисти с турски корени. Коментарите около оттеглянето на халфа от \"маншафта\", изявлението му за расизъм и снимката с Реджеп Ердоган, направена преди руския мондиал, не стихват. Ули Хьонес: Имиджът на Йозил е по-голям от качествата му Преди дни президентът на \"Байерн\" Ули Хьонес за пореден път \"настъпи\" Йозил. И то не само заради скандала - босът постави под съмнение и футболните способности на световния шампион от 2014 г., заявявайки, че \"имиджът на Месут е по-голям от качествата му\". Капитанът на \"Арсенал\" и други \"германски турци\" често са набеждавани, че не оценяват шанса да играят за Германия и че не се раздават достатъчно.   Шефът на футбола в Германия призна за грешки с Месут Йозил Месут Йозил напусна отбора на Германия заради \"расизъм и неуважение\" Един от най-нашумелите треньори във футбола, който много често се шегува пред медиите, а лафовете му са прочути, този път показва, че има мнение по въпроса и не си позволява чувство за хумор. Шефът на футбола в Германия призна за грешки с Месут Йозил Месут Йозил напусна отбора на Германия заради \"расизъм и неуважение\"", "date": "2018.08.23", "title": "Юрген Клоп се застъпи за Месут Йозил"}
{"url": "http://clubz.bg/72251-obviniha_i_v_iznudvane_nesebyrskiq_obshtinar_blizyk_do_mito_ochite", "text": "Общинският съветник от Несебър Пейко Янков, който се разследва като част от групата за рекет и побои на Димитър Желязков-Очите, от сряда е с ново обвинение. Това съобщи адвокатът му Росен Кожухаров. Освен за участие в организирана престъпна група и палеж на казино в Слънчев бряг съобщи БНР Адвокат Росен Желязков коментира новото обвинение на Пейко Янков преди начало на заседанието на Апелативния специализиран съд, който днес решава да остане ли за постоянно в ареста общинският съветник от Несебър. Става въпрос за изнудване на служител на \"Хермес груп\" - фирмата, която стопанисва подпаленото казино \"Хризантема\" в Слънчев бряг. За същия палеж имат обвинения неколцина други от групата около Очите. Делото срещу бригадата на Очите – няма и дума за наркотици Янков е в ареста неизменно, след като на 1 август прокуратурата удари бандата на Очите край морето, неколцина, сред които и Янков, се укриха, а на 13 август – в понеделник, се предаде. Днес Апелативният специализиран наказателен съд отново го остави зад решетките. Определението е окончателно и не подлежи на обжалване.", "date": "2018.08.23", "title": "Обвиниха и в изнудване несебърския общинар, близък до Митьо Очите"}
{"url": "http://clubz.bg/72274-ludogorec_bi_torpedo_iztyrva_da_reshi_vsichko_v_gruziq", "text": "\"Лудогорец\" победи с 1:0 като гост \"Торпедо\" (Кутаиси) в първи мач от плейофа за групите на Лига Европа. Вандерсон вкара единствения гол в 45-ата минута. \"Орлите\" можеха да решат всичко още в Тбилиси. Пропуски, най-вече през второто полувреме, направиха Марселиньо, Клаудио Кешеру, Върджил Мисиджан... Срещата се игра пред около 5000 зрители на стадион \"Михаил Месхи\" в грузинската столица. Реваншът е идната седмица в Разград. Цял мач за \"Торпедо\" игра българският защитник Лазар Марин, който е юноша на \"Ботев\" (Пловдив). Началото на двубоя за последния български представител в евротурнирите можеше да е кошмарно. Домакините вкараха гол още в първата минута, който не бе зачетен заради засада. Топката мина под плонжа на вратаря Хорхе Броун. Последваха няколко атаки на \"орлите\", завършили с удари, при които топката профуча край рамката. Мачът вървеше равностойно. В тези минути не личеше, че \"Лудогорец\" е доста по-добрият отбор - като опит, селекция, амбиции и т.н.  В 45-ата Вандерсон отлично комбинира с Марселиньо и порази мрежата с удар отблизо. Малко след почивката Долидзе едва не изравни - той прехвърли вратаря, но и рамката след грешка на Натанаел. Това бе и най-опасната атака на \"Торпедо\" през втората част. Нататък \"зелените\" поеха контрола. 2:0 висеше на косъм, но последователно Марселиньо, Клаудиу Кешеру, Вандерсон, Мисиджан и отново Кешеру се разминаха с попадение, което в огромна степен щеше да им осигури още днес европейски футбол поне до Коледа. \"Лудогорец\" взема бразилец, разминал се със \"Сантос\" Въпреки това е ясно, че класата е на страната на \"Лудогорец\", не се вижда как тимът може да загуби с повече от един гол пасив срещу този противник на свой терен. И най-вероятно отново ще играе в групите на Лига Европа.", "date": "2018.08.23", "title": "\"Лудогорец\" би \"Торпедо\", изтърва да реши всичко в Грузия"}
{"url": "http://clubz.bg/72268-bivoly_gotvi_se_zastroqvane_na_22_dka_do_plaj_silistar", "text": "Проект за решение за одобрение на Подробен устройствен план - план за застрояване на 22 дка в непосредствена близост до плаж Силистар, който се намира между Синеморец и Резово в природен парк Странджа, е внесъл кметът на Царево Георги Лапчев, съобщи  , прилагайки и факсимиле на предложението. Проектът е за вилно селище, ниско строителство - до 5,5 м, става ясно от документа. Освен това за частта от имота от 853 кв. м., чрез която се осъществява безпрепятствен достъп до плаж Силистар, ще се учреди право на преминаване, както изисква Законът за устройство на територията, пише още в докладната на кмета. Предложението на Георги Лапчев е поставено под   (№ 24) в дневния ред на заседанието на общинския съвет на Царево, което ще се проведе утре, петък, показа проверка на Клуб Z. Според публикацията на \"Биволъ\" теренът, върху който се иска да се появи вилно селище, освен че се намира в Парк \"Странджа\" и на територията на защитените зони от Натура 2000, се нужда и от становище на екоминистерството дали там може да се строи. Второ - все още няма приет Общ устройствен план на община Царево, а според наредба на МОСВ не трябва да се одобряват ПУП на парче. Имотът не е бил планиран за застрояване от ПУП на Община Царево от 1998 и ОУП на община Царево от 2008 г. Съгласно последния предложен вариант на плана от 2018 г., в района на Силистар не се предвижда никакво вилно строителство. Имотите са като новопредвидени в зона Ок – к – 8 Зона за къмпинги, каравани, бункагала и палатки. Но този ИОУП не е минал екологична оценка и оценка за съвместимост с целите на Натура 2000, разказва още пубрикацията на \"Биволъ\". Според кадастъра имотът е частна собственост, а територията е урбанизирана, показа справка в сайта на Агенцията по геодезия, картография и кадастър. Теренът се намира точно до къмпинг \"Силистар\", съвсем близо до едноименния плаж. Цялата местност \"Силистар\" е обявена за защитена местност с решение на Министерството на околната среда и водите от 1992 г. Според \"Биволъ\" предложението за план за застрояване на вилни сгради с показатели 30% плътност, Кинт  0,5, височина до 5,5 м. или 2 етажа е внесено от собственика на терена - „Ню Билдинг Естейтс“ ЕООД, който е придобил имота с площ 22 169 кв.м. на 30 юли от Сибанк/ОББ срещу 435 172 лв. или близо 10 евро на кв.м. „Ню Билдинг Естейтс“ с капитал 500 лв. е собственост на „Ню Билдинг Пропърти“ ЕООД с капитал 100 лв., която е еднолична собственост на лицето Десислава Цветанова Георгиева. От медията са я потърсили за коментар чрез електронна поща и по телефон, но до момента без резултат. Десислава Георгиева е в съдружие с Петьо Петков в няколко фирми. Двамата имат партньори със спорна репутация, пише \"Биволъ\", позовавайки се на данни от фирмения регистър. Един от тях е Стефан Кемалов, известен като Бат’ Сали и с участието си в едно от изданията на \"Биг Брадър\". Петков и Кемалов са съдружници, а Кемалов и Георгиева - управители на фирмата \"Мегабилдинг Груп“, част от чиито акции бяха запорирани от Комисията за отнемане на незаконно придобитото имущество, след като Кемалов бе арестуван през 2008 г. в акция срещу престъпна група, изготвяла неистински документи за самоличност, винетки, свидетелства за основно образование и шофьорски книжки. Запорът е обжалван и отпада. Историята мълчи по въпроса какво се случва с разследването по-нататък. Друг съдружник на Десислава Георгиева е руснакът с кипърски паспорт Игор Риммер. Фирмите му са регистрирани в Разлог. Според друго разследване на \"Биволъ\" той е бил замесен и в опит за строеж на вили без ОВОС в Пирин, близо до \"Круше\" - тоест на 100 м от защитена зона от \"Натура 2000\".", "date": "2018.08.23", "title": "\"Биволъ\": Готви се застрояване на 22 дка до плаж Силистар"}
{"url": "http://clubz.bg/72253-zatova_bylgariq_prilicha_na_razgraden_dvor", "text": "Примерният български гражданин трябва да разбира от финансов надзор и да го упражнява в свободното си време. Трябва да е вещ във финансовото разузнаване и да си разузнава финансово по малко всеки ден. Трябва да е специалист по международна организирана престъпност и да се ориентира безпогрешно сред гущерите с не съвсем отрязани опашки, като не е излишно от време на време да си сваля всички публични регистри, че кой знае дали утре ще има достъп до тях. Това са само част от задълженията, които властта вменява на българите - ако съдим от реакциите по три случая от последния месец. Поне 200 хиляди души изведнъж научиха, че остават без задължителната за собствениците на автомобили застраховка „Гражданска отговорност“. Близо 400 хиляди фирми пък останаха за две (засега) седмици без активен Търговски регистър и без възможността да удостоверяват актуалното си състояние или да вписват промени. На фона на тези случки ошашавената публика започна да забравя за нашумялата покрай ареста на Митьо Очите охранителна фирма от Бургас, която се свързва и с други „звезди“ от бившата групировка ВИС-2. И вече никой не притеснява МВР с въпроса защо изобщо такава фирма може да има лиценз. Общото между тези истории не е само календарът - и трите дават нагледен пример какво означава разграден двор, какво означава институциите да не изпълняват задълженията, за които им плащат данъкоплатците, и как в резултат същите тези данъкоплатци накрая получават поне двойна сметка. Регистрираната в Кипър и работеща основно на българския пазар застрахователна компания „Олимпик“ тръгва по пътя на фалита през месец май. Тогава лицензът ѝ там е отнет, а българската Комисия за финансов надзор (КФН) веднага забранява сключването на нови договори. С това регулаторът формално си е свършил работата. А над 200 хиляди потребители вероятно са били длъжни да следят бюлетините за дейността на КФН, да четат специализирани издания, да се консултират редовно със застрахователни експерти, за да научат какво им се случва. Повечето не са били толкова примерни граждани. Чак в началото на месеца те научават, че застраховките им няма да важат след 17 август и трябва веднага да си купят нови. Законът казва, че българският гаранционен фонд не покрива такива случаи, защото фирмата е кипърска и работи свободно в България според правилата на ЕС. Грозната истина за българската полиция Държавата наистина не може (а и би било несправедливо спрямо останалите потребители) да обезщети клиентите на „Олимпик“. Но тя не е свършила друга своя работа, за да избегне тази ситуация. Официално застрахователната компания е регистрирана в Кипър, но работи предимно в България. Собственост е на фирма от Люксембург, собственост на испанец, който пък няма чисто досие във финансовия сектор в своята страна. Според одиторите в Кипър, липсват едни 210 милиона евро, а по улиците на София от години се коментира дали действителните собственици не са едни познати български момчета с прякори от силовите групировки. Нито един от тези детайли не е направил впечатление на българските служби - финансовото разузнаване е част от ДАНС и по нищо не личи някой там да е изпълнил задълженията си. Това прилича на искрената изненада на управляващите, че в техническата поддръжка на Търговския регистър са допуснати безобразия, като тази работа от години се изпълнява от една и съща фирма. Председателят на парламентарната група на ГЕРБ Цветан Цветанов дори допусна умишлен саботаж и заговори как тази фирма е работила и с МВР след политически натиск. И този път реакцията на управляващите е като на чужденци, които само минават оттук през лятото. Въпросната фирма отдавна е наричана „властелинът на секретните поръчки“ - тя работи с почти всички държавни ведомства и изпълнява огромна част от специалните поръчки, свързани с националната сигурност и контролирани от ДАНС. Това го знае много добре и г-н Цветанов, който бе и силов вицепремиер, и вътрешен министър. Държавата сама е допуснала да бъде силно зависима от една фирма, свързвана със спорни и могъщи фигури от миналото. Спалнята на Очите извади наяве широка политическа коалиция Същата тази държава знае много добре кои момчета с прякори какви охранителни фирми са регистрирали. Знае, че повечето са управлявани от подставени лица. Знае, че дейността на служителите им не винаги е в рамките на закона и че легалната охранителна дейност е в опасна близост с нощните наказателни бригади. МВР обаче е издало лиценз на такива фирми. И се прави, че не забелязва поводите, които самите момчета дават за отнемане на лиценза. Същият разграден двор допусна „аферата на века“ с фалита на КТБ. Резултатът от всичко това: данъкоплатците веднъж плащат на бездействащите институции и втори път плащат сметката от тяхното бездействие. Но очевидно нито институциите, нито данъкоплатците не са си научили урока. . Спалнята на Очите извади наяве широка политическа коалиция", "date": "2018.08.23", "title": "Затова България прилича на разграден двор"}
{"url": "http://clubz.bg/72263-korneliq_ninova_nadqvam_se_prokuror_da_pogali_borisov_po_glavata", "text": "Надявам се някой ден прокурор да погали премиера Бойко Борисов по главата, включително за това, което причини на Странджа. Това каза лидерът на БСП Корнелия Нинова. Така тя коментира признанието на земеделския министър Румен Порожанов, че вторите проби от огнищата, в които бе открита чума по овце и кози, са с отрицателен резултат. Преди време Борисов беше заявил пред бившия британски премиер Дейвид Камерън, че \"три папи\" са го \"галили по главата\". Нинова заяви, че Борисов управлява \"10 години с лакърдии\" и това води до срив на държавността. Според нея всеки лично трябва да си поеме отговорността за проблема с чумата. И допълни: Нинова изтъкна, че е много важно да се види кой сега ще поеме отговорността. Тя настоява да се провери дали с акцията срещу чумата не се прикриват получени субсидии от фиктивни земеделски стопани и източване на пари от бюджета.", "date": "2018.08.23", "title": "Корнелия Нинова: Надявам се прокурор да погали Борисов по главата"}
{"url": "http://clubz.bg/72273-demokratichna_bylgariq_bryuksel_da_proveri_tyrgovskiq_registyr", "text": "Писмо до Европейската комисия, в което се алармира, че българският Търговски регистър не функционира от 10 август насам, няколко пъти е променят срокът за отстраняване на аварията, няма никаква информация за причините за срива и дали има загубена информация изпратиха от обединението \"Демократична България\". В документа се настоява да бъде проведена  . От \"Демократична България\" припомнят, че прозрачното функциониране на Търговския регистър е не само ангажимент по българското законодателство, а е и европейски ангажимент. В писмото се казва още и че единствената форма на поета отговорност в момента е оставката на шефката на Агенцията по вписванията, но на нейно място веднага се е появила \"партийна креатура\" без нужните, според обединението, качества.  Нов разрив: НФСБ срещу избора на Козарева за Агенцията по вписванията Причина да се иска намесата на ЕК е, че органите на МВР и на прокуратурата у нас не се ползват с нужното доверие, че ще проведат безпристрастно и независимо разследване, чийто резултат ще бъде оповестен, казват още от демократичното обединение.  От \"Правосъдие за всеки\" в началото на седмицата обявиха, че ако до сряда - тоест вчера, Търговският регистър не е с възстановена функционалност, както бе обещано от властите по-рано, ще сезират и прокуратурата. Организацията също поиска независимо разследване. Във вторник по време на извънредното заседание на Народното събрание по темата, премиерът Бойко Борисов даде друг срок - \"ако имаме късмет - до края на седмицата\". По думите му кризата била овладяна вече. Премиерът обяви кризата с Търговския регистър за преодоляна Премиерът обяви кризата с Търговския регистър за преодоляна", "date": "2018.08.23", "title": "\"Демократична България\": Брюксел да провери Търговския регистър"}
{"url": "http://clubz.bg/72265-ludogorec_vzema_brazilec_razminal_se_sys_santos", "text": "Бразилският футболист Жуниор Брандао подписа с \"Лудогорец\" след провалени преговори с гранда \"Сантос\", съобщи местният в. \"Газета еспортива\". В крайна сметка \"Атлетико Гояниензе\" прие офертата на българския шампион. Тимът от град Гояния, столица на щата Гояс, се състезава във втора бразилска дивизия. Жуниор Брандао е вкарал 9 гола в последния сезон. Футболистът е 23-годишен, играе като нападател. Започнал е професионалната си кариера на 17 г., досега се е състезавал за 9 отбора. Медиите в Бразилия поясняват, че \"Лудогорец\" се е насочил към Брандао по желание на треньора на тима Пауло Аутуори.  Първо от \"Атлетико Гояниензе\" поискали за Жуниор Брандао 6 милиона реала, или 1,3 милиона евро. След това \"Сантос\" успял да смъкне цената. В крайна сметка преговорите с отбора, дал на света Пеле, пропаднали. \"Лудогорец\" е платил за трансфера 1,5 милиона евро, твърди изданието \"ДМ депортес\". А заплатата на новата звезда на българските шампиони ще бъде 240 000 реала, или 51 000 евро месечно. \"Лудогорец\" се похвали с \"трансферен удар\" Преди два дни клубът обяви официално, че се подсилва с южноафриканеца Мей Махлангу - дефанзивен халф.", "date": "2018.08.23", "title": "\"Лудогорец\" взема бразилец, разминал се със \"Сантос\""}
{"url": "http://clubz.bg/72271-tuka_ima_tuka_nema_chuma_po_dobityka", "text": "Няма чума - има чума. Тези две противни становища прозвучаха днес, първото от БСП, второто - от управляващите, които дадоха брифинг, за да опровергаят социалистите. Оставки няма да има - нито в Българската агенция за безопасност на храните (БАБХ), нито в земеделското министерство. Ако си подам оставката, ще излезе, че не съм си свършил работата, обяви шефът на БАБХ д-р Дамян Илиев. БАБХ се принуди да спре съмнителния си търг за диагностика на чумата По-рано през деня лидерът на БСП Корнелия Нинова заяви: \"Два месеца след началото на проблема няма умряло животно от чума. Единствените умрели са убитите (овце и кози - бел.р.) от режима на правителството\". Нинова обвързва изтребването на близо 4000 дребни преживни животни в петте общини в Странджанско с опит да се прикрият получени субсидии от фиктивни земеделски стопани, т.е. източване на бюджета. Лидерът на БСП поиска да се видят пробите, които доказват, че има чума, а не да им се представят само твърдения, и даде да се разбере, че животните са били напразно избити. След чумата от юг идва друга от север  Земеделският министър Румен Порожанов заяви, че са отрицателни т. нар. втори проби, които е трябвало да установят дали се е разпространила болестта. Не става въпрос за пробите, които са установили наличието й - над 22 положителни. Тези \"втори проби\" се вземат от 20-километровата зона около петте селища - Воден, Кости, Шарково, Крайново и Странджа, където е било констатирано, че има чума. Осем хиляди са вторите проби, взети от огнищата, очаква се резултатите от тях да излязат до края на следващата седмица, уточни заместник-директорът на БАБХ д-р Георги Чобанов по bTV тази сутрин. Далеч по-обезпокоителен, според него, е фактът, че втори проби все още не са взети от едно от стадата, което показа положителна проба при първото тестване: По отношение на обвиненията в измама с евросредства, Порожанов призова да не се спекулира с нея точно от БСП. Той припомни, че когато е поел поста министър на финансите в служебното правителство, назначено от президента Росен Плевнелиев през 2014 г., от 1 януари същата година са били спрени средствата по две оперативни програми - \"Регионално развитие\" и \"Околна среда\". Благодарение на усилията на служебния кабинет, в края на годината разплащанията по тях са били възстановени.  ЕК ни поздрави за борбата с чумата и високите обезщетения На въпрос установено ли е откъде е тръгнало разпространението на болестта, Дамян Илиев обясни, че има \"само подозрения как може да се пренесе\". Той заяви, че е имало местни празници, а стопаните в района ползвали и общи транспортни средства.  След чумата от юг идва друга от север  ЕК ни поздрави за борбата с чумата и високите обезщетения", "date": "2018.08.23", "title": "Тука има, тука нема чума по добитъка"}
{"url": "http://clubz.bg/72269-gerb_otvryshta_na_bsp_s_bencho_benchev_i_upravlenski_uspehi", "text": "Изявлението на лидера на БСП Корнелия Нинова по повод данните, че вторите проби за чума по животните в Ямболско са отрицателни, провокира светкавичен отговор от страна на ГЕРБ. Корнелия Нинова: Надявам се прокурор да погали Борисов по главата Първо зам.-шефът на ГЕРБ Цветан Цветанов написа във фейсбук, че думите на Нинова са спекулации. Според него днешните изказвания на Нинова са поредна отчаяна акция, породена от завистта ѝ от посещението в България на председателя на Групата на ЕНП в Европейския парламент Манфред Вебер, който в присъствието на премиера Бойко Борисов заяви, че България категорично трябва да влезе незабавно в Шенген. Това написа още Цветанов. Малко по-късно депутатът Тома Биков в специална пресконференция заяви, че Нинова превръща БСП в РМД - работническо-мениджърско дружество, каквито се създаваха по време на приватизацията. Той заяви, че ГЕРБ ще настоява органите да разследват този казус. Румен Радев: Неслучайно ЕС измисля нови механизми, за да ни контролира И повтори познатата теза на ГЕРБ, че по признания на членове на ръководството на партията Бенчев е финансирал и кампанията на президента Румен Радев. И допълни, че според него Нинова лъже \"методично и професионално\". Според депутат Александър Ненков в момента става дума за координирана атака между президента и БСП. Румен Радев: Неслучайно ЕС измисля нови механизми, за да ни контролира", "date": "2018.08.23", "title": "ГЕРБ отвръща на БСП с Бенчо Бенчев и управленски успехи"}
{"url": "http://clubz.bg/72259-bratko_qdohme_pihme_omari_vino_dotuk", "text": "Това изречение (или друга подобна версия), предполагам, че и вие сте го чували. Буквално до вчера отиващите до гръцките острови в Егейско море турски граждани разправяха надълго и нашироко колко евтино е в Гърция; как са си гледали кефа; колко по-изгодна е почивката при комшиите, в сравнение с нашите курорти Бодрум или Чешме. Понеже това бяха златните години на Турция. Като се започне от средата на 2000-те години, та чак до 2016-та, в продължение на 10 години ние живяхме в „Ерата на Лалето”. Докато Гърция беше в криза, у нас турската лира беше силна; икономиката ни беше добре смазана и направо звънтеше. Националният ни доход средно на глава от населението беше над 10 хиляди долара. Разменният курс на еврото се въртеше около 2 турски лири. Турската икономика се развиваше с невиждани в Европа темпове. Британското списание „Икономист” определяше Турция като „Истинският Китай в Европа”. Тази „Ера на Лалето” не се отнасяше само за баровците, за важните клечки; важеше напълно за всеки един от нас. За пръв път обикновеният турски гражданин се сля и прегърна целия свят. Превърна се международен пътешественик. През 90-те години на миналия век много малка прослойка от населението имаше възможност да пътува в Европа; от средата на 2000-те години всяко средностатистическо семейство можеше спокойно да ходи в Европа – като спести малко пари, или вземе някой дребен заем. С развитието на демокрацията в Турция се засили както нашата собствена увереност; така и се увеличиха нашите собствени пари и самочевствие. На всяко място в Европа имаше пътуващи турци. Беше съвсем нормално когато обикаляте Прага, Флоренция, Рим, да чуете турска реч; да видите турски туристи, които си правят снимки за спомен, или пазаруващо турско семейство. Разбира се, специално по отношение на Гърция, нещата се развиваха и от гледна точка на други, съвсем различни писти. От една страна, след дълги години на застой, в политиката имаше повей на приятелство. От друга страна – едно чувство на превъзходство над гръцкия народ, който бързо обедняваше… Така или иначе обаче, през последните години турците буквално заляха Гърция. На някои гръцки острови имаше толкова много турски туристи, че трябваше да се заврете в някое закътано място – за да не ви срещне и неприятно „засече” някой познат от Турция. А как е сега? Къде, къде по-различно!... Подобно на кратката пролет в нашата демокрация, в момента и в областта на икономиката сме стигнали до края на „Ерата на Лалето”. Едно евро вече струва 7 турски лири. Гърция бавно-бавно излиза от кризата, а ние с огромна скорост потъваме в нея. Преди една година близо един милион турски граждани ходеха на почивка в Гърция. Като се върнеха разказваха наляво и надясно колко привлекателни са цените при комшиите - чак до парите за въздуха и водата. Сега обстановката е коренно различна. Не остана нито едно място в Гърция, където турците да ходят и после да разправят как са „яли и пили за 20 евро”. Когато избухна икономическата криза в Гърция, местното население вече нямаше възможност да си купува нито нова кола, нито нов мобилен телефон, нито нова къща. Дори и онези, които имаха някаква работа, използваха оскъдните си доходи да плащат като попове натрупаните дългови, или с мъка да покриват ежедневните си разходи. Народът обедняваше. Страхувам се, че ако икономиката ни продължи да се свива с тези темпове, след една година картината и у нас ще бъде същата. Това може да очаква средната класа в Турция. Оставете ходенето на почивка в Гърция, дърдоренето „колко много и евтино сме яли и пили там...”. С тези темпове и тенденции няма да можем дори и да си покажем носа извън Одрин. Не го казвам аз това, показват го цифрите: ", "date": "2018.08.23", "title": "\"Братко, ядохме, пихме... омари, вино. Дотук\""}
{"url": "http://clubz.bg/72254-mladej_zakla_majka_si_i_sestra_si_kraj_parij", "text": "Въоръжен с нож младеж закла майка си и сестра си в парижкото предградие Трап днес и тежко рани трети човек, предаде Ройтерс. Той извърши нападението на улицата, след което се укри в къща. Там той бе застрелян по-късно от полицията, когато излезе от дома и се затича заплашително към пазителите на реда. \"Ислямска държава\" разпространи изявление, в което пое отговорност за атаката. Групировката обаче не представи доказателства. Съобщенето й бе огласено, преди да стане ясно, че жертвите са роднини на нападателя. 2015 г. под знака на терора за Франция Според телевизия БФМ той крещял \"Аллах акбар!\" (\"Слава на Аллах!\"). Полицията обаче не потвърждава това. Според силите на реда причините за атаката и начинът на извършването й все още са неизвестни. Службите за борба с тероризма засега не са помолени да се включат в разследването. Трап е бедно градче, обкръжено от богати райони западно от Париж. Населението му е 30 000 души. Там има десетки радикализирани младежи, много от които са отпътували към Сирия. Вчера \"Ислямска държава\" разпространи предполагаемо изявление на лидера си Абу Бакр ал Багдади - първото от близо година насам. В него той призовава за борба въпреки претърпените от джихадистите поражения напоследък.", "date": "2018.08.23", "title": "Младеж закла майка си и сестра си край Париж"}
{"url": "http://clubz.bg/72257-momiche_na_90_000_godini_shterka_na_neandertalka_i_denisov_chovek", "text": "Тийнейджърка, умряла преди около 90 000 години, е наполовина неандерталка и денисовка, установи анализ на генома на нейна кост, съобщи Nature. За пръв път учени откриват пряк наследник на двама различни представители на видя хомо. Досега се знаешe за смесване между денисовите хора и неандерталците, както и за смесване между тях и прародителя на съвременния хомо сапиенс, но само по косвени данни. За пръв път се открива реално дете на двама родители от двата вида. Костта на момичето е намерена в Денисовата пещера в Алтайските планини, Русия. Именно там през 2010 г. бяха открити костите, които дефинираха нов вид в рода хомо, живял в регион, населен и с много неандерталци. Екип от института \"Макс Планк\" по еволюционна антропология в Лайпциг, Германия, е провел изследването, което е установило произхода на момичето. Рáнен хуманоид е споделял земята с Хомо сапиенс Любопитно е, че учените установяват смесен произход и при родителите на Дени, както галено наричат единствената кост, останала от около 13-годишното момиче. Майка ѝ е неандерталка, но баща ѝ има следи от неандерталска кръв няколко поколения назад, което подсказва, че двата вида човеци са се срещали и смесвали често. Щерката им споделя поравно неандерталски и денисовски гени. Откритието поставя въпроса защо при толкова смесване неандерталците и денисовците не са станали един вид. Според учените най-вероятно смесените деца трудно са зачевали помежду си и това вероятно е блокирало възможността за сливане на видовете. Според Пеебо пък денисовци и неандерталци са се смесвали с готовност, но срещите им са били редки - неандерталци са живели най-вече в Западна Евразия, а денисовци засега се открити единствено в едноименната сибирска пещера.", "date": "2018.08.23", "title": "Момиче на 90 000 години - щерка на неандерталка и денисов човек"}
{"url": "http://clubz.bg/72262-otgovoryt_na_siderov_gabriela_kozareva_e_dokazan_specialist", "text": "След като от НФСБ в четвъртък сутрин излязоха с остра позиция, в която заявиха, че Габриела Козарева не е тяхно назначение, отговорът на коалиционния партньор Волен Сидеров не закъсня. \"Козарева е доказан специалист, не е партиен активист на никоя партия\", изказа се той мнението си. Нов разрив: НФСБ срещу избора на Козарева за Агенцията по вписванията В позицията, разпространена от \"Атака\", той обявява, че подкрепя кандидатурата, защото \"държавната администрация има остра нужда от такива кадри\". Накрая Сидеров прави и определен намек:  Ето и цялото мнение на Сидеров: Във връзка с интригите покрай назначаването на Габриела Козарева за директор на Агенцията по вписванията заявявам следното: Подкрепям нейната кандидатура. Козарева е доказан специалист, не е партиен активист на никоя партия. Държавната администрация има остра нужда от такива кадри.  \n\tПо мое предложение, съгласувано с премиера Бойко Борисов, бе назначена, така както по предложение на Валери Симеонов беше назначен ген. Кирил Войнов за временно изпълняващ функциите на председател на Държавната агенция за метрологичен и технически надзор (ДАМТН).   \n\tПремиерът Бойко Борисов се съобразява с коалиционните предложения и винаги търси баланс в тях.  \n\tВ случая „Козарева” няма никакви основания за обструкции, освен ако някой политик, държавник или член на правителството се страхува, че от Агенцията по вписванията могат да станат ясни данни за негово участие във фирми и конфликт на интереси. Но това е негов проблем и не е повод за коалиционни интриги. ", "date": "2018.08.23", "title": "Отговорът на Сидеров: Габриела Козарева е доказан специалист"}
{"url": "http://clubz.bg/72272-trymp_plashi_sys_sriv_na_pazara_pri_impijchmynt", "text": "Американският президент Доналд Тръмп отговори на многобройните коментари, че може да бъде подложен на импийчмънт като заплаши, че това ще доведе до срив на пазарите и ще се отрази силно негативно на икономиката, съобщава Би Би Си. В интервю за Fox & Friends той каза, че пазарите ще се сринат и \"всички ще бъдат много бедни\". Той говори след като бившия му адвокат Майкър Коен се призна за виновен за нарушаване на изборните закони като обяви, че е бил напътстван да действа по този начин от Тръмп. Все пак не е много вероятно опонентите на американския президент да се опитат да започнат процедурата за импийчмънт преди изборите през ноември. Защо Тръмп твърви, че ще има срив на пазара? \"Не знам как може да импийчнете някого, който е свършил толкова добра работа\", каза  американкият президент в интервюто. И продължи: \"Нека ви кажа - ако някога бъда подложен на импийчмънт, смятам, че пазарът ще се срине, и всички ще обеднеят\". Според признанията на бившия му адвокат Коен е извършил бързи парични плащания на две жени по време на кандидатпрезидентската кампания през 2016 г. Смята се, че става въпрос за порно звездата Сторми Дейвис и бившия модел на \"Плейбой\" Карън Макдъгъл - и двете твърдят, че са имали сексуални афери с Тръмп. Под клетва Коен заяви, че е платил парите по нареждане на Доналд Тръмп по \"основната причина да се окаже влияние върху изборите\". Президентът на САЩ обаче настоява, че платените пари на двете жени не са нарушили правилата на кампанията. Двете плащания са извършени от него лично, не от средствата от кампанията му, но той научил за това съвсем наскоро. Според Тръмп Коен си измисля неща, за да получи по-лека присъда.  \"Всъщност гледам доста тв предавания. Понякога получаваш доста полезна информация, като гледаш телевизия. Тези две плащания не са престъпление. Те не са пари от кампанията\", обоснова се той.", "date": "2018.08.23", "title": "Тръмп плаши със срив на пазара при импийчмънт"}
{"url": "http://clubz.bg/72255-futbolistite_v_ispaniq_gotovi_na_stachka_zaradi_machovete_v_sasht", "text": "Футболистите в испанската Ла Лига могат да прибегнат до стачка, ако мачове от първенството се играят в САЩ, съобщават медиите в страната. Стъпката е обсъдена на среща на Съюза на професионалните футболисти (AFE) снощи в Мадрид. Мачове от испанската лига ще се играят в САЩ В петък официално бе обявено, че Ла Лига е подписала 15-годишен договор с щатската компания Relevent, по силата на който топдвубои от шампионата още от този сезон ще се провеждат в Америка. Не беше съобщено кои са мачовете, но стана ясно, че ще бъдат с участието на големи отбори като \"Барселона\", \"Реал\" (Мадрид), \"Атлетико\" (Мадрид), \"Валенсия\"... Играчите обаче роптаят, че лигата не се консултирала с тях при сключване на контракта. На сбирката присъстнаха капитани и водещи футболисти, като Серхио Рамос и Начо (\"Реал\" Мадрид), Серхио Бускетс и Сержи Роберто (\"Барселона\"), Коке и Хуанфран (\"Атлетико\" Мадрид) и т.н. AFE излезе и с официална декларация, в която заявява, че не разбира действията на Ла Лига. С такива договори тя дистанцирала феновете от футболистите, а това се отразявало зле на \"есенцията на футбола и на шоуто\", казва организацията.", "date": "2018.08.23", "title": "Футболистите в Испания готови на стачка заради мачовете в САЩ"}
{"url": "http://clubz.bg/72256-cherveni_zebri_predlaga_regionalnoto_ministerstvo", "text": "Червени \"зебри\" до училища и детски градини вместо традиционните пешеходни пътеки предлага Министерството на регионалното развитие и благоустройството (МРРБ) с промени в наредба №2 от 2001 г. за сигнализация на пътищата с пътна маркировка. От МРРБ са предложили за обществено обсъждане и изменения в още две наредби, които могат да се видят в  , както и на сайта на    Край на шарените пешеходни пътеки - Цацаров ги погва Основната цел е да се повиши безопасността на движението по пътищата, след като през март т. г. проверка, разпоредена от главния прокурор Сотир Цацаров, установи, че 2/3 от пешеходните пътеки в България са \"откровено и отчайващо безхаберие\". Екипи на МВР и МРРБ провериха около 14 000 от тях, а регионалното министерство беше задължено да направи регистър на пешеходните пътеки и да предложи промени в нормативната уредба.  И от МРРБ се отчетоха с промени в: Наредба № 2 от 2001 г. за сигнализация на пътищата с пътна маркировка,  Наредба № 18 от 2001 г. за сигнализация на пътищата с пътни знаци и в Наредба № 1 от 2001 г. за организиране на движението по пътищата. Наредба № 2 и Наредба № 18 са издадени съвместно с МВР и Министерството на транспорта, информационните технологии и съобщенията. След \"зебрите\": прокуратурата погва храстите около знаците Именно с промените в Наредба №2 се предвижда на места с концентрация на пътнотранспортни произшествия, до входове на училища, детски градини, площадки за игра и други, \"зебрите\" да са с пътна маркировка върху червена основа, \"чийто клас на съпротивление на хлъзгане е не по-малък от класа на съпротивление на хлъзгане на пътната маркировка\". С измененията в Наредбата се регулират и участъците, в които могат да се изпълняват пешеходни пътеки на червена основа, тъй като досега те са били \"изпълнявани по субективна преценка на различни места и във всякакви цветове\". Проверката, разпоредена от прокуратурата, установи, че в някои градове има оранжеви (Пазарджик), червени или жълти пешеходни пътеки, въпреки че по закон маркировката трябва да е в бяло. Войните на Цацаров: зебри, газови бутилки, наргилета и детски пюрета Промените, публикувани за обществено обсъждане, повишават и изискванията за осветяване на пешеходните пътеки с цел подобряване на тяхната видимост. Завишават се и изискванията към строителните продукти за изпълнение на маркировката на пешеходните пътеки. Известно е, че с цел възлагане на неколкократни поръчки за подновяването им цветната маркировка изчезва твърде бързо. С основните промени в Наредба № 1 се цели подобряване на процеса на актуализация на генералните планове за организация на движението като се повишава контрола върху изпълнението му. Управляващият пътя (собственикът на пътя) се задължава да докладва резултатите от извършената проверка за обстоятелства, които могат да доведат до промяна на генералните планове, максимум на 5 години. Докладът, с оглед упражняване на контрол и одобряване на предложените мерки, ще се представя на министъра на регионалното развитие и благоустройството или на съответния общински съвет в зависимост от управляващия пътя. Могат ли дупките по пътищата да се \"самоизлекуват\"? Подобрява се и сигнализирането на пешеходните пътеки като се въвеждат изисквания за  по-високи характеристики на светлоотразяващите фолиа за пътните знаци, които ще осигурят повишаване на видимостта им. Това се предвижда с основните изменения в Наредба № 18 от 2001 г. “Зебрите” по републиканската пътна мрежа са 3531, от които 80% нямат надпис “Погледни” и не са спазени изискванията за ширина на пътеката. Обезцветена или напълно заличена е маркировката при 65%. Необходимо е да се поставят 4354 предупредителни знака. А 80 броя изобщо трябва да бъдат премахнат - като тези по магистрали, което е недопустимо. След \"зебрите\": прокуратурата погва храстите около знаците Войните на Цацаров: зебри, газови бутилки, наргилета и детски пюрета Могат ли дупките по пътищата да се \"самоизлекуват\"?", "date": "2018.08.23", "title": "Червени \"зебри\" предлага регионалното министерство "}
{"url": "http://clubz.bg/72261-sofijskiqt_universitet_s_25_pyti_poveche_prazni_mesta_ot_2017_a", "text": "Софийският университет \"Св. Климент Охридски\" има 850 свободни места след трето класиране, близо 2,5 пъти повече от миналата година, когато са били 348. Куп факултети очакват да попълнят незаетите бройки със студенти, което означава и средства, тъй като свободните места са държавна поръчка и за всеки студент се отпуска определена сума от държавния бюджет. Любопитна подробност е, че в една от предпочитаните специалности - \"Право\", има 9 свободни места. От 10 до 14 септември ще се приемат документи за попълване на местата. Класирането се обявява на 18 септември, а приетите се записват от 19 до 21 септември. Кои са най-желаните специалности в СУ \"Св. Климент Охридски\" От Софийския университет отдават свободните места на демографския проблем. В същото време обаче расте броят на младежите, избрали да следват в чужбина. Има наплив от български първокурсници в британските университети в годината на реален \"Брекзит\", съобщават от проект \"Световно образование\", които всяка година изпращат наши младежи във Великобритания. С 200 повече са студентите, които заминават за тази учебна година.  Чуждестранните студенти носят над  €22 милиарда на Великобритания А в същото време в най-старото ни висше учебно заведение незаети бройки има във: \"Философия\"; \"Социология\"; \"Публична администрация\"; \"Културология\"; \"Библиотечно-информационни науки\"; \"Философия\" (на англ. език); \"История\"; \"Археология\"; \"Етнология\"; \"История и география\"; \"Архивистика и документалистика\"; \"История и геополитика на Балканите\"; \"История и философия\"; \"Хебраистика\"; \"История и чужд език\" (англ./фр. ез.); \"Педагогика\"; \"Социални дейности\"; \"Неформално образование\"; \"Българска филология\"; \"Славянска филология\"; \"Руска филология\"; \"Балканистика\"; \"Френска филология\"; \"Италианска филология\"; \"Португалска филология\"; \"Класическа филология\"; \"Унгарска филология\"; \"Новогръцка филология\"; \"Румънска филология\"; \"Тюркология\"; \"Арабистика\"; \"Иранистика\"; \"Арменистика и кавказология\"; \"Африканистика\" (на англ. ез.); \"Физика\"; \"Инженерна физика\"; \"Ядрена техника и ядрена енергетика\"; \"Физика и математика\"; \"Астрофизика, метеорология и геофизика\"; \"Физика и информатика\"; \"Медицинска физика\"; \"Комуникации и физична електроника\"; \"Квантова и космическа теоретична физика\"; \"Фототоника и лазерна физика\"; \"Оптометрия\"; \"Физика на ядрото и елементарните частици (на англ. ез.); \"Компютърно инженерство\"; \"Учител по природни науки в основната степен на образованието\"; \"Химия\"; \"Химия и информатика\"; \"Екохимия\"; \"Компютърна химия\"; \"Ядрена химия\"; \"Инженерна химия и съвременни материали\"; \"Биология\"; \"Молекулярна биология\"; \"Екология и опазване на околната среда\"; \"Биотехнологии\"; \"Биология и химия\"; \"География и биология\"; \"Биомениджмънт и устойчиво развитие\"; \"Биология и английски език\"; \"Агробиотехнологии\"; \"География\"; \"Геология\"; \"География и английски език\"; \"Право\"; \"Теология\"; \"Религията в Европа\"; \"Музика\"; \"Медийна педагогика и художествена комуникация\"; \"Физическо възпитание и спорт\"; \"Медицинска сестра\". Студенти от 127 университета дадоха своите \"25 причини да избера България\" Специалността \"Религията в Европа\" води като най-нежелана - там се търсят 44 първокурсници, следва я \"История\" с 43, \"География\" - 35, \"Славянска филология\" - 27, \"Френска филология\" - 26, и т. н. В септемврийското класиране на СУ могат да се включат: 1. Кандидати, които са участвали в класиранията, но не са приети в рамките на броя на приетите студенти в съответствие с утвърдения капацитет на висшето училище, професионалните направления и на специалностите от регулираните професии; 2. Кандидати, които не са участвали досега в кандидатстудентската кампания на Университета, но отговарят на условията за прием. Документите приема сектор \"Прием на студенти\" в Информационния център в Ректората. Необходимите документи са: 1. Заявление по образец; 2. Копие от дипломата за средно образование; 3. Квитанция за платена такса в размер на 30 лева, която се заплаща в Паричен салон на Ректората (северно крило, 4 етаж) или по банков път във всяка търговска банка (без БНБ) на сметката на Софийския университет: БНБ – ЦУ IBAN: BG52 BNBG9661 3100 1743 01 \n\tБНБ; BIC CODE: BNBG BGSD 4. Служебна бележка с резултат от успешно положен изпит в друго висше училище за учебната 2018/2019 г. Предвижда се провеждането допълнително на устен изпит по теология за кандидатите за специалността. Насрочен е за 15 септември от 9 часа в Богословския факултет. Чуждестранните студенти носят над  €22 милиарда на Великобритания Студенти от 127 университета дадоха своите \"25 причини да избера България\"", "date": "2018.08.23", "title": "Софийският университет с 2,5 пъти повече празни места от 2017-а"}
{"url": "http://clubz.bg/72258-cacarov_za_chepelare_zakrivame_11_prokuraturi_no_rabotata_shte_vyrvi", "text": "Прокуратурата разпространи становище във връзка с назряващия протест на жители на родопския гр. Чепеларе, които си искат изправената пред закриване районна прокуратура. Клуб Z припомня, че след конституционно питане Цацаров предприе стъпки по закриване на ненатоварени прокуратури. На мястото им - както става ясно от писмото - ще има \"териториални отделения\", които ще изпълняват \"в пълен обем законовите си задължения – ще участват в съдебни заседания, ще дават дежурства и ще приемат граждани\". Цацаров е готов за закриване на ненатоварени прокуратури", "date": "2018.08.23", "title": "Цацаров за Чепеларе: Закриваме 11 прокуратури, но работата ще върви"}
{"url": "http://clubz.bg/72246-impijchmynt_na_trymp_stava_vse_po_realna_perspektiva", "text": "Нарастващите проблеми на американския президент Доналд Тръмп с правосъдието са централна външнополитическа тема на днешния британски печат. След като бившият шеф на неговата предизборна кампания Пол Манафорт бе признат за виновен от съда по няколко сериозни обвинения (вярно, те не са пряко свързани със самия Тръмп), а бившият му адвокат Майкъл Коен сам се призна за виновен, че е плащал на интимни партньорки на президента с негови пари, за да мълчат за похожденията му, вестниците нарекоха вторник  за президента. Всички вече отбелязват, че перспективата за импийчмънт на Тръмп добива все по-реални очертания и започват да нищят тънкостите на тази сложна юридическа процедура. Според лондонския   обаче бъдещето на Тръмп ще бъде решено от политиката, а не в съда. Малцина очакват специалния прокурор Робърт Мълър да прибегне до конституционен прецедент и директно да обвини Тръмп, а смятат, че той ще стяга постепенно обръча срещу него чрез обвинения срещу настоящи и бивши хора от неговия екип. Дори и нормалната процедура за импийчмънт чрез Конгреса също е повече политическа, отколкото юридическа, посочва вестникът. За целта в долната камара е необходимо обикновено мнозинство за задвижване на процеса. Ако демократите спечелят мнозинство на междинните избори през ноември и обърнат съотношението (сега републиканците са мнозинство там), това може да се случи. После обаче делото отива в Сената, който единствено има правото да съди президента. А за да го осъди и да го отстрани от власт, и то по много сериозно обвинение от типа на държавна измяна, са необходими две трети от гласовете на 100-те сенатори. Това обаче е много малко вероятно в сегашната ситуация, отбелязва всекидневникът.  Това означава, че Тръмп може да бъде свален единствено от \"съда на общественото мнение\", а този момент ще дойде на следващите президентски избори през 2020 г.  След като изрежда фактори, които са за и против Тръмп, \"Файненшъл таймс\" стига до извода, че президентът систематично изпълнява обещанията, които е дал на онези, които гласуваха за него. И докато той все още може да се хвали в Туитър с постигнатото от него по въпроси като търговията и имиграцията, електоралната му база изглежда склонна да му прости много други прегрешения. Съветник на Тръмп обвинен в 8 престъпления, адвокатът му е под гаранция от $500 000  До подобен извод стига и друг британски електронен всекидневник -   Според него пръските на скандалите вече достигат краката на президента и междинните избори за Конгрес явно ще се превърнат в референдум за неговия импийчмънт. Вестникът също се спира на простата аритметика на евентуалните изборни резултати, и прави заключението, че съотношението на силите в Сената, където републиканците и сега имат мнозинство, едва ли ще бъде променено, защото от 35-те места в 100-членния Сенат, които се оспорват в изборите, 26 така или иначе са на настоящи демократи, така че промяна на съотношението там е практически невъзможна, за да се стигне до мнозинство от две трети срещу Тръмп.  Дори самата перспектива за импийчмънт, ако демократите спечелят мнозинство в Камарата (чийто състав през ноември ще бъде обновен изцяло), прави изборните резултати още по-непредсказуеми, отбелязва \"Индипендънт\". За разлика от Ричард Никсън, който бе свален като президент чрез подобна процедура през 1974 г., Тръмп има като солиден актив зад гърба си стабилно развиваща се икономика и изпълнява предизборните си обещания, поставяйки \"Америка на първо място\" (колкото и подвеждащи да са тези обещания). Не е невероятно той и републиканците, които му остават лоялни, да се доберат до един по-добър резултат от очаквания. А и самата заплаха от импийчмънт може да мобилизира електоралната база на Тръмп, пише вестникът.  \n\tА Тръмп сам действа активно за такава мобилизация с непрекъснатите си срещи и речи пред избиратели, с всекидневните си хвалби в Туитър. Така че той дори може да спечели от размахването на плашилото \"импийчмънт\".  Следователно времето играе за него. Ако той успее да спечели втори мандат на изборите през 2020 г., макар и с бремето на импийчмънт, надвиснало над него, то рисковете той да бъде съдебно обвинен ще станат съвсем минимални. А дори и да се стигне дотам, вицепрезидентът Майк Пенс, или който и друг да наследи Тръмп в Белия дом, няма да има (политически) проблем приемникът му да го помилва, заключава \"Индипендънт\".  До подобни изводи за политическото бъдеще на Тръмп стига и  , като отбелязва, че поддръжниците на президента остават все така силно лоялни към него, защото той прави точно това, което им е обещал. Затова междинните избори през ноември ще бъдат \"съдник\" за неговото президентство.  Русия и лично Путин са се намесили в изборите в САЩ За Тръмп има два ключови въпроса. Какво ще успее да изрови разследването на специалния прокурор Мълър за евентуално сътрудничество на екипа на президента с Русия, защото това е сериозното обвинение, което може да доведе до импийчмънт? И как ще реагира самата Републиканска партия на сегашните политически бури? Партията стана партия на Тръмп. Белият дом внимателно ще следи дали влиятелни личности в нея няма да започнат да се дистанцират от него.  Една жертва от досегашното президентство на Тръмп е истината. Вестниците пишат за неговите лъжи и подвеждащи изявления. Анкетите сочат, че избирателите трудно се ориентират кое е \"фалшива новина\" и кое не е. Има много поддръжници на Тръмп, които гледат на сегашната криза като на част от заговора срещу него, и че \"голямата държава\" се опитва чрез заговори да подкопае неговото президентство. Тук има и по-голям залог. Какво ще стане, ако все пак се стигне до импийчмънт на Тръмп, когато половината от американците го подкрепят? Така президентството на Тръмп се превръща в тест за демокрацията и институциите на Америка, заключава \"Дейли телеграф\". БТА. Русия и лично Путин са се намесили в изборите в САЩ", "date": "2018.08.23", "title": "Импийчмънт на Тръмп става все по-реална перспектива"}
{"url": "http://clubz.bg/72247-rumen_radev_nesluchajno_es_izmislq_novi_mehanizmi_za_da_ni_kontrolira", "text": "Казусите с фалита на \"Олимпик\" и срива на Търговския регистър имат много по-дълбоки измерения. Не е немарливост, некомпететност. Така президентът Румен Радев коментира най-актуалните проблеми на държавата към момента. Според него в изпълнителната власт има абдикация от отговорност, което води до криза в доверието и държавността. Радев изтъкна, че всичко това се случва в момента, в който правителството поема ангажименти, свързани с влизането в еврозоната, като един от тях е засилен контрол над застрахователния сектор. И допълни, че неслучайно ЕС измисля всякакви нови критерии и механизми за непрекъснат контрол над България и за Шенген, и за еврозоната. В държави, в които има равпоставеност, при изпращане на оферти за придобиване на самолет, се спират всякакви срещи, каза още Радев. Така той коментира скорошно пътуване до САЩ на делегация от Министерството на отбраната и съмненията, че така се дава предимство на някои от офертите по проекта за придобиване на нов самолет. Той поясни, че пътуването до САЩ е решение на Министерство на отбраната и не е съгласувано с него. Президентът изтъкна, че рисковите фактори пред българските ВВС продължават да съществуват - недостатъчно техника, недостатъчно ресурси за подготовка, ниско количество летателни часове, риск от произшествия на неприемливо високи нива. Президентът присъства на тържествена церемония по повод 70 от създаването на военнотранспортната ни авиация.   ", "date": "2018.08.23", "title": "Румен Радев: Неслучайно ЕС измисля нови механизми, за да ни контролира"}
{"url": "http://clubz.bg/72236-ostavka_v_agenciqta_po_hranite_tova_e_za_komunikaciq_s_bojko_borisov", "text": "Това каза министърът на земеделието, храните и горите Румен Порожанов пред бТВ тази сутрин. Порожанов закономерно защити спирането на обществената поръчка за доставка на препарати за тестване на чума по животните, обявена от ведомството на д-р Дамян Илиев. Въпросният търг бе \"спечелен\" от новорегистрирана... компютърна фирма. Стойността на поръчката бе за над 300 000 лв., но след като стана ясно кой я печели, тя бе прекратена - след обявена намеса лично от Борисов, както обикновено. Той отказа да коментира и оставката на заместника си Цветан Димитров, който напусна в разгара на протестите срещу действията на властта и БАБХ в селата на Странджа по избиването на селскостопански животни заради опасност от разпространение на заразата от чума. По думите на Порожанов протестите в случая  По думите на министъра сега работата на Димитров е поета от доц. Янко Иванов, бивш директор на Ветеринарномедицинската служба, защото в момента са много актуални въпросите с болестите по животните. Според Порожанов въпросът с африканската чума по дивите прасета, срещу чието разпространение бе опъната тел на границата с Румъния, Въпросната ограда ще струва 1,1 млн. лв. и е поскъпнала двойно заради новия вид мрежа, която ще бъде положена, за да възпрепятства наистина потенциален наплив на диви прасета от румънска територия, обясни още министърът. Решението за това е на Министерския съвет.  Нови 8000 проби за чума по дребни преживни животни са взети до момента, резултатите от вторите проби ще са обработени до 1 седмица, каза още той. Той не се притеснявал от това, че опозицията му иска оставката.", "date": "2018.08.23", "title": "Оставка в агенцията по храните? Това е за комуникация с Бойко Борисов"}
{"url": "http://clubz.bg/72240-nov_razriv_nfsb_sreshtu_izbora_na_kozareva_za_agenciqta_po_vpisvaniqta", "text": "Нов разнобой в рамките на властта - партията на вицепремиера Валери Симеонов - НФСБ, излезе с остра декларация по повод назначението на Габриела Козарева за шеф на Агенцията по вписванията, след като предишната титулярка - Зорница Даскалова, подаде оставка заради срива на Търговския регистър.  Габриела Козарева е новият шеф на Агенцията по вписванията Номинацията на Козарева бе представена като предложение на \"Обединени патриоти\". Според неофициалната информация тя е била предложена от партия \"Атака\".  Премиерът Бойко Борисов, с чиято заповед Козарева бе назначена, сам обяви, че не я познава, а кандидатурата му е била \"подадена\" от коалиционните партньори.  Отговорът на Сидеров: Габриела Козарева е доказан специалист От НФСБ обаче са категорични, че името на Козарева не е било обсъждано нито в политическия съвет на \"Обединени патриоти\", още по-малко на Коалиционния съвет на управляващата коалиция, който е  във формат \"Обединени патриоти\" и ГЕРБ. Партията на Симеонов възразява срещу лансирането на кадри \"през задния вход\", отказва да носи отговорност за това назначение и адресира тази отговорност към партия \"Атака\".  , пише още в документа. Ето и пълния му текст: Отговорът на Сидеров: Габриела Козарева е доказан специалист", "date": "2018.08.23", "title": "Нов разрив: НФСБ срещу избора на Козарева за Агенцията по вписванията"}
{"url": "http://clubz.bg/72250-za_pryv_pyt_tenis_v_kosmosa_video", "text": "Какво може да се прави в космоса? Астронавтите от Международната космическа станция постоянно тестват въпроси от този тип, а последното им събитие проверява как може да се играе тенис при микрогравитация. Мачът, организиран от НАСА и Американската тенис асоциация, е с цел да покаже как астронавтите прекарват свободното си време през дългите месеци престой на МКС, както и да вдъхнови младите тенисисти за евентуално бъдещо пренасяне на спорта им в епохата на космическите изследвания. САЩ искат Международната космическа станция да стане частна Събитието бе излъчено на живо върху видеостана в Ню Йорк, където се провежда ежегодният тенис турнир US Open, пред тълпа от фенове на спорта и космоса. Преди мача командирът на МКС Дрю Фойстел обясни някои наложителни промени. Например, топките в космическия тенис се налага да са по-меки, не заради безопасността на играчите, а заради многото джаджи и техника във вътрешността на станцията, които могат да пострадат от силен сервиз, например. Наложило се е и ракетите да бъдат около четвърт от стандартния размер. В станцията е тесничко. Григор Димитров дава тенис уроци на Бекъм (ВИДЕО) Разбира се, тенис в нулева гравитация работи по друг начин - топката се движи право напред след удар и не пада, а играчите не могат да стъпят здраво и да замахнат с всичка сила. Това води до далеч по-бавна игра от тази, на която сме свикнали на Земята. От друга страна, при 1G едва ли ще видите тенис играч, който посреща топката, обърнат с главата надолу. Заедно с Фойстел играят и други астронавти - Серена Ауньон-Чанселър, Рики Арнолд, и Александър Герст. Serena Auñón-Chancellor, Ricky Arnold, and Alexander Gerst.     Григор Димитров дава тенис уроци на Бекъм (ВИДЕО)", "date": "2018.08.23", "title": "За пръв път - тенис в космоса (ВИДЕО)"}
{"url": "http://clubz.bg/72245-shefyt_na_kevr_ni_podgotvq_za_zdravo_poskypvane_na_gaza", "text": "Председателят на Комисията за енергийно и водно регулиране (КЕВР) Иван Иванов ни подготвя за сериозно поскъпване на природния газ от 1 октомври. Това означава и по-високи сметки за отопление през зимния сезон. \"Газпром\" пуска газ онлайн До края на септември КЕВР ще се произнесе за цената на природния газ за последното тримесечие. Иванов е категоричен, че увеличение ще има и възможностите КЕВР да влияе на този процес са \"силно ограничени\". Рестарт на търга за строеж на газовата връзка с Гърция \"Ние преди всичко трябва да проверим методиката на изчислението и дали предложената цена е в съответствие с договора между \"Газпром Експорт\" и \"Булгаргаз\" за цената на природния газ. Но движението на цените и курсът на долара в момента са в неблагоприятна посока\", отбеляза шефът на КЕВР, добавяйки, че това се вижда и по цените на течните горива по бензиностанциите. Иван Иванов обеща, че ако се наложи поскъпване и на топлинната енергия, КЕВР ще направи \"всичко възможно това да се случи в началото на отоплителния сезон\". „Газпром“ се разбра с ЕС – няма да плаща глоби Запитан дали България предприема действия, след като Европейската комисия (ЕК) сключи се споразумя с \"Газпром\" да не понася санкции и да намали цените на природния газ за осем европейски страни от Централна и Източна Европа спрямо нивата в други европейски държави, Иванов отговори: \"Това, което е решение на ЕК, подлежи на изпълнение след публикуване на официалния вестник на ЕК. Но такава публикация още няма. След това в рамките на 10 седмици \"Газпром\" е задължен да започне преговори със засегнатите 8 страни. Това е дългосрочен вариант и смятам, че ще има развитие\". Русия не успя да отмени европейските правила за газ Рестарт на търга за строеж на газовата връзка с Гърция „Газпром“ се разбра с ЕС – няма да плаща глоби Русия не успя да отмени европейските правила за газ", "date": "2018.08.23", "title": "Шефът на КЕВР ни подготвя за здраво поскъпване на газа"}
{"url": "http://clubz.bg/72243-benet_progovori_sram_me_beshe_che_ardjento_me_iznasili", "text": "Американският актьор и певец Джими Бенет, който обвинява италианската актриса и режисьор Азия Ардженто в сексуално посегателство, проговори, предаде Франс прес. Бенет каза, че е пазил мълчание досега за случилото се през 2013 г. в хотелска стая в Калифорния, когато е бил на 17 години, а Ардженто на 37 години, защото се срамувал и е бил изплашен да говори открито. И допълва: Лидерка от движението #МеToo изнасилила непълнолетен Тази декларация на Бенет идва два дни след изявление на Ардженто, в което тя отрича твърденията, че е извършила сексуално посегателство над Бенет и че му е платила 380 000 долара, за да уреди по приятелски начин този проблем. Ардженто обясни, че Бенет поискал преди време пари от нея и нейния приятел, Антъни Бурдейн. Бурдейн, който се самоуби през юни тази година, решил миналата година да уреди въпроса лично и да се платят парите на Бенет, защото се притеснявал, че това може да се отрази върху неговата репутация. Ардженто припомня, че парите са били платени като финансова помощ за Бенет, за която той молел. Бенет отправял искания чрез съда за много пари и към собствените си родители, разкри още Ардженто. Тя казва, че твърденията срещу нея са клевета и че ще предприеме съответните действия, за да се защити от това преследване. Ардженто: Не съм изнасилвала Бенет, Антъни му плати, за да не ни изнудва Азия Ардженто е една от лидерките на движението \"#MeToo\", която бе една от първите, обвинили миналата есен продуцента Харви Уайнстийн в сексуално посегателство. Сайтът за скандални светски новини Ти Ем Зет обаче налива масло в огъня на скандала, пише сп. \"Мадам Фигаро\". Той публикува размяна на есемеси между Ардженто и неизвестен неин приятел, хвърлящи нова светлина върху аферата. В този разговор актрисата казва: Първи \"Ню Йорк таймс\" съобщи историята за посегателството. Изданието се позова на получени документи и на снимки, направени с мобилен телефон, на които се виждали Бенет и Ардженто в едно легло, голи до кръста, припомня \"Мадам Фигаро\". Тези снимки се коментират и в размяната на есемеси между Ардженто и нейния анонимен събеседник. После му казва: Сайтът Ти Ем Зет е успял да се сдобие също така и със снимка на бележка, оставена от Бенет на актрисата след техния предполагаем сексуален контакт. В нея той ѝ казвал: За тази бележка Ардженто си спомня в есемесите до анонимния си събеседник. Ардженто и Бенет се снимаха заедно във филм, когато той е бил дете и оттогава поддържаха връзка, за която Ардженто казва, че е била като на майка и син. Заради скандала сега Ардженто е застрашена да бъде изгонена от риалити шоуто Екс Фактор, в което е част от журито. Ардженто: Не съм изнасилвала Бенет, Антъни му плати, за да не ни изнудва", "date": "2018.08.23", "title": "Бенет проговори: Срам ме беше, че Ардженто ме изнасили"}
{"url": "http://clubz.bg/72248-shef_na_enp_hvali_bylgariq_za_granicite_borisov_mu_pripomni_che_nqkoga_e_bil_kritik", "text": "Обиколката на премиера Бойко Борисов по Южното Черноморие днес, след като посети Созопол заради мазутния разлив от потъналия кораб \"Монпанг\",  продължи с визита в граничното село Резово. Там гост за инспекция на границата бе и лидерът на депутатите от Европейската народна партия Манфред Вебер.  Борисов от мястото на мазутния разлив: Екологията винаги ни е била важна След като обходиха терена до морето, от другата страна на което е Турция, Борисов и Вебер говориха пред медиите. Първи бе гостът, който декларира, че десницата в Европа и l Европейския парламент смята, че България трябва незабавно да се присъедини към Шенген, защото изпълнява всички критерии за това.  Според него на фона на миграционната вълна от 2015, 2016 и 2017 г. и кризата, която тя породи в ЕС, заедно със страховете, които нагнети, че Съюзът не се справя, България дава  Вебер добави, че благодарение на силното лидерство на Борисов е сработило и споразумението за мигрантите с Турция.  На свой ред премиерът Бойко Борисов благодари за оценката. Но не пропусна да припомни: Министър-предедателят заяви, че \"без много шум\" държавата ни си е направила и оградата, купила си кораби, повишила квалификацията на моряците, направила е нужното за осигуряване на техниката, униформи, дрехи. , каза още Борисов.", "date": "2018.08.23", "title": "Шеф на ЕНП хвали България за границите, Борисов му припомни, че някога е бил критик"}
{"url": "http://clubz.bg/72252-trymp_pita_za_konfiskaciqta_na_zemi_i_ubijstva_na_fermeri_v_yujna_afrika", "text": "Президентът на САЩ Доналд Тръмп е възложил на държавния секретар Майк Помпео да проучи \"конфискациите на земеделски земи и ферми\" и \"убийства на фермери\" в Южна Африка, което накара Претория да обвини Тръмп, че налага расово разделение, съобщи агенция Ройтерс. Южна Африка започва конфискация на земите на белите Изявлението на Тръмп разпали високооктановия дебат за Южна Африка - страна, белязана от расово разделение и конфликти почти четвърт век, след като Нелсън Мандела взе властта и обяви края на апартейда. Валутата на Република Южна Африка спадна с повече от 1.5% спрямо щатския долар в началото на днешната търговия, след като туитът на Тръмп беше разпространен.     Външното министерство на Южна Африка ще поиска изясняване на коментарите на Тръмп от посолството на САЩ в Претория, заяви говорителят на президента Сирил Рамафоса и добави, че Тръмп е \"погрешно информиран\". Ще се справи ли с корупцията новият президент на Южна Африка? 65-годишният Рамафоса, който влезе в президентството през февруари т.г., обяви на 1 август, че управляващият Африкански национален конгрес (АНК) планира да промени конституцията, за да позволи отчуждаването на земя без обезщетение, тъй като белите все още притежават по-голямата част от територията на Южна Африка. Президентът бе категоричен, че поземлената реформа, която ще се проведе, няма да се отрази на икономическия растеж или сигурността на хранителните доставки. Никаква земя не е \"иззета\" от обявяването на плановете за реформи, казват от АНК. Туитът на Тръмп изглежда като отговор на репортаж на Fox News от снощи, фокусиран върху темата за земята на Южна Африка и убийствата на бели фермери. Насилието и битовата престъпност е сериозен проблем в страната - 47 земеделски производители са били убити през 2017-2018 г., според статистиката на организацията на селскостопанските асоциации AgriSA. Въпреки това убийствата на фермери бележат най-ниското си ниво от 20 години насам. Заради корупция: Зума подаде оставка като президент на Южна Африка След края на апартейда през 1994 г. AНК наложи модела \"willing-seller, willing-buyer\", при който правителството купува ферми от белите, за да преразпредели тези активи на чернокожите. Напредъкът е бавен и повечето южноафриканци смятат, че трябва да се ускорят промените, стига това да не навреди на икономиката или да не предизвика напрежение. Туитът на Тръмп идва броени дни, след като бе съобщено, че неговата съпруга Мелания ще пътува до Африка през октомври за първото си голямо самостоятелно международно пътуване като първа дама. ФИФА призна за подкупи за \"Мондиал 2010\" в Южна Африка През януари Южна Африка изпрати протест до посолството на САЩ в Претория заради изявления на Тръмп от началото на годината, че някои имигранти от Африка и Хаити идват от \"shithole countries\". Грубият израз на Тръмп беше преведен по различни начини - от \"лайняни страни\" (най-близо по смисъл) до \"задника на света\". Външното министерство на Южна Африка определи думите му, за които се твърди, че са направени по време на обсъждания на имиграционно законодателство, като \"груби и обидни\" и заяви, че последвалото изявление на Тръмп, че не ги е казвал като не дотам категорично.  Представители на АfriForum, организация, която представлява главно бели южноафриканци, са обявили, че експроприирането на земята е \"катастрофално\". Техен екип е пътувал до САЩ по-рано тази година, за да лобира в Сената и пред други длъжностни лица. Ще се справи ли с корупцията новият президент на Южна Африка? Заради корупция: Зума подаде оставка като президент на Южна Африка ФИФА призна за подкупи за \"Мондиал 2010\" в Южна Африка", "date": "2018.08.23", "title": "Тръмп пита за \"конфискацията на земи\" и \"убийства на фермери\" в Южна Африка"}
{"url": "http://clubz.bg/72231-cvetan_todorov_i_negoviqt_dvojnik_sleden_ot_ds", "text": "Тодоров не е писал отделна книга за България, отбелязва в предговора проф. Стоян Атанасов. Но спомените и размислите за родната страна заемат важно място в неговото творчество, затова Атанасов събира есетата на своя близък приятел и колега в настоящия сборник, озаглавен „За България“  . Желанието на съставителя е да получи по-пълна представа за идейната и емоционална връзка на Тодоров с България. Книгата не е замислена след смъртта на Цветан Тодоров – година преди кончината на автора Атанасов получава одобрението му и за изданието, и за подбраните статии. Преводите от френски език са на Зорница Павлова, Стоян Атанасов и Тодорина Атанасова. Представяме ви един от текстовете, написан от Цветан Тодоров за предговор към френското издание на книгата на Веселин Бранев „Следеният човек“  , излязла и в България. В края на ноември 1957  г. младият българин Веско Бранев, който учи кинорежисура в Източен Берлин, решава да се установи в западната част на града. Навремето непреодолимата стена още я няма, тъй че е достатъчно да се качи на метрото в правилната посока. За него започва нов живот. Ала той бива прекъснат след около пет месеца: Бранев е задържан посред бял ден, хвърлен в един затвор на Източен Берлин, а малко след това и върнат в България, където ще го разпитват дълго, преди да го пуснат. От този момент в продължение на петнадесет години органите на политическата полиция, наричани в България Държавна сигурност, ще го следят отблизо; през следващите петнадесет години, до падането на комунистическите режими в Източна Европа, ДС ще продължава да го спохожда от време на време. През 1997 г. Бранев емигрира в Квебек, но през 2000 г. се завръща в родината, за да си прочете тайното досие в Държавна сигурност: осемстотин страници полицейски доклади и доноси. Настоящата книга се ражда от четенето на това нежелано биографично разследване. Книгата обаче е нещо много повече от свидетелство от частен характер. През призмата на личната си история Бранев успява да нарисува впечатляваща картина на всекидневието в Източна Европа през целия комунистически период от 1944 до 1989 г. За разлика от известните разкази на лагеристи като Евгения Гинзбург или Варлам Шаламов, повествованието на Бранев не описва впечатляващи събития, нито крайни прояви на насилие. Не: под неговото перо оживява по-скоро „свободният“ живот на обикновените граждани, по-точно на творческите и интелектуалните среди, в свят, където свобода определено няма. Иска ли човек да разбере как обикновени, нормални, симпатични и интелигентни хора биват превръщани в сътрудници на политическата полиция, в доносници на техните приятели и роднини, но и как тези хора, живеещи в тоталитарна страна, се стремят да отстояват поне малко от свободата и достойнството си, той трябва да прочете книгата на Бранев. Няма значение дали читателят е от Източна или от Западна Европа, или пък от друг континент: той лесно ще види и себе си сред тези жалки или патетични личности, подложени на натиска на всесилния държавен апарат. Така си даваме сметка, че страните, допуснали тоталитарни режими, са били нещо като огромни лаборатории на открито, където може да се наблюдава как се държат хората в условията на потисническа държава. Веднага трябва да кажа на читателя, че за мен Веско Бранев не е просто автор. Запознахме се през есента на 1959 г., точно преди петдесет години – цяла вечност, – и оттогава не сме губили връзка. Навремето са ми оставали три години и половина живот в България, само че аз естествено не съм го знаел. Тогава нямахме време да се сближим много, още повече, че той е със седем години по-голям от мен, а за двадесетгодишните това е сериозна възрастова разлика. Между нас обаче се роди още тогава силно чувство на симпатия. То продължава и до днес. Мога да възстановя впечатлението, което ми правеше той в ония далечни години. Веско имаше особен чар, не толкова с физическата си външност, колкото с начина си на говорене. Не държеше речи, не редеше аргументи; той беше преди всичко изключителен разказвач. Непрекъснато разказваше някаква историйка, виц, нещо преживяно или чуто, с усет за многозначителния детайл и артистична недоизказаност, които ни покоряваха. Освен това тези историйки ни разсмиваха, и то по особен начин, защото предмет на присмеха в крайна сметка се оказваше самият разказвач. Разказваше също с особена охота за западни филми, които някак си успяваше да види в София, макар че не ги пускаха по кината: разказите му се превръщаха в сценки, където той имитираше различните герои. Спомням си например как ни разказа и изигра смъртта на героя, чиято роля изпълняваше Белмондо в „До последен дъх“ на Жан-Люк Годар: бяхме сащисани! Когато няколко години по-късно видях филма в Париж, бях разочарован: имитацията на Веско бе по-силна от оригинала… В същото време за мен Веско беше малко загадъчна личност. Никой не ми го беше казал направо, но се досещах от редица намеци, че той се бе опитал да избяга на Запад, само че неуспешно, и че си бе имал вземане-даване със страховитата Държавна сигурност  . Тази леко бунтарска репутация го правеше още по-интересен, обгръщаше го с непроницаем ореол, но аз избягвах да го питам за тези неща. От книгата научаваме, че са му забранявали да говори за тях, тъй че дискретността ни беше взаимна. След заминаването ми за Париж през 1963 г. срещите ни станаха по-редки, но запазихме връзка. Идвал е много пъти при мен във Франция, говорили сме дълго и волно. През осемдесетте години аз бях със семейството си в България и той ни показа своя филм „Хотел Централ“. Хареса ми. После научих, че емигрирал в Квебек при сина си; започнахме да си говорим по телефона от време на време. През 2004 г. получих писмо от Веско. Четенето и препрочитането на неговото впечатляващо полицейско досие оживило много спомени за годините, свързани с тези документи, но и за времето преди това. Питаше ме дали съм съгласен да ми праща тези писания, откъслечни разкази, в които се опитваше да даде форма на преживяното. Мисля, че ми бе отредил тази роля, защото сме близки, пък и бях публикувал книги: искаше да разбере дали това, което пише, може да представлява интерес за други. Приех веднага с удоволствие и в продължение на няколко години получавах тези откъси, на които отговарях със свои коментари. Така един ден получих пълния ръкопис. Бранев не се стреми да анализира абстрактно тоталитарния феномен; интересува се единствено от въздействието на този режим върху поведението и психологията на хората. Трябва да се каже, че в това отношение комунистическите общества дават по-богат материал, отколкото нацизмът. Нацистка Германия съществува 12 години, половината от които преминават в екстремна ситуация на война, докато комунизмът се задържа 45 години в страните от Източна Европа и 74 години в Русия – живот на няколко поколения. Някои от чертите на този свят, довели до промени в поведението на хората, са вече отбелязвани и от други анализатори или свидетели. В източноевропейските общества принадлежност­та към комунистическата идеология все повече играе ролята на обикновен ритуал: всички се позовават на нея, никой – или почти никой – не вярва в нея; безусловното подчинение пред шефа обаче е абсолютно необходимо. Държавна сигурност обаче не е чиста формалност, дейността ѝ е от съществено значение за функционирането на режима, който би рухнал на другия ден, ако не се опираше на репресивен апарат. Противно на афишираните намерения, ролята на ДС не е да се бори с враговете или да наказва виновните: ако изобщо е имало такива  , обикновената полиция и правосъдието спокойно биха се справили с тях. Държавна сигурност взема на прицел не виновните, а невинните, които трябва да бъдат държани постоянно в страх, за да ѝ сътрудничат и да допринесат за постигането на един друг идеал – за напълно прозрачно общество, намиращо се под постоянно наблюдение, където машината за контрол ще знае всичко за всички. Големият Цветан Тодоров си отиде на 77 г. Конституцията и законите не са първа грижа на агентите от ДС, както и на останалите велможи – висши партийни апаратчици или сановници, за които индивидуалната воля винаги може да застане над общовалидния закон, дори той да отговаря напълно на духа на комунизма. Тук всичко може да се уреди, да се уговори, да се купи: изключението е заместило правилото. Връзкарството и облагодетелстването се ширят навсякъде, търсенето на влиятелен вуйчо, зет или братовчед е единственият начин да се решат хилядите проблеми на ежедневието. Гръмко прокламираното равенство между всички граждани служи всъщност за фасада на едно кастово общество, изградено от различни концентрични кръгове около центъра на властта – партийното Политбюро начело с Генералния секретар – инстанции, които пък са подчинени на съветските господари. Като се издига по кастовата стълбица, като се доближава до невралгичния център на властта, човек трупа най-различни привилегии: да живее в града и в квартала, който си избира, да запише децата си в добро училище, да им осигури стипендии за следване в чужбина, да пазарува в специални магазини за обкръжението на властта  , да си купи кола, без да се записва и да чака три или пет години ред, да ходи в приятни почивни домове на изгодни цени, да има достъп до ловните резервати, да пътува в чужбина… Човек може също така и да се катурне надолу по стълбата и да му се струпат на главата ред неблагополучия, обратни на въпросните привилегии. Цветан Тодоров анализира Георги Димитров в нова книга (откъс) Лошото в тази история е, че при тоталитарния режим никой не може да стои напълно настрани. Доколкото държавата е единственият работодател в страната, за да живееш, все някак си опираш до нея. Нейният апарат за контрол има дълги пипала: обикновена полиция, политическа полиция, професионални организации, организации по възрастови групи, квартални организации, организации по интереси… Никой не може да избяга от надзора. Никой не може също така да контролира напълно поведението си дори и да знае, че го следят: можеш да се контролираш непрекъснато пред някои хора или за известно време пред всички, но не и пред двете едновременно. Животът е общуване, а всяко общуване е свързано с рискове. Никой не може да се застрахова от невидим договор с дявола, при който размяната е твърде неравностойна: получаваш трохи „привилегии“, право на екскурзия до Гърция, а го плащаш с късчета от душата си, защото от теб се иска безусловно подчинение и готовност за вероломство. Да избягаш в чужбина и да започнеш всичко отначало за повечето от жителите на страната е просто немислимо: късно е, всеки си е изградил лична среда, с която ще му бъде трудно да скъса, пък и душевната проказа – тоталитаризмът – вече е променила всеки отвътре. Човек има един живот и ще не ще, трябва да го изживее там, където се намира. Бранев не е първият, който описва душевните поразии от тоталитарните режими, но неговите описания са особено красноречиви. Неговият разказ се отличава с това, че той се взира с ясен поглед и в себе си. Обикновено, когато оцелелите от тоталитаризма разказват какво са преживели в миналото, те се представят като невинни жертви:  ; или пък:  . Това удобно разпределение на ролите не може да задоволи Бранев. Той проследява с безпощадна строгост собствените си жестове, дело на човек, който си изгражда образ, за да живее и да оцелява. След принудителното си завръщане от Берлин търси своя път в живота, опитва в журналистиката. Стреми се самият да не пише много долни статии, но няма как да не ги поръчва на другите. Подобно на някои други, и той се черви понякога от постъпките си, но успокоителни доводи – дал Господ: По-късно ще публикува няколко сборници с новели, чиито сюжети грижливо отбягват опасните зони на идеологията; скоро обаче вижда границите на подобни начинания: писателят трябва да търси истината за живота, а в тази страна е разрешено само нагаждането към официалните догми; така Бранев е принуден да прави някои компромиси. Пък и писателите се ползват с редица материални и символични изгоди в сравнение с останалата част от населението, а в този процес на вътрешно корумпиране съблазняването може да се окаже по-опасно от репресирането. Когато в крайна сметка става кинорежисьор и филмов сценарист, той ще се почувства най-свободен и ще създаде творби, от които най-малко се срамува: сега той владее добре правилата на играта и успява да се реализира, като екранизира български класически творби отпреди Втората световна война. Това обаче няма да му попречи да открие в себе си пораженията от живота при тоталитаризма: безчувствеността към човешките страдания на околните, инерционното следване на наложените ритуали, способността му да мине на „автопилот“ и да произвежда паспарту изречения. Непрекъснато си казва ужасен: „Започвам да приличам на хората, които презирам.“ Двадесет години след падането на Стената той продължава да се стряска от кошмари, изпълващи го със срам и чувство за вина. Четейки полицейското си досие, една повече от користна „биография“, която обаче отразява неговото ежедневие, Бранев страда от незначителността на преживените случки, от съвършено безинтересните епизоди, описвани с подробности от скритите наблюдатели: изгубено време, към което той няма никакво желание да се връща. Но пък знае, че е съхранил съвестта си, че разграничава ясно доброто от злото – нещо, без което никога не би могъл да напише тази книга. Тези спомени изправят днешния читател пред трудност от друг характер. Книгата на Бранев е вълнуваща и поучителна, тя ни разкрива непознати досега страни от човешкото поведение. В същото време авторът си дава сметка, че не е могъл да живее, както е искал, и се е задоволявал с привидности. Води ли едното неизбежно до другото? Изживяното страдание условие ли е за качеството на писането? Трябва ли човек да е понасял тежки мъки, причинени от жесток Бог, за да може да отвори очите на своите братя и сестри, на останалите човешки същества? И ако връзката между тези две неща е наистина неизбежна, как да преценим колко страдание е необходимо, за да напише човек една хубава книга? Като чета днес тази книга, не мога да се освободя от усещането, че нейният автор е мой двойник, с изключение на няколко показателни подробности. И двамата сме софиянци, от семейства на интелектуалци. Преди войната баща му е бил с леви убеждения, подобно на моя, от което са последвали някои неприятности за тях преди 1944 г., а през първите години след тази дата пък кариерата им е била улеснена. Веско е бил на двадесет и пет години, когато преминава в Западен Берлин, аз пристигнах в Париж на двадесет и четири. Ако беше останал на Запад, професионалният му път щеше малко или повече да бъде като моя, в неговата област – киното. Ако бях останал в София, съдбата ми с положителност щеше да прилича на неговата, разбира се, в моята професионална сфера. Първите ми стъпки там в активния живот през 1962–1963 г. ми дадоха уроци, които никога не съм забравил и които откривам също в книгата на Веско. Аз се бях опарил само с върха на пръстчето, но усетих колко е силен огънят и докъде може да доведе всичко това. Не само защото животът в демократична страна е, разбира се, по-приятен от съществуването в тоталитарни условия. Животът на Веско се отличава с определено единство, макар и неволно. Наистина, и той емигрира, но вече шестдесет и пет годишен, когато голяма част от активния живот беше вече зад гърба му. Това затваряне – принудително – в собствената родина му е позволило да изживее в дълбочина опита от комунистическия режим и да го разбере, благодарение на нравствената си последователност и на своя интелект. Аз не съм способен на толкова много, не само защото нямам неговия литературен талант: аз разпознавам въпросния опит, но не го познавам по същия начин като него. Аз станах „човек на чужда земя“ и двойната си принадлежност – българска и френска, източно- и западноевропеец – превърнах в една от основните теми на своята работа и своите размишления. Разликата се проявява също в отношението ни към България, където сме родени, и към западната страна, в която живеем сега. Веско изпитва неприязън към своята родина, откраднала неговия живот. Квебек, където живее днес, не го притеснява особено.  , каза ми той наскоро; докато тротоарите в София са не само тесни, но и кални, зле поддържани, неприветливи – своеобразна емблема на известно балканско тесногръдство и на някои от недъзите на тамошния обществен живот. Що се отнася до мен, аз знам, че Държавна сигурност е натрупала дебело досие за мен, но никога не съм проявявал любопитство да го видя. Страната, в която живея, Франция, е вече твърде моя, за да не гледам на нея критично. Преди всичко разликите позволяват на жителите на либералните демокрации да оценят по достойнство някои аспекти от техните общества и да станат по-чувствителни към опасностите, които могат да изникнат за тях. Нито тук, нито там е царство на безграничната свобода. В Източна Европа обаче индивидуалните свободи бяха ограничени от една лесна за идентифициране политическа сила, която се опираше на вездесъщата и безмилостна политическа полиция, докато на Запад те са подкопавани от силата на парите, от неравновесието между властите, от мрежите, които организират медийното линчуване  . На Запад също следенето на гражданите се засилва, за което помагат електрониката и информатиката; ала нито „главното разузнаване“, нито ФБР имат амбицията на Държавна сигурност – да знаят всичко за живота на всички. И от двете страни хората страдат от смесването между публичната и частната сфера, но на Изток първата завладява втората, доколкото полицията прониква до тайните кътчета на дома ви, докато на Запад е обратното: делът на публичния живот се стеснява все повече под натиска на индивидуалните желания, които не допускат пред себе си никакви ограничения. На друго ниво обаче с изненада откриваме сходство между поведенията на тукашните и тамошните хора: очевидно изграждането на човек от нов тип, , така и не се получи. Ето защо опитът, преживян в комунистическия свят, не е единствен. Той ни учи, че придаването на външност може да стане основна форма на съществуване, че човек в последна сметка се вживява във временните си роли, че личните качества често биват използвани като стока, позволяваща някакво облагодетелстване, че доброто възпитание, за съжаление, далеч не е достатъчно, за да ни опази от душевно опошляване, или пък че животът рискува да се окаже заместен от имитация на живеене. Този опит не е единственият, който показва колко много хора са готови в името на опияняващата близост с властта да се откажат от свободата и от предполагаемата си идентичност. Така е. Вярно е обаче и това, че тези постъпки, извършени в тоталитарна страна, показват особено ясно онова, което всички са изпитвали в зародиш: те увеличават като под лупа. И във Франция хората остават без глас от повтаряне на името на вожда, само че когато той се нарича Сталин или Хитлер, нещата са по-ясни. Човешката природа е една и съща и тук, и там. Който не се е държал недостойно, защото не е опитал тоягата на един или друг диктатор, няма защо да се тупа по гърдите или да презира себеподобните, живеещи в тоталитарни страни. Съществената разлика не е в материала, от който са създадени едните и другите, а в тукашните и тамошните институции, ръководещи публичния живот. Днес тоталитарните режими са мъртви или на умиране, но опитът на хората, живели при тях, продължава да бъде актуален. Той позволява да разберем по-добре заобикалящия ни свят и да се съпротивляваме на тоталитарните практики, възникващи и в самите демокрации. Цветан Тодоров анализира Георги Димитров в нова книга (откъс)", "date": "2018.08.23", "title": "Цветан Тодоров и неговият двойник, следен от ДС"}
{"url": "http://clubz.bg/72239-dirkshnajder_s_poreden_hit_prav_i_moshten_kato_blickrig", "text": "Шапки долу! Иконата на правия пауър метъл в 4/4, човекът който на 60 г. е много по-симпатичен, отколкото на 20-и-няколко, Удо Диркшнайдер пусна втори сингъл. Както Клуб Z писа преди дни, кариерата на легендарния бившпевец на \"Аксепт\" върви нагоре, той издава албум след албум и поредният предстои на 31 август. Заглавието ще е христоматийно - Steelfactory, а вторият вече пуснат сингъл - Make The Move, показва, че тавата ще си отговаря на името. На 66 години - много Удо и творчески младо (ВИДЕО) Всичко е ужасно   класическо за Удо - барабаните тресат като зенитни батареи, китарите солят картеч от дабълхенди, а тексът на английски е от... умилителните 40 думи! А пък   анимираното видео е сякаш правено от детето на най-слабия състудент на някой от режисьорите на клиповете на \"Рамщайн\".  Удо вече ни пробва с хитсингъл от новия албум - One Heart One Soul. Между другото, когато си роден през 1952-ра и си част от умилително забравена \"олдскул\" метъл група, броят гледания, който виждате под клиповете, никак не е лош.", "date": "2018.08.23", "title": "Диркшнайдер с пореден хит - прав и мощен като блицкриг"}
{"url": "http://clubz.bg/72238-borisov_ot_mqstoto_na_mazutniq_razliv_ekologiqta_vinagi_ni_e_bila_vajna", "text": "Това обяви премиерът Бойко Борисов, който се появи в Созопол, заедно с транспортния министър Ивайло Московски, за да провери лично как върви организацията по справяне с разлива на мазут в морето от потънал преди 100 години кораб. На място бяха и екипът от водолази, който ще организира операцията по източване на резервоарите на кораба, шефовете на \"Морска администрация\", натоварени с координацията и др.  По думите му криза няма, но се действа в условията на такава, защото морето е бурно, потъналият кораб \"Мопанг\" може да пострада, а това да направи ситуацията опасна. 2.4 милиона лева, за да се извади мазутът от кораба край Созопол Днес обаче гмурканията няма да започнат - заради много тежките вълни в морето, които крият риск за водолазите.  От думите на Борисов се разбра, че отпуснатите за справяне с разлива средства са в размер на 3 млн. лв. Фирмата, която се ангажира с операцията, е избрана по текстовете от Закона за обществените поръчки, които позволяват пряко договаряне в извънредни ситуации като настоящата, обясни на свой ред Московски. Посочените фирми са \"Хидроремонт\" и \"Дийп дайв системс\". Премиерът разказа, че още при постъпването на сигнал при него за \"излезли топчета мазут\" и разлив, е започнал разговорите с кметовете, със специалисти, водолази, \"с Любен Дилов-син даже говорих, че той се гмурка\", за да се вземат адекватни мерки.  По думите на специалистите течът на мазут от кораба вече е спрян - тоест опасност от по-голям разлив не е налице. Срокът за операцията по източване на резервоарите на потъналия кораб е 50 дни. Според Борисов обаче не това е важното.  Премиерът увери, че е налична и нужната техника, и обучените водолази, и всичко нужно за справяне с проблема.  По думите на министър Московски сумата, която е отпусната за справяне със ситуацията, е рамкова - тоест според това колко мазут е останал в кораба \"Мопанг\" може и да не бъде използвана цялата. Важно е обаче, че е подсигурена операцията в пълния й възможен обем. По-късно и Любен Дилов-син, който е запален гмуркач, благодари за реакцията, както и за плана на действие, който ще позволи кораба \"Мопанг\" да остане атракция за хората, които се гмуркат в Черно море.         ", "date": "2018.08.23", "title": "Борисов от мястото на мазутния разлив: Екологията винаги ни е била важна"}
{"url": "http://clubz.bg/72237-rusiq_zagubila_qdrena_raketa_amerika_q_otkrila", "text": "Американската телевизия Си Ен Би Си съобщи, че според доклад на американското разузнаване руска ракета с ядрен двигател, изпробвана миналия ноември, може да е паднала в Баренцово море. Москва подготвяла сега операция с участието на три кораба, за да я извади, пояснява вестникът. Кремъл не коментира съобщенията, появили се в западни медии за паднала руска ракета с ядрен двигател, отбелязват руски издания, цитирани от БТА. Русия изгуби ядрена ракета, Америка я откри, резюмира \"Лента\" и се пита \"какво е станало всъщност\". Анализирайки \"контекста на новината\", онлайн изданието предполага, че ракетата \"Буревестник\" може да е била тествана на архипелаг Нова земя. Според Си Ен Би Си в секретния американски доклад по случая нямало данни за потенциални рискове за здравето на хората и околната среда с оглед евентуални повреди по изпробваното оръжие. Телевизията обаче цитира Ханс Кристънсън, ядрен експерт от Федерацията на американските учени, според когото при падане на ракета неизбежно изтича радиация. По думите му една операция за извличането й ще е трудно и опасно начинание. Той припомня опита на Русия от вдигането на атомната подводница \"Курск\", катастрофирала през 2000 г., когато Москва е потърсила техническа помощ от холандска компания. След съобщението на Си Ен Би Си интернет потребители обърнаха внимание, че руски кораби маневрират необичайно край архипелаг Нова земя, се казва в материала.  По данни на телевизията от миналия ноември до февруари т. г. Русия е провела 4 теста на \"Буревестник\", всичките завършили с провал. Според военния експерт Виктор Мураховски обаче военните може нарочно да са използвали само стартовия бензинов мотор, без да включват ядрения реактор, замисляйки \"планирано падане\" в морето. \"Лента\" вижда противоречие между новината на Си Ен Би Си и думите на руския лидер Владимир Путин, разказал през март за пръв път, че Москва разполага с подобно оръжие и разработката е успешна.  \n\tНовината за паднала руска ракета бе излъчена от американската телевизия в момент, в който край Москва се провежда оръжейното изложение \"Армия-2018\", напомня електронният вестник и цитира военния експерт Игор Коротченко, заявил пред РИА Новости, че става дума за специална постановка, \"зад която стоят структурите на Пентагона, провеждащи информационни операции в киберпространството\". Руското министерство на отбраната вече подписа на изложението 32 договора с фирми от отбранителната промишленост на обща стойност 130 милиарда рубли. Това съобщи зам.-министърът Алексей Криворучко, пише \"Комерсант\".  Сделките предвиждат ведомството да получи над 600 единици техника и да ремонтира още над 1500 единици. За руската армия са купени по-специално 132 бойни машини Т-14 и Т-15, създадени на база на универсалната платформа \"Армата\". От утре изложението ще бъде открито за всички желаещи, информират изданията. Посетителите ще могат да видят най-нови и перспективни модели руски оръжия и бойна техника - танка Т-14, бронираната машина Т-15 с нов боен модул, бронираната кола \"Курганец\", самоходната артилерийска установка \"Коалиция-СВ\", бронетранспортьора \"Бумеранг\", бойната машина \"Тор-М2ДТ\", зенитния ракетно-артилерийски комплекс \"Панцир-С1\", армейски моторни шейни, изброява \"Военнопромишлен куриер\". Гостите ще видят и над хиляда експоната на специална изложба с техника, иззета от терористите в Сирия, посочва пресцентърът на \"Армия-2018\" Четиринайсетгодишният Егор Трофимов от град Калуга представи на изложението концептуален макет на безпилотен танк Т-101 на базата на платформа \"Торнадо\", изработен от ученици в градското конструкторско бюро за транспортно машиностроене, информира специализираният сайт \"Хайтек\", като се позовава на \"РБК\". Устройството ще бъде снабдено с малокалибрено оръдие, картечница и дрон. Предвижда се да получава данни по четири защитени комуникационни канала. Не се оповестяват други данни, нито се съобщава дали руското военно министерство ще приеме предложената разработка, се казва в статията. Концернът \"Калашников\" представи пък преди два дни на изложението друг концептуален модел - човекоподобен боен робот, кръстен \"Игорьок\". Техническите му данни не се разкриват; известно е впрочем, че устройството ще бъде прието на въоръжение в Русия през 2020 г., добавя \"Хайтек\". Други руски издания отбелязаха по-рано приликата между над четиритонния робот и самоходните крачещи роботизирани машини от филмовата сага \"Междузвездни войни\".", "date": "2018.08.23", "title": "Русия загубила ядрена ракета, Америка я открила"}
{"url": "http://clubz.bg/72241-iskate_li_da_investirate_v_jeleznicite_v_kuba_veche_moje", "text": "Кубинските железници, които са основният наземен транспорт на социалистическия остров, вече ще могат да се експлоатират от чуждестранни компании според указ, който бе публикуван снощи и се вписва в рамките на икономическите реформи в страната, предаде АФП. В документа се посочва, че железопътните линии могат да се експлоатират напълно или частично от един или няколко оператора и може да става дума за един човек или за юридическо лице, кубинско или чуждестранно, съобщи пред официоза в. \"Гранма\" юристконсултът на транспортното министерство Едмундо Ронкильо.  Указът е от една година, още когато Раул Кастро все още бе президент на страната, но бе публикуван едва снощи в \"Държавен вестник\", уточнява Франс прес. Тази нова мярка ще влезе в сила след месец и трябва да позволи железниците в Куба да се отворят за чуждестранните капитали след зелената светлина на властите. В момента държавната компания Кубински железници (FCC) управлява транспортирането на хора и товари на острова. Близо 4500 километра железопътни линии се оперират от държавната компания Съюз на железниците в Куба (UFC), а други 7000 километра са собственост на държавни земеделски и промишлени комплекси. Над 21 000 души работят в този сектор. Преди националния референдум, насрочен за 24 февруари 2019 година, кубинците започнаха през август да обсъждат проект на нова конституция, която признава ролята на пазара и частния бизнес в икономиката на страната, припомня Франс прес.", "date": "2018.08.23", "title": "Искате ли да инвестирате в железниците в Куба? Вече може"}
{"url": "http://clubz.bg/72242-dyrjavata_si_vzima_vrana_ot_simeon_sakskoburggotski", "text": "Дъжaвaтa yдъpжa пopeднa пoбeдa в битĸитe cи зa т.нap. цapcĸи имoти cpeщy Cимeoн Caĸcĸoбypггoтcĸи, съобщи  . C peшeниe нa cъдия Πeтя Aлeĸcиeвa oт CГC eдин oт нaй-aпeтитнитe двopци – „Bpaнa“ e бeзcпopнo пpизнaт зa дъpжaвнa coбcтвeнocт. Диcпoзитивът нa peшeниeтo излeзe днec. Увaжeн e и иcĸът нa дъpжaвaтa cpeщy Cтoличнa oбщинa и e paзпopeдeнo  Taĸa oт вcичĸи „цapcĸи“ дeлa бeз peшeниe нa пъpвa инcтaнция ocтaвa caмo пpoцecът зa 16 500 дĸa pилcĸи гopи. Bcичĸи ocтaнaли – зa  бяxa cпeчeлени oт дъpжaвaтa, пpeдcтaвлявaнa нaй-вeчe oт ĸaнтopaтa нa Иpeн Caвoвa, пояснява правният сайт. A peшeниятa зa „Cитняĸoвo“ и „Capъгьoл“ ca и oĸoнчaтeлни, cлeд пpoизнacянe вĸлючитeлнo нa Bъpxoвния ĸacaциoнeн cъд. „Bpaнa“ e cpeд „пepлитe“ в ĸopoнaтa oт имoти. Двopцoвият ĸoмплeĸc ce cъcтoи oт цeнтpaлнaта cгpaдa нa двopeцa c плoщ oт 2013 ĸв. м, oщe нaд 20 пocтpoйĸи, opaнжepии, а пapĸът e c плoщ oт 992 дĸa. Bcичĸo тoвa бe въpнaтo oт Cимeoн Caĸcĸoбypггoтcĸи oт няĸoгaшния cтoличeн ĸмeт Cтeфaн Coфиянcĸи (впocлeдcтвиe чacт oт пapĸa бe пpeдocтaвeнa нa oбщинaтa, вĸлючитeлнo зa cтoпaниcвaнe) нa бaзaтa нa peшeниeтo нa Koнcтитyциoнния cъд oт 1998 г., ĸoeтo – ĸaĸтo eдинoдyшнo oбявявaт вcичĸи cъдeбни инcтaнции дoтyĸ – нямa и нe мoжe дa имa pecтитyциoнeн eфeĸт. Бeзпpoтивopeчиви ca и apгyмeнтитe нa мaгиcтpaтитe зa ocнoвния фaĸт – coбcтвeниĸ нa няĸoгaшнитe цapcĸи двopци и гopи e билa дъpжaвнaтa cлyжбa Интeндaнтcтвo, a нe мoнapcитe ĸaтo пepcoни. Имeннo зa „Bpaнa“ бe нaпpaвeн oпит зa cпaзapявaнe cъc Cимeoн, ĸoгaтo в ĸpaя нa 2017 г. oтгoвopният зa дъpжaвнaтa coбcтвeнocт peгиoнaлeн миниcтъp Hиĸoлaй Haнĸoв внece иcĸaнe зa cпиpaнe нa пpoцeca дo пocтигaнe нa cпopaзyмeниe. Гpъмнa cĸaндaл и пpaвитeлcтвoтo ce oтĸaзa oт cдeлĸи c бившия цap и пpeмиep. Πo тoвa дeлo зaщитницитe нa дъpжaвaтa oт eĸипa нa Иpeн Caвoвa пoиcĸaxa oт Cимeoн и cecтpa мy Mapия-Лyизa и ", "date": "2018.08.23", "title": "Държавата си взима \"Врана\" от Симеон Сакскобургготски"}
{"url": "http://clubz.bg/72232-ludogorec_izliza_v_pyrvata_bitka_ot_plejofa_za_liga_evropa", "text": "\"Лудогорец\" играе днес от 19:00 часа срещу грузинския \"Торпедо\" (Кутаиси) първи плейоф за груповата фаза на Лига Европа. Двубоят ще се играя в Тбилиси - на стадион \"Михаил Месхи\", тъй като арената на \"Торпедо\" не е лицензирана за евротурнирите. Реваншът е идната седмица в Разград. Крайният победител от сблъсъка ще играе в групите на втората по сила клубна надпревара на Стария континент. Загубилият отпада. \"Лудогорец\", който миналата година попадна в тази фаза, пристигна вчера в грузинската столица и тренира на 27-хилядния ст. \"Месхи\", който №2 по капацитет в страната. Треньорът Пауло Аутуори обяви, че мачът с \"Торпедо\" е най-важният за тима му досега през сезона. Той добави, че отборът му няма да подцени съперника, който е разузнат добре. Междувременно \"МОЛ Види\", който елиминира българския тим от Шампионската лига, е пред отпадане. Унгарците отстъпиха с 1:2 пред АЕК (Атина) като домакини в първия двубой от последната елиминация за групите. Така по-вероятно е \"Види\" да играе в Лига Европа.", "date": "2018.08.23", "title": "\"Лудогорец\" излиза в първата битка от плейофа за Лига Европа"}
{"url": "http://clubz.bg/72229-merkel_iska_germanec_za_shef_na_evrokomisiqta", "text": "Канцлерката Ангела Меркел иска германец да е следващият председател на Европейската комисия от догодина, дори ако трябва да се откаже от претенциите на Германия за ръководния пост на Европейската централна банка (ЕЦБ), пише икономическия вестник \"Ханделсблат\", цитиран от Франс прес. Според вестника канцлерката смята, че ръководният пост на ЕЦБ е преди всичко протоколен, докато председателството на ЕК е с по-голямо политическо значение. Кой ще наследи Юнкер Освен това вероятният кандидат на Германия за ЕЦБ, сегашният шеф на Бундесбанк Йенс Вайдман, не е с най-добри позиции за спечелване на тази надпревара заради множеството си критики към политиката на шефа на ЕЦБ Марио Драги за стимулиране на икономиката на страните от еврозоната, която според него е в ущърб на германците. За нов председател на Европейската комисия вече се споменава името на французина Мишел Барние, който сега е главен преговарящ на ЕС за Брекзита. От германска страна в Берлин се спрягат няколко имена - на министрите на икономиката Петер Алтмайер и на отбраната Урсула фон дер Лайен, както и на Манфред Вебер, председател на групата на Европейската народна партия в Европейския парламент.", "date": "2018.08.23", "title": "Меркел иска германец за шеф на Еврокомисията"}
{"url": "http://clubz.bg/72228-misteriqta_melaniq", "text": "Ораторката изглеждаше малко напрегната, говореше с акцент. В словото й обаче не липсваха ясни послания: социалните медии са част от всекидневието, могат да имат много положителни ефекти. Ако обаче се използват погрешно, могат да са обидни, дори да имат разрушителна енергия, предупреди Мелания Тръмп в понеделник по време на конференция в Мериленд, посветена на опасностите в интернет спрямо невръстни, припомня Карл Дьоменс в публикация в германския всекидневник “Франкфуртер Рундшау”. Той е кореспондент на изданието в САЩ. Мелания предупреди за вредата от агресията в социалните мрежи Същия ден преди Мелания да напусне Белия дом и да се отправи към Мериленд, Доналд Тръмп написа цяла тирада в туитър по адрес на “изложилия се и дискредитиран” специален разследващ прокурор Робърт Мълър. Също в туитър Тръмп нарича бившата си сътрудничка Омароса “полудяла мръсна пяна” и “кучка”. Мелания обяви кампания \"Бъдете най-добри\" (ВИДЕО) Според Карл Дьоменс с речта си и Мелания предизвикала вълна на възмущение в глобалната мрежа. Цитирана е и говорителката на Мелания Щефани Гришъм: Според Карл Дьоменс можело само да се гадае какво 48-годишната първа дама на САЩ смятала за правилно. Дискусиите по нейн адрес в САЩ били противоречиви. За едни бившата манекенка от Словения била съучастничка на Тръмп, която добре се е устроила в собствения си златен кафез и придавала красив облик на вечно беснеещия автокарт в Белия дом. Други съзирали в поведението й тих бунт и са на мнение, че Мелания отлага развод единствено заради 12-годишния си син Барън, роден от брака й с Тръмп. Плеймейтка към Мелания: Извинявай, че спах с Доналд (ВИДЕО) Според публикация в “Ню Йорк таймс” след 13-годишен брак, белязан от скандали, отношенията между Мелания и Тръмп били обтегнати. Любовните афери на милиардера дълбоко наранили и разгневили съпругата му. Той пък наредил да се подменят купените от Мелания модерни мебели с помпозни в стила на краля слънце Луи XVI. Кич, още кич, домът на Тръмп (СНИМКИ) Отдавна съпрузите не споделяли обща спалня. Дори по време на държавни посещения зад граница били резервирани два отделни хотелски апартамента, твърди “Ню Йорк таймс”, позовавайки се на осведомени от обкръжението на президентската двойка, пожелали анонимност. В свой коментар от вторник “Ню Йорк таймс” написа: Според автора по адрес на Тръмп Мелания демонстрирала презрение. Нанасянето на смъртоносен удар върху политическата кариера на съпруга си би било перфектната комбинация между патриотизъм и мъст заради безкрайните унижения, на които е била подлагана от страна на Доналд Тръмп. Мелания обяви кампания \"Бъдете най-добри\" (ВИДЕО) Плеймейтка към Мелания: Извинявай, че спах с Доналд (ВИДЕО) Кич, още кич, домът на Тръмп (СНИМКИ)", "date": "2018.08.23", "title": "Мистерията Мелания"}
{"url": "http://clubz.bg/72233-likvidatoryt_na_olimpik_kompensacii_za_postradali_i_klienti_preimushtestveno", "text": "Пострадалите при пътни инциденти клиенти на \"Олимпик\", както и собствениците на полици, които ще получат премията си обратно, ще бъдат компенсирани преимуществено. Това съобщи пред БНТ Павлос Накузи, временен ликвидатор на фалиралата кипърска застрахователна компания. В момента се правят изчисления за частта от всяка полица, която клиентите могат да получат обратно. Калкулацията ще продължи няколко седмици, когато се очаква и решението на съда в Никозия за ликвидацията на \"Олимпик\". Ако ви удари кола, застрахована в \"Олимпик\", ще си получите парите Компанията \"Олимпик\", която в Кипър не играе значима роля на застрахователния пазар и името й не е особено популярно, в страната ни предизвика истинска буря, която бушува от пет дни насам. Официалната информация от Кипър е ограничена. Нито министърът на финансите Харис Георгиадис, нито застрахователният контролен орган в Никозия коментират пред медиите на острова. Временно упълномощеният ликвидатор Павлос Накузи е единственият кипърски представител, който говори по темата. Той разказа за несъответствията в документите на \"Олимпик\": Всички застраховани в \"Олимпик\" и претърпели пътнотранспортно произшествие до 17 август, когато фалира компанията, трябва да подходят по обичайния досега начин за искане на обезщетение. Това означава, че трябва да се обърнат към застрахователя си: При обсъждането на възникналия казус често се изпуска фактът, че има европейска директива, която предоставя законодателна макрорамка за решение. Тя е въведена както в кипърското, така и в българското законодателство и има за цел защита на застрахованите. Чрез нея се улесняват застрахователните отношения в Европейския съюз. Онлайн изданието \"Сайпръс мейл\", което излиза на английски, информира за неяснота по въпроса фондът на коя държава ще компенсира т.нар. трети лица. Става въпрос за тези, които са станали жертви на произшествие с шофьори, застраховани в \"Олимпик\". €210 милиона евро липсват от \"Олимпик\" \"Тези лица могат да получат компенсация от гаранционен фонд, вместо да се обръщат към компанията в ликвидация. Единствената подробност за гаранционния фонд, която мога да дам, е, че Има обаче още какво да се уточнява\", добави Накузи. 12 септември е датата, на която съдът в Никозия ще обяви \"Олимпик\" в ликвидация. Веднага след това застрахованите там ще имат право да предявят своите претенции. Клуб Z припомня, че според информация от вчера компанията има у нас 197 000 активни полици, от които възниква задължение към български клиенти за  9 350 000 лв. Освен проблема с фалиралия застраховател обаче се очертава и недостиг на средства по задължителната полица \"Гражданска отговорност\" - между 800 млн. лева и 1.3 млрд. лева. По данни на Асоциацията на българските застрахователи (АБЗ) обезщетенията надминават приходите, които застрахователите имат по тази застраховка, коментира по Нова телевизия главният секретар на АБЗ Нина Колчакова.  Причината е решение на Върховния касационен съд (ВКС), разширило кръга на хора, които могат да търсят обезщетение при загинал на пътя. \"Досега се плащаше на най-близкия кръг роднини – съпрузи и деца, а сега обезщетение може да търсят братя и сестри, баби и дядовци, внуци и всеки, който може да докаже емоционална връзка със загиналия човек. Досега се плащаше на до 2.5 лица, а сега мисля, че ще станат между 2.5 до 4.5 лица. Дупката ще стане между 800 млн. и 1.3 млрд. лева\", изчисли Колчакова. €210 милиона евро липсват от \"Олимпик\"", "date": "2018.08.23", "title": "Ликвидаторът на \"Олимпик\": Компенсации за пострадали и клиенти преимуществено"}
{"url": "http://clubz.bg/72210-vijte_kolko_e_zle_v_skandinaviq", "text": "Тези дни Триш Риган се превърна в истинска знаменитост в Дания. Журналистката от американския тв-канал „Фокс\" обясни наскоро в свое предаване, че в Дания никой не искал да работи. По думите ѝ, младите датчани не се стараели да завършат образованието си, защото държавата им плащала да учат. Такава била реалността в датския социализъм: държавата лишавала хората от правото им на лична инициатива. В отговор датският социалдемократ Дан Йоргенсен публикува много забавно видео, в което по очарователен начин опровергава твърденията на Риган. Видеото вече е преведено на много езици, гледано е милиони пъти, обсъждат го и международните медии. Бърни Сандърс от Демократическата партия в САЩ също сподели видеото във Фейсбук. И именно тук се затваря кръгът, защото фактът, че за десните в САЩ скандинавските страни са се превърнали в любим образ на врага, се дължи отчасти тъкмо на Сандърс. От години левият политик непрекъснато се позовава на успехите на скандинавските страни и ги посочва като пример за САЩ. Съвсем наскоро той публикува и няколко много професионално направени видеа за здравеопазването в Норвегия и за образователните шансове във Финландия. В едно от тях финландски събеседник твърди, че училищата в страната му не само са безплатни, но на учениците дори се плащало, за да учат. Тъкмо на това твърдение се позовава Триш Риган, отнасяйки го към Дания, след което стига до извода, че в резултат хората в тези страни не се стремят да завършат образованието си. Без никакви доказателства, както с основание обяснява датският социалдемократ Йоргенсен. В същото време е факт, че идеализирайки скандинавските страни, Бърни Сандърс не отваря и дума нито за проблемите в големите градове, нито пък за острите вътрешнополитически сблъсъци, които доведоха до частично залитане надясно. В Дания, Финландия и Норвегия десни популисти участват в правителствата, а на предстоящите избори в Швеция тамошната крайнодясна партия „Шведски демократи\" може да се превърне във втора политическа сила. Острият сблъсък на политически позиции в скандинавските държави се разиграва по няколко теми, за които много се спори и в Германия: бежанците, престъпността и въпроса дали държавата е в състояние да се отбранява. В интернет се разпространяват какви ли не лъжи по тези въпроси. Все по-често професионалните журналисти тръгват по дирите на такива лъжи и ги опровергават. В Норвегия няколко обществени и частни медии заедно финансират портала Faktisk.no, който вече от една година следи именно разпространяването на фалшиви новини. \"Норвегия - страната в морален упадък?\" На националния празник на страната някаква съмнителна интернет-страница разпространи например твърдението, че на този ден никой няма право да излиза на улицата с чуждестранен флаг - иначе го грози глоба от 4500 крони (450 евро). Faktisk.no опровергава не само такива „новини\", но и твърденията на крайнодесни политици. Според едно такова твърдение, в резултат от миграцията населението на Норвегия нараствало с по-бързи темпове дори от индийското. Според друго пък правителствата на САЩ, Канада и Нова Зеландия предупреждавали гражданите си да не пътуват до Швеция. Все доказани лъжи. Както и други подобни изявления. Например, че полицията в Осло вече не била в състояние да контролира определени квартали, където властта бил взел ислямът. Или пък че в ЕС съществувал таен план за ислямизацията на Европа, както твърдят във Фейсбук редица крайнодесни активисти. Шведските журналисти също са се вдигнали на битка срещу фалшивите новини. Наскоро те опровергаха една полска публикация във връзка с тежките горски пожари в Швеция. Изданието \"Poland Daily\" беше излязло с твърдението, че Швеция игнорира борбата срещу пожарите и предпочита да харчи пари за бежанци или пък за джендър-проекти. Журналистите опровергаха и „новината\", че Швеция отхвърлила помощта, която ѝ предлагала Русия в борбата срещу пожарите. Фалшива новина се оказа и твърдението на един датски тв-канал, че в своя телевизионен дебат лидерите на шведски партии изобщо не засегнали въпроса за палежите на автомобили, извършени едновременно в няколко шведски града. Най-прочутата фалшива новина за Швеция произведе не друг, а президентът на САЩ Доналд Тръмп. \"Вижте какво стана в Швеция миналата нощ\", каза той през февруари 2017. На първо време не беше ясно какво точно има предвид, а самата Швеция реагира с объркване. По-късно Тръмп поясни, че е имал предвид някакъв репортаж за мигранти, който бил гледал по „Фокс\". Как Тръмп си измисли терористична атака. В Швеция (ВИДЕО) Все пак дори „Фокс\" в лицето на гореспоменатата репортерка Триш Риган призна, че скандинавските страни не могат да се сравняват със социалистическа Венецуела. В един от коментарите си Риган казва, че по никой начин не би сравнила равнището на живот в Дания с това във Венецуела. Просто искала да покаже, че „социализмът не е решение\". Нейното изявление добре обяснява защо в интернет се въртят толкова много фалшиви новини за скандинавските страни: леви политици от цял свят идеализират обществения модел на скандинавците, докато десните направо го демонизират. Скандинавия явно се е превърнала в бойно поле на идеологическата конфронтация. Как Тръмп си измисли терористична атака. В Швеция (ВИДЕО)", "date": "2018.08.23", "title": "Вижте колко е зле в Скандинавия!"}
{"url": "http://clubz.bg/72226-nato_kym_putin_razpolojihme_4000_bojci_v_iztochna_evropa_za_vyzpirane_na_agresiq", "text": "НАТО реагира на изказване на руския президент Владимир Путин, внушаващо, че силите на алианса в Източна Европа са заплаха за Русия, като заяви, че те не могат да бъдат сравнявани със силите, които разполага Москва, предаде Ройтерс. И подчертава специално: Говорителката опроверга също твърдения на Путин, че западният военен алианс отказва да обсъжда с Русия правилата за военните полети. Тя каза, че въпросът е предмет на разговори на много общи военни форуми като Съвета НАТО-Русия. След среща снощи с финландския си колега Саули Нинистьо Путин каза, че Русия е принудена да реагира на преместването на инфраструктурата на НАТО и появата на елементи от система за противоракетна отбрана на САЩ близо до своите граници.  Русия е принудена да реагира на преместването на инфраструктурата на НАТО и появата на елементи от система за противоракетна отбрана на САЩ близо до своите граници. Това заяви снощи руският президент Владимир Путин след среща с финландския си колега Саули Нинистьо, предаде ТАСС. На въпрос на финландска журналистка руският лидер отговори, че военната инфраструктура на НАТО се придвижва към границите на Русия, както и че се увеличава количеството на техниката на алианса, личният състав и броят на ученията близо до руските граници. Путин заяви, че Русия е готова да обсъди с НАТО правила за полетите на военната авиация. По думите му Финландия е направила предложение в тази посока, а Русия го приветства. Руският президент каза, че е обсъдил с финландския си колега и начини за уреждане на кризите в Сирия и Югоизточна Украйна. \n\tТой добави, че са обсъдили и темата за Арктика, най-вече поради това, че сега Финландия председателства Арктическия съвет. Нинистьо заяви, че Хелзинки се надява Русия да участва в евентуална среща на върха за Арктика. Да се организира такава среща беше предложено миналата година от Нинистьо при негово участие във форум в Архангелск. Тогава Путин изрази готовност да участва в такова събитие. Медведев: Грузия в НАТО води до ужасяващ конфликт В изказването си на днешната пресконференция с финландския си колега руският президент заяви, че посещението му в Австрия е имало изключително частен характер. Въпреки това е успял да обсъди въпроси с канцлера на Австрия и с нейния министър на външните работи. Тази снимка разтърси Австрия (ВИДЕО) Путин определи срещата си с американския президент Доналд Тръмп като полезна, но заяви, че санкциите на САЩ срещу Москва са контрапродуктивни и безсмислени, предаде Ройтерс. Той добави, че Европа се нуждае от проекта за газопровод \"Северен поток 2\", и посочи, че Русия е най-подходящият доставчик на енергоносители за Европа. Путин заяви, че нито той, нито Тръмп е очаквал на срещата им в Хелзинки да решат всички двустранни проблеми. Руският президент Владимир Путин и финландският му колега Саули Нинистьо обсъдиха и как да се намали рискът от опасно близки срещи на военни самолети на НАТО и Русия над Балтийско море, предаде ДПА. Балтийските страни - Литва, Латвия и Естония, нямат собствени изтребители, поради което самолети на НАТО патрулират в тяхното въздушно пространство, особено след анексирането на Крим от Русия през 2014 г. Руски военни самолети също патрулират в международното въздушно пространство над Балтийско море. Финландия, която не е част от НАТО, но сътрудничи с алианса, се намира на Балтийско море и е неутрална страна, припомня ДПА. US генерал: Путин е готов да окупира Прибалтика за три дни На пресконференция след разговорите си с Путин Нинистьо изрази надежда, че ситуацията в района на Балтика ще се успокои. Основание за такива надежди според него е успешното взаимодействие между руските и американските военни в Сирия, посочва БТА. Путин изтъкна, че идеята за повишаване на безопасността в района на Балтийско море в последно време е още по-актуална. Според него въпросът е от техническо естество, тъй като \"руската авиация и авиацията на страните от НАТО използват малко по-различна техника и това трябва да се обсъди на експертно равнище\". След официалната част двамата лидери продължиха разговорите си в неофициална обстановка. Путин покани своя гост на морска разходка с президентската яхта \"Чайка\". Докато се любуваха на гледката към Сочи на свечеряване, двамата разговаряха на четири очи на английски без преводач.  Тази снимка разтърси Австрия (ВИДЕО) US генерал: Путин е готов да окупира Прибалтика за три дни", "date": "2018.08.23", "title": "НАТО към Путин: Разположихме 4000 бойци в Източна Европа за възпиране на агресия"}
{"url": "http://clubz.bg/72227-kredi_syuis_ne_sme_zamrazqvali_ruski_avoari_za_5_miliarda", "text": "Швейцарската банка \"Креди Сюис\" опроверга информацията от тази сутрин, че е замразила руски авоари за $5 милиарда, предаде ТАСС, като се позова на пресслужбата на банката. От финансовата институция поясняват, че внимателно следят законовите норми, включително и налаганите санкции на Русия, и само са \"прекласифицирали попадналите под ограничения от страна на САЩ управлявани активи в активи под попечителство\" (Assets under Management и Assets under Custody). Това обаче в никакъв случай не означава блокиране или замразяване на сметките. \"Креди Сюис\" е замразили активи на Русия на стойност 5 милиарда долара, съобщи ТАСС тази сутрин, като цитира Ройтерс. Действията на институцията са изцяло свързани с наложените от САЩ санкции срещу Руската федерация. Заради неутралния статут на Швейцария тя няма нужда да спазва санкциите, но поради факта, че банките в тази страна са много зависими от щатския долар, те трябва да следват политиката на Съединените щати, коментира още Ройтерс. Около $6.2 млрд. (14% от напусналите Русия парични потоци) са отишли в Швейцария през 2017 г., а три пъти по-малко са тези в САЩ, по данни от централната банка на Русия. От 22 август влезе в сила пълната забрана за продажби на технологии с двойно предназначение на руски фирми. Въвеждат се и допълнителни търговски ограничения като санкция, свързана с отравянето на Сергей и Юлия Скрипал, предаде \"Дойче веле\". Както съобщи в началото на август Държавният департамент, правителството на САЩ е получило от британските си партньори убедителни доказателства, че това е било покушение, организирано от руските държавните структури. Санкциите се въвеждат по силата на закон от 1991 година, който задължава властите на САЩ да наказват държави, използващи химическо или биологическо оръжие. Досега този закон е прилаган само два пъти - срещу Сирия и срещу Северна Корея. САЩ наказват Русия заради случая \"Скрипал\" Съгласно документа санкционираната държава е длъжна да обещае, че няма да употребява химически оръжия и да допусне на своя територия международни инспектори, които да посетят подозрителните обекти. Това е задължение на всички страни, подписали Конвенцията за забрана на химическите оръжия, сред които е и Русия. Москва обаче упорито отрича да има нещо общо със случая Скрипал. Това означава, че след 90 дни, тоест в края на ноември, американците ще въведат втората серия от санкции. В тях вече може да става дума за понижаване нивото на дипломатическите отношения и дори за забрана на полетите на руската авиокомпания „Аерофлот“ в САЩ. Паралелно върви и друга кампания. Задава се нов закон за санкции, иницииран от група сенатори - както от Републиканската, така и от Демократическата партия. Законът си поставя за цел да санкционира руската държава заради намесата ѝ в американските избори. Неотдавна \"Майкрософт\" съобщи, че хакери, свързани с руското военно разузнаване /ГРУ/, са се опитали да атакуват сайта на близкия до републиканците Институт „Хъдсън“ и Международния републикански институт. А това означава, че приемането на предвидените в Закона крайно рестриктивни формулировки е повече от сигурно. В текстовете е предвидена също забрана за финансови операции, свързани с руския държавен дълг, както и нови санкции срещу руските държавни банки. Тук главната интрига е в това дали ще им бъде забранено да извършват трансакции в долари. Освен това на ЦРУ, ФБР и Министерството на финансите е разпоредено да събират и публикуват информация за задграничните активи на Владимир Путин и близкото му обкръжение, пише \"Дойче веле\".", "date": "2018.08.23", "title": "\"Креди Сюис\": Не сме замразявали руски авоари за $5 милиарда"}
{"url": "http://clubz.bg/72230-kat_zapochva_da_otnema_vremenno_shoforski_knijki_za_grajdanska_otgovornost_ot_olimpik", "text": "МВР преустановява гратисния период за налагане на глоби на водачи, без валидна задължителна застраховка „Гражданска отговорност“, съобщиха от пресцентъра на ведомство, по информация на бТВ Министерството даде време на шофьорите с „Гражданска отговорност” във фалиралата компания „Олимпик”, за да сключат нови полици с други застрахователи. Не беше ясно обаче колко ще продължи този гратисен период. Отнемането на лиценза на „Олимпик” направи 200 000 коли нередовни насред туристическия сезон и точно след рязко поскъпване на гражданската отговорност при останалите играчи на пазара. Граждани излязоха на протести. Според тях Комисията за финансов надзор не е реагирала навреме, не е е осъществила достатъчно контрол над фалиралия застраховател и сега държавата трябва да поеме отговорност за останалите без застраховка. Някои от недоволните даже обявиха, че по тази причина ще продължат да карат с гражданската от „Олимпик”, макар официално вече тя да е невалидна. Според Закона за движение по пътищата при подобно нарушение книжката се отнема, а колата се спира от движение до плащането на застраховка.  ", "date": "2018.08.23", "title": "КАТ започва да отнема временно шофьорски книжки за \"Гражданска отговорност\" от \"Олимпик\""}
{"url": "http://clubz.bg/72234-vissh_chinovnik_plashi_bosiq_sys_syd_imam_dokazatelstva_otvyrna_obshtestvenikyt", "text": "Гладуващият от 65 дни в знак на протест срещу корупцията в Изпълнителна агенция \"Автомобилна администрация\" и транспортното министерство Николай Колев-Босия вече е заплашен със съд. Директорът на \"Автомобилна администрация\" Дамян Войновски обяви в ефира на бТВ, че е наел адвокати и ще заведе две дела срещу Босия заради обвиненията му, че продължават да се издават фалшивите шофьорски книжки, а резултатът е все повече жертви и ранени по пътищата.  Какво се случва с Босия, докато парламентът \"ваканцува\" Николай Колев отговори, че не се страхува, защото има доказателства. Московски: Босия ми донесе сигнали от 2013-2014 г, тогава не съм бил министър Той самият продължава с гладната си стачка, изключително слаб е, вече трудно напуска дома си, а пред блока му денонощно дежури линейка от Правителствената болница. Общественикът разказа за състоянието си: Трябва извънредно заседание на парламента за Босия, призова Ренета Инджова И отрече обвинения, появяващи се в някои сайтове, че се хранел тайно. Московски: Босия ми донесе сигнали от 2013-2014 г, тогава не съм бил министър Трябва извънредно заседание на парламента за Босия, призова Ренета Инджова", "date": "2018.08.23", "title": "Висш чиновник плаши Босия със съд. \"Имам доказателства\", отвърна общественикът"}
{"url": "http://clubz.bg/72235-zapochva_kampaniq_za_pochit_kym_jertvite_na_totalitarizma_ot_hh_vek", "text": "В Белене започва кампания за отдаване на почит пред жертвите на тоталитарните режими от ХХ век, съобщава Българското национално радио. Отец Кортези с инициатива: почит за всички жертви на тоталитаризма от XX век 23 август е ден за памет съгласно  приета през юни 2008 година и утвърдена от Европейския парламент с подкрепата и на европейските социалисти, и на Европейската народна партия. Декларацията е приета и от българското Народно събрание. Това е датата, на която през 1939 г. е сключен пактът за ненападение между хитлеристка Германия и Съветския съюз под ръководството на Сталин. Според 1/3 от руснаците Пражката пролет била правилно смазана Както Клуб Z писа преди дни, културен център \"Евгений Босилков\" в Белене започва инициативата \"Всички за един, един за всички\" - това съобщи в Плевен отец Паоло Кортези, председател на центъра. Делегация от Белене с предимно млади хора ще посети важни места в България, които пазят паметта на жертвите на тоталитаризма, и ще поднесе цветя, каза отецът. Днес се организира поднасяне на венци пред Мемориала на жертвите на комунистическия режим в София. \n\t  Според 1/3 от руснаците Пражката пролет била правилно смазана", "date": "2018.08.23", "title": "Започва кампания за почит към жертвите на тоталитаризма от ХХ век"}
