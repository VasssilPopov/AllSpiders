{"url": "https://clubz.bg/83231-restorantskata_imperiq_na_djejmi_olivyr_se_razpada", "text": "Прочутият готвач Джейми Оливър заяви, че е   от факта, че ресторантската му група, за която работят около 1 300 души, е влязла в процедура по несъстоятелност, предаде Би Би Си.  В империята му са включени италианската верига Jamie's Italian, както и Barbecoa и Fifteen, а за администратор на процедурата е назначена KPMG. Общо 25 ресторанта са засегнати от решението, като 23 от тях са част от Jamie's Italian. Оливър е познат на аудиторията от книгите си в поредицата \"Голият готвач\" и участието си в многобройни телевизионни предавания, излъчвани в дузина страни през последните 20 години. Той също е един от водещите активисти за здравословно хранене, като особено е гласовит по отношение на обедните менюта в училищата. Неговата ресторантска империя е последната жертва на тежкото положение на бизнеса във Великобритания. През последните две години няколко от ресторантите към веригите Jamie's Italian и Barbecoa бяха затворени. Джейми Оливър затваря ресторанти заради Брекзит През 2017 г. Оливър сложи край на веригата си \"Юнион Джакс\", както и списанието си \"Джейми\", което излизаше почти 10 години. През декември същата година готвачът инвестира 3 милиона паунда от собствените си средства в своите ресторанти. Според Саймън Мидлоуски, който е адвокат от кантората \"Гордънс\", Джейми не се е пригодил към променящите се условия на пазара.", "date": "2019.05.21", "title": "Ресторантската империя на Джейми Оливър се разпада"}
{"url": "https://clubz.bg/83242-trenoryt_na_chervenite_ako_gospod_reshi_shte_stanem_shampioni", "text": "Треньорският триумвират начело на ЦСКА-София - Добромир Митов - Люпко Петрович - Димитър Пенев, помогна на \"червените\" да запишат първа победа над \"Левски\" през сезона - 2:0 в предпоследния кръг на Първа лига. Тя е с цената на това, че \"червените\" остават в битката за титлата до последно - на 24 май, когато е заключителният рунд. ЦСКА-София излъга \"Левски\", титлата се решава на 24 май (СНИМКИ) Георги Тодоров записа първо поражение, откакто временно пое \"Левски\". Треньорът на \"Левски\": Ще се радвам да откажем ЦСКА от титлата Треньорът на \"Левски\": Ще се радвам да откажем ЦСКА от титлата", "date": "2019.05.21", "title": "Треньорът на \"червените\": Ако Господ реши, ще станем шампиони"}
{"url": "https://clubz.bg/83226-evropejskata_mreja_na_jenite_lideri_podkrepi_mariq_gabriel", "text": "Европейската мрежа на жените лидери, която включва над 300 жени на високо ниво в частни, обществени и академични области от 24 европейски държави изпрати официално писмо за подкрепа до водача на листата на ГЕРБ и СДС за изборите за членове на Европейския парламент и настоящ комисар по цифровата икономика и общество Мария Габриел. Европейската мрежа на жените лидери включва дами от различни националности на високи мениджърски позиции в мощни европейски и световни компании като Microsoft, Orange, Lenovo, FIPRA и др. Сред членовете на организацията са още мениджъри на ключови позиции в европейските институции. Ето и пълния текст на писмото:", "date": "2019.05.21", "title": "Европейската мрежа на жените лидери подкрепи Мария Габриел"}
{"url": "https://clubz.bg/83228-koj_stava_neobozrimiq", "text": "Някои обстоятелства налагат да се промени прозвището на Делян Пеевски. „Кой?“ поостаря, а Корпулентния така и не можа да се наложи масово. Колебая се между две нови имена – Необятния и Необозримия. След кратък размисъл избирам Необозримия като по-подходящо – Делян Пеевски е не само необятен, но и труден за зърване. Затова – Необозримия. За последен път Делян Пеевски е зърнат на работното си място  на 19 април 2017 година на първия работен ден на 44-то Народно събрание. Това обаче не е пречка той да получава заплата. Така на Необозримия е начислена работна заплата за две години и един месец срещу един работен ден з залата. И не само в залата, Пеевски е член на две парламентарни комисии – по икономическа политика и по земеделие, но и там не е зърван. Направо е липсващ като гост в къщи за гости. Ахмед Доган изгря. А къде е Делян Пеевски? Всъщност сигурни ли сме, че този човек съществува? Защото той няма и адрес. Не се знае къде живее. Според едни в хотел „Берлин“, според други в дубайския избирателен район, а според трети в самолети, пътуващи между Близкия Изток и Виена. Ако се вярва на легендите има хора, които са го виждали през последната половин година, но не и в България. А законът изисква всеки кандидат за депутат в европейския парламент да е живял поне през последните шест месеца в страната или в страна от Европейския съюз. Делян Пеевски може би отговаря на това изискване, но къде е той, за да го попитаме? И Доган ходеше на работа в парламента пунктирано, но Пеевски го удари в земята, ученикът надмина учителя. Преди години питах на една пресконференция Доган защо не ходи на работа и той ми отговори, че нямам право да питам, защото не съм гласувала за него. Вие, мили ми хора, които сте гласували за Делян Пеевски, защо не го попитате, ами го пращате на още по-високо място, на което да не ходи на работа за още по-голяма заплата? И дано да го пратите наистина – тогава вече наистина ще имаме принос в европарламента – никой до този момент няма да е виждал толкова грандиозна наглост.", "date": "2019.05.21", "title": "Кой става Необозримия"}
{"url": "https://clubz.bg/83233-sestri_stoevi_ne_iskat_poveche_da_igraqt_za_bylgariq", "text": "Сестрите Стефани и Габриела Стоеви, две от най-успешните български спортистки в последните години, заявяват във Фейсбук, че повече няма да се състезават за България. Европейските шампионки изтъкват като причина влошени отношения с федерацията ни по бадминтон. Става въпрос за обичайните неща при подобни спорове между спортисти и организации - недостатъчно финансиране, лоша организация,  и т.н. Чрез адвокат Стоеви са сигнализирали Министерството на спорта и прокуратурата за финансови злоупотреби - според тях, от страна на федерацията. Ето какво заявяват сестрите, които вече са в елита на този спорт като двойка: За момента няма отговор от страна на федерацията. Министърът на спорта Красен Кралев заяви чрез сайта на ведомството, че е разпоредил проверка по сигнала на Стоеви. Той предоставя отчет за средствата, предоставени от държавата за БФ по бадминтон и състезателките:", "date": "2019.05.21", "title": "Сестри Стоеви не искат повече да играят за България"}
{"url": "https://clubz.bg/83230-den_predi_pyrvata_kopka_jalba_po_tyrg_za_gazovata_vryzka_s_gyrciq", "text": "Само ден преди в сряда на премиерите на България и Гърция Бойко Борисов и Алексис Ципрас да дадат старт на строежа на газовия интерконектор между двете страни, в Комисията за защита на конкуренцията постъпи жалба срещу избора на изпълнител по една от двете ключови за проекта обществени поръчки. Това става ясно от сайта на Комисията за защита на конкуренцията (КЗК). Жалбата е срещу   от 10 май тази година за избор на производител на тръбите за интерконектора. До втората фаза конкурса, обявен още през 2017 г., стигнаха три компании, но една от тях се отказа в хода на процедурата. Така останаха две фирми - гръцката   и българската  \"Ай Си Джи Би\" избра (според медийни публикации очаквано - б.р.) гръцката компания да произведе и достави тръбите. Прогнозната стойност на търга бе 60 млн. евро. \"Коринт Пайпуъркс Индъстри\" предложи цена от малко над 58,2 млн. евро. Брюксел одобри 240 млн. евро за газовата ни връзка с Гърция След детайлна техническа оценка, включително и посещения на място във всяка една от фабриките на участниците, е установено, че техническото предложение на \"Коринт Пайпуъркс Индъстри\" съответства изцяло на техническата спецификация. Приключването на търга за доставчик на тръбите е една от най-важните и последни крачки преди старта на строителството на газопровода между България и Гърция, посочиха тогава в прессъобщението си от \"Ай Си Джи Би\". Според решението на проектната компания, ангажирана със строежа на интерконектора, техническото предложение на офертата на \"Топливо -2\" ЕООД не покрива в пълна степен изискванията на техническата спецификация, поради което е взето решение да не се допуска до техническа оценка. Още тогава от фирмата се заканиха да обжалват. Днес, 21 май, в   се появи съобщение за жалбата. Самият документ  не е публикуван.  Тъй като изборът на производител и доставчик на тръбите е една от двете най-важни поръчки за реализацията на газовия интерконектор, евентуално забавяне на доставката на тръби има риск да забави и самия строеж. Според експерти в сферата на обществените поръчки при бързо произнасяне на КЗК и евентуално на Върховния административен съд след това, ако се стигне дотам - процедурата може да отнеме 2-3 месеца - в оптимистичния сценарий, при който не се стига до ревизия на обществената поръчка. Според тръжната документация избраната за доставчик на тръбите фирма трябва да осигури първия транш тръби в период от 4 месеца след подписването на договор. Самият той е за срок от 1 година. Доставката е предназначена за цялото трасе на газопровода, както на територията на България, така и на територията на Гърция. Гръцка фирма надви ГБС и \"Джи Пи Груп\" за газовия интерконектор На 13 май \"Ай Си Джи Би\" избра и строител на интерконектора, обявен от премиера Бойко Борисов за част от \"пълната диверсификация\" на газовите доставки за страната, редом с т.нар. Балкански поток (по същество продължение на Турски поток през България към Сърбия - б.р.). Според последния план на правителството газовата връзка с Гърция трябва да е готова до края на 2020 г. Посоченият вече строител е отново гръцки - Джи&Пи Авакс\" (J&P AVAX). Фирмата е предпочетена в конкурса за проектиране, доставка и строителство на интерконектора между България и южната си съседка, като имаше само един конкурент. Това бе консорциумът между българските компании ГБС и \"Джи Пи Груп\" и италианската \"Бонатти\". Цената, предложена от втория кандидат, обаче бе твърде висока и доста над обявената от възложителя пределна сума от 145 млн. евро. Срокът за оспорване пред Върховния административен съд е е 10-дневен. Строителството трябва да бъде извършено за срок от 18 месеца. Гръцка фирма надви ГБС и \"Джи Пи Груп\" за газовия интерконектор", "date": "2019.05.21", "title": "Ден преди първата копка: жалба по търг за газовата връзка с Гърция"}
{"url": "https://clubz.bg/83234-vmro_s_iniciativa_%E2%80%9Erazvej_bylgarskoto_zname_na_24_maj", "text": "По повод 24 май – Ден на светите братя Кирил и Методий и празник на българската писменост и култура ВМРО продължава кампанията си „Развей българския флаг\".  От ВМРО призовават гражданите да поставят национален трикольор на фасадата на дома си на 24 май, да направят снимка и да я изпратят по електронна поща -  , заедно с две имена и телефон за връзка. Българите, които се включат в патриотичното начинание, ще получат подарък – книга.  Ние като българи трябва да почитаме, помним и да се гордеем с факта, че сме дали „на вси славяни писмо да четат\". Нека в празничния ден на българските букви сложим националния флаг, за да отбележим значимостта към датата. Ние, българите, сме в основата на европейската цивилизация и трябва да сме горди с делото на своите просветители, заявяват организаторите на кампанията. Повече информация – в   в социалната мрежа.", "date": "2019.05.21", "title": "ВМРО с инициатива „Развей българското знаме на 24 май\""}
{"url": "https://clubz.bg/83238-grigor_dimitrov_zagubi_s_obrat_i_otpadna_v_jeneva", "text": "Григор Димитров отпадна още в първия кръг на турнира от категория ATP 250 в Женева - 6:1, 4:6, 2:6 срещу 84-ия в световната ранглиста аржентинец Федерико Делбонис. Първата ни ракета започна от квалификациите, където спечели две победи, но падна още на старта в основната схема. Двубоят беше насрочен за вчера, но дъждът принуди организаторите да го отложат за днес. Мачът на Григор с Делбонис е отложен за вторник Димитров започна отлично и в началото изглеждаше, че ще спечели лесно. Той поведе с 5:0 в първия сет след два пробива за 2:0 и 4:0. Гришо даде само гейм на Делбонис. Във втората част обаче аржентинецът стабилизира играта си на своя начален удар. Така срещата вървеше равностойно. При 3:2 Димитров се пропука на своя сервис и опонентът му се възползва още от първата точка за пробив - 4:2. Григор влезе в основната схема в Женева Малко след това Григор върна брейка в маратонски гейм с обрати. При 5:4 най-добрият ни тенисист си изпати от грешките, които демонстрира от известно време насам - двойна грешка, лоши решения и гаф от форхенд. Така Делбонис изравни резултата след 6:4. Григор Димитров започна с победа над швейцарец в квалификациите Третият сет бе доста странен и илюстрация на този и миналия сезон за бившия №3 в света. Той проби за 1:0, но моментално допусна рибрейк. След това латиноамериканецът взе сервис гейма си, проби отново и затвърди - 4:1. Четири поредни гейма за Делбонис, преди хасковлията да си поеме дъх. При 5:2 съперникът на българина се възползва още веднъж от слабостите му при подаването му - 6:2 и 2:1 сета. За Григор Димитров предстои \"Ролан Гарос\". Той има нов треньор на мястото на освободения Дани Валверду - Радек Щепанек. Двамата са се разбрали да работят заедно до големия турнир в Париж, а след това ще решават дали да продължат. В Женева присъстваше и Андре Агаси, който е съветник на българина.  Григор влезе в основната схема в Женева Григор Димитров започна с победа над швейцарец в квалификациите", "date": "2019.05.21", "title": "Григор Димитров загуби с обрат и отпадна в Женева"}
{"url": "https://clubz.bg/83229-es_puska_pyrvata_flotiliq_za_borba_s_gorskite_pojari", "text": "Еврокомисията обяви създаването на първата флотилия от противопожарни въздухоплавателни средства. Новината съобщи комисарят по въпросите на хуманитарната помощ и управлението при кризи Христос Стилианидис. Целта на нововъведението е подготовка за риска от горски пожари през предстоящото лято. Флотилията е създадена по линия на новата система   за справяне с природни бедствия. Засега в нея влизат 7  противопожарни самолета и 6 хеликоптера. Тя ще действа през първоначалния преходен период, като ЕК взаимодейства с участващите държави за добавяне на допълнителни активи през следващите седмици. Горски пожар отне живота на 62 души в Португалия Самолетите и хеликоптерите бяха предоставени от 5 държави от ЕС, често засягани от горски пожари през последните години. Става дума за Хърватия, Франция, Италия, Испания и Швеция. Освен това през лятото денонощният координационен Център на ЕС за реагиране при извънредни ситуации (ERCC) ще бъде подсилен с екип за подкрепа при горски пожари, съставен от експерти от държавите членки. За картографиране на извънредни ситуации, свързани с горски пожари, ще бъде използвана спътниковата система „Коперник“ на ЕС.", "date": "2019.05.21", "title": "ЕС пуска първата флотилия за борба с горските пожари"}
{"url": "https://clubz.bg/83241-cska_sofiq_izlyga_levski_titlata_se_reshava_na_24_maj_snimki", "text": "ЦСКА-София остава в битката за титлата на Първа лига до последния ден на шампионата - петък, 24 май. \"Червените\" победиха \"Левски\" за първи път този сезон в предпоследния кръг - 2:0 пред по-малко от 10 000 зрители на националния стадион.  Така разликата в точките с лидера \"Лудогорец\" остава една в полза на \"орлите\", които спечелиха също с 2:0 като гости на \"Ботев\" (Пловдив). И на теория е ясно, че \"Левски\" остава трети и за поредна година ще играе бараж за Лига Европа. На 24 май ЦСКА-София приема \"Ботев\", \"Лудогорец\" е домакин на \"Черно море\". И двата двубоя са от 20 часа. Сблъсъкът на \"Васил Левски\" бе слаб като качество и с надлъгване. Броят на головите положения не може да се побере и на пръстите на една ръка. По-рано през сезона двубоите завършиха два пъти по 1:0 за тима от \"Герена\" и 0:0 наскоро. \"Левски\" беше малко по-креативен и с ясни идеи в играта преди почивката. Удар на младия Илия Юруков не попадна в целта, а вратарят Витаутас Черниаускас изби топката при силен удар на Давиде Мариани. В още две-три ситуации имаше напрежение пред стража на \"червените\". Те не направиха почти нищо в атака - нямаха удар във вратата. В 45-ата минута младият защитник и отскоро национал Иван Турицов бе фаулиран грубо от Паулиньо и получи много тежка контузия в коляното. Съдията Драгомир Драганов не вдигна жълт картон на синия нападател, а трябваше да го стори. Символичните гости започнаха по-активно през втората част. В 55-ата половината в червено на терена наобиколиха рефера с претенции за дузпа за игра с ръка на Унтонджи след центриране на Рубен Пинто. Типично за отбор, воден от Люпко Петрович, ЦСКА-София предпочиташе да оставя инициативата на своя съперник в търсене да реши мача на контри. \"Левски\" обаче не искаше повече да задържа топката и да атакува масирано. Проявяваше още по-ниска активност. В 70-ата минута \"червените\" получиха свободен удар на около 25 метра от вратата, Тиаго Родригес шутира, топката рикошира в гърба на човек от стената и Николай Михайлов само я изгледа в мрежата - 1:0   Това бе вторият удар на ЦСКА-София във вратата на съперника, първият бе отправен малко преди това.  Последва нещо като опит за натиск на \"сините\", довел само до центрирания пред Черниаускас.  В 84-ата минута Нуно Рейш получи втори жълт и червен картон и \"Левски\" доигра мача с десетима на терена. А в 86-ата Евандро засече топката в мрежата на Михайлов след центриране на Тиаго и грешка в отбраната - 2:0. След 1:0 получилия самочувствие тим на ЦСКА-София имаше преимущество и взе трите точки с надежда за изненада в последния кръг. В същото време \"Лудогорец\" най-сетне спечели под ръководството на Стойчо Стоев - след цял месец, когато отново беше победен \"Ботев\". В 28-ата минута \"орлите\" получиха дузпа за нарушение на защитник на \"Ботев\" срещу Димо Бакалов. Козмин Моци обаче изпълни слабо и вратарят Даниел Кайзер изби, избирайки левия ъгъл. Превъзходството на гостите даде резултат в 35-ата минута, когато Клаудиу Кешеру откри след добър пробив на Якуб Шверчок. В края на второто полувреме и полякът се разписа за 2:0. След почивката срещата се доиграваше.", "date": "2019.05.21", "title": "ЦСКА-София излъга \"Левски\", титлата се решава на 24 май (СНИМКИ)"}
{"url": "https://clubz.bg/83236-arsenal_nqma_da_izpolzva_mhitarqn_v_baku_zaradi_politika", "text": "\"Арсенал\" ще замине за Баку без една от звездите си - арменеца Хенрик Мхитарян, за финала на Лига Европа срещу \"Челси\" идната сряда (29 май). Причината е конфликтът между Армения и Азербайджан за Нагорни Карабах. Клубът и футболистът заявиха това в официални съобщения. Че ще се стигне дотам стана ясно още когато \"топчиите\" се класираха на финала. Няколко дни обаче \"Арсенал\" опипваше почвата да използва халфа. Рекорд - английски финал и в Лига Европа От страна на Азербайджан, която има съорганизаторска роля заедно с УЕФА, бяха дадени гаранции, че Мхитарян няма да бъде спрян на границата и че няма да има проблем за сигурността му. Въпреки това \"Арсенал\" реши да го остави в Лондон. Натежали са опасенията за безопасността на целия тим, пише британската преса. Хенрик Мхитарян спечели отличието през 2017 г. и дори вкара гол на финала \"Манчестър Юнайтед\" - \"Аякс\" (2:0) в Стокхолм. Казусът с арменеца е пореден преди финала в Баку. И двата клуба, както и техните фенове, побесняха от решението на УЕФА да им отдели по едва 6000 билета за 68-хилядния стадион. Отделно от това пътят от Англия и почти отвсякъде другаде до Азербайджан е дълъг, с прекачвания и много скъп. Анализатори повдигнаха за пореден път въпроса за политиката на УЕФА напоследък да дава финалите на екзотични дестинации с цел популяризиране на футбола и по-високи печалби.", "date": "2019.05.21", "title": "\"Арсенал\" няма да използва Мхитарян в Баку. Заради политика"}
{"url": "https://clubz.bg/83215-za_da_se_gordeem_ne_samo_s_minaloto_no_i_s_nastoqshteto", "text": "По традиция ГЕРБ пусна официалния си предизборен клип за евровота на 26 май в последната седмица преди гласуването. Клипът проследява кандидатите на управляващата партия в обичайната им работна обстановка в Европейския парламент, показва моменти от българското председателство на ЕС, редувани с гледки от различни инфраструктурни проекти, реализирани при управлението на ГЕРБ, и завършва с кадри от последната среща в София на партийния актив с кандидата на ЕНП за председател на Европейската комисия Манфред Вебер. Посланията са няколко, но този път освен традиционните за ГЕРБ, наблягащи на сигурността и стабилността на държавата, както и на свършената досега работа, се появява и новото: Освен, че по този начин подчертава едновременно 10-годишното си минало на политическата сцена, но и дава заявка за бъдещето, посланието на партията може да се тълкува и като елегантен контрапункт на популистките заигравки с миналото, на които залагат евроскептичните партии. Клипът се завърта по трите национални телевизии с по едно излъчване сутрин и едно вечер в последните 3-4 дни преди вота. За разлика от други партии, ГЕРБ никога не е харчила огромни средства за тв реклама по изборите, а при излъчването на клипа винаги се е водила от принципа да не досажда на зрителите с прекалено много повторения.", "date": "2019.05.21", "title": "За да се гордеем не само с миналото, но и с настоящето"}
{"url": "https://clubz.bg/83239-gerb_darqva_70_hil_za_pribiraneto_na_tlennite_ostanki_na_alpinista_ivan_tomov", "text": "По предложение на председателя на ГЕРБ Бойко Борисов Изпълнителната комисия на партията взе решение да дари 70 000 щатски долара на семейството на загиналия в Хималаите алпинист Иван Томов. Това съобщи пресцентърът на ГЕРБ. Алпинистът Иван Томов е загинал в Хималаите Средствата са необходими на семейството на алпиниста за прибирането на тленните му останки в България. Дарените пари са от партийната субсидия на ГЕРБ. В телефонен разговор председателят на ГЕРБ Бойко Борисов поднесе съболезнования на семейството на Иван Томов, за когото беше съобщено, че е починал на 17 май на слизане от Лхотце, четвъртия по височина връх на света (8516 м).", "date": "2019.05.21", "title": "ГЕРБ дарява $ 70 хил. за прибирането на тленните останки на алпиниста Иван Томов"}
{"url": "https://clubz.bg/83205-niki_lauda_edna_istoriq_za_smelost_zavryshtane_i_chuvstvo_za_humor_snimki", "text": "Рано тази сутрин ни напусна Ники Лауда. Емблематична фигура от Формула 1 и бизнеса със създадените от него две авиокомпании. Дори да не знаете кой е всъщност, все сте засичали грубото му, белязано и оцеляло в пламъци лице.  Това лице - с неизменната червена шапка на главата, беше марково за Формула 1. На пистата, в боксовете и телевизионните студия. Това лице ще липсва. Този дух ще липсва. Почина легендарният Ники Лауда Андреас Николаус Лауда е роден на 22 февруари 1949 г. във Виена. Неговият дядо е прочутият австрийски интустриалец Ханс Лауда. Ники започва да се занимава с моторни спортове против волята на семейството си. Известно е, че за да даде тласък на кариерата си е изтеглил кредит, залагайки застраховката си \"Живот\", направена от фамилията му. През 1971 г. Лауда влиза във Формула 1 в отбора на \"Марч\". След две години отива в BRM и впечатлява съотборника си Клей Регацони, който го препоръчва на \"Ферари\" през 1973  г., когато се присъединява към \"скудерията\". Така австриецът получава покана от Енцо Ферари, а начело на тима е Лука ди Монтедземоло. Това поставя началото на нов възход за \"Ферари\". Още в първия си сезон в \"конюшнята\" Лауда се намесва в битката за титлата и я губи само заради по-малкия си опит срещу Емерсон Фитипалди (\"Макларън\"). На следващата година Ники носи първото място в Маранело. Това са времената на прочутите му дуели по пистите с плейбоя и любител на купоните Джеймс Хънт. Пред камерите двамата често се държат като боксьори един към друг, но всъщност са приятели. Пълни противоположности са. Британецът е красив, магнит е за жените, понякога несериозен и безумно безрасъден. Австриецът е премерен във всичко - дори стилът му на каране е такъв, лишен от атракция, но много пестелив и ефективен. Сериозен във всичко и режимлия. Двамата водят надпревара за титлата през 1976 г. На 1 август животът на Ники Лауда се преобръща рязко. Той катастрофира тежко по време на Гран При на ФРГ на пистата \"Нюрбургринг\", наричана до днес \"Зеления ад\". Ники и негови съперници от известно време предупреждават, че участъци от трасето са твърде опасни, искат промени и повече мерки за сигурност. Лауда настоява за бойкот. Преди състезанието пилотите правят събрание, на което мнозинството решава да има старт. На втората обиколка болидът на шампиона излиза от пистата и се блъска в предпазна ограда. Избухва в пламъци. Трима състезатели спират, за да се притекат на помощ на своя опонент. Когато е изваден от кокпита, главата на аса гори. Изгарянията са от трета степен. Той губи косата си, част от дясното ухо, а пораженията по лицето са огромни. Дробовете му са в много тежко състояние заради поетия пушек. Малко по-късно Лауда изпада в кома. Лекарите не дават големи надежди, че въобще ще оцелее. Впоследствие настоява за минимален брой хирургически намеси по лицето си. 40 дни по-късно австриецът отново е на пистата - пак срещу волята на всички край него. Той стартира на \"Монца\" в Гран При на Италия с бинтове по лицето. Към края на състезанието вече усеща, че увредената му кожа кърви. Заема четвърто място. Когато иска да махне обилно напоената с кръв маска от лицето си, бързо разбира, че тя e залепена за бинтовете. А по тях има тъкан... И преди смъртта на Ники, фактът, че сяда отново в болида 40 дни след състояние между живота и смъртта и с лице в още \"работно\" за пастичните хирурзи състояние, се смяташе за едно от най-великите завръщания в спорта. В крайна сметка инцидентът води до корекции на \"Нюрбургринг\" и до промени във Формула 1. Ники Лауда пък променя себе си. В следващите години той постоянно се шегува с белязаното си лице и ухото. Винаги носи бейзболна шапка. Казва, че иска хората да го гледат в очите, а не в осеяната с бразди глава. Превръща това и в полза - шапките с лога на спонсори пълнят банковите му сметки. Междувременно отношенията между Лауда и Енцо Ферари се влошават. Пилотът се чувства предаден от боса при дискусиите преди състезанието на \"Зеления ад\". Преди последния старт в Япония Ники все още води с три точки пред Джеймс Хънт. Вали като из ведро и лидерът в класирането отказва да стартира. Хънт става трети и печели титлата. Въпреки влошената атмосфера в \"скудерията\" на следващата година (1977-а) Ники Лауда с лекота си връща трона. Той дори не кара в последните две състезания и се присъединява към проекта на Бърни Екълстоун в \"Брабъм\". Тимът обаче не се оказва конкурентен и Лауди губи интерес. Така през 1979 г. той се оттегля от Формула 1. Само две години по-късно е примамен от Рон Денис в \"Макларън\". Примамката си струва - 3 милиона долара годишна заплата, най-високото възнаграждение в целия спорт по онова време. През 1984 г. Ники става първенец за трети път, като изпреварва съотборника си Ален Прост с половин точка - най-малката разлика в историята.  На следващия сезон - на 36 години, Ники Лауда отново напуска Формула 1 - този път завинаги като пилот.  През 1993 г. Ди Монтедземоло поверява на Лауда консултантска роля във \"Ферари\". Известно време той работи с Михаел Шумахер. Осем лета по-късно величието оглявява \"Ягуар\", но в края на 2002 г. е уволнен. Междувременно Ники вече е продал \"Лауда ер\" на Австрийските авиолинии. През 2003 г. основава \"Ники\", която е по-малка и скромна. Работи като анализатор за Формула 1 на германския тв канал RTL. Коментарите му са прочути и често цитирани - и то във време, в което нямаше виртуални социални мрежи. Веднъж Лауда свали шапката от главата си - така той удържа на дадена дума при пореден триумф на Шуми. Годината е 2012-а. \"Мерцедес\" се решава на промени и привлича на директорска позиция Ники Лауда. Години по-късно може да се каже, че легендата има дял за това как изглежда състоянието на силите във Формула 1 днес. Той е с основна заслуга за привличането на Люис Хамилтън в края на същата година. Месеци по-късно Лауда придобива 10 процента от отбора. Босът Тото Волф има 30 на сто. От 2014 г. Ники е консултант на Волф, Хамилтън и като цяло на \"сребърните стрели\".  През лятото на 2018 г. бившият пилот получи инфенция в белите дробове и претърпя трансплантация. В края на годината бе обявено, че величието ще се завърне по пистите за новия сезон. През януари обаче получи пневмония и оттогава състоянието му не се подобри.  Ники Лауда живееше с втората си съпруга Биргит, с която имат родените през 2009 г. близнаци Макс и Мия. Той е баща също така на синовете Лукас и Матиас от първата му жена Мерлене. Децата му са пет - Кристоф е от връзка, за която не се знае много. Днес, а и в следващит дни и седмици, Формула 1 ще скърби за един от големите си герои. В неделя Гран При на Монако в Монте Карло ще мине под знака на почит за Ники Лауда.  ", "date": "2019.05.21", "title": "Ники Лауда - една история за смелост, завръщане и чувство за хумор (СНИМКИ)"}
{"url": "https://clubz.bg/83223-zashtita_na_lichni_danni_gluposti", "text": "Едва ли може да се коментира на този етап колко, в какво са виновни и дали доказуемо заслужено богаташи като Миню Стайков или Митьо Очите са в ареста.  Дори можем да назовем \"съвпадение\" факта, че  в деня, в който първият има мярка за неотклонение, а вторият - дело по същество пред спецсъда, на държавния сайт на държавната прокуратура бе публикувана проверка на фамозното звено на МВР \"Оперативно обслужване на местата за лишаване от свобода\". Проверката е от 17 май. Сигурно е съвпадение...   Две трети смятат, че прокуратурата се провали при Цацаров В намерените и иззети с протокол, но и оповестени в прессъобщението находки се изреждат различни лекарства - и при единия, и при другия... Специално се отбелязва към края на въпросните изреждания кой с какво се лекува, както и че Стайков държал без рецепта инсектицид По едно съвпадение   един член на Висшия съдебен съвет - да, именно на тези \"старейшини\", които по конституция трябва да имат   обяви на всеослушание - само и само да прокара тезата си - че магистрат, подал молба за пенсиониране, е онкоболен. След което изтърси знаменателната фраза: Напълно сериозен съм, не си измислям - точно това каза... Къща на Баневи - на търг. Цената е под 6 млн. лв. Дано бъда разбран правилно - по никакъв начин няма как да защитавам Миню или Митьо, или Ветко, или Банев, или някой такъв. Но съществуват граници, които - честно казано - не знам как някои преминават. И само първата от тях е, че става въпрос за  за лични данни от самите \"върхове\" на правозащитната система. Какво право имат правозащитните органи да разгласяват кой от какво е болен?!  Може би дори и на Цветан Цветанов му бе по-простено, защото от човешка гледна точка онова \"разнасяне\" на разговорите за \"бебето във фризера\" бе фиаско. Но Цветанов е политик - мръсна професия по презумпция, в която средствата за постигане на целта априори нямат значение. Но помислете: изненадва ли ни състоянието на всичко друго, когато самите върхове на съдебната система нарушават законността и прегазват всякакви морални граници? Или са склонни да ги смажат в името на някаква мимолетна псевдопобеда? На мен не ми се замисля... Къща на Баневи - на търг. Цената е под 6 млн. лв.", "date": "2019.05.21", "title": "Защита? На лични данни?! Глупости!"}
{"url": "https://clubz.bg/83240-stefan_tafrov_tazi_otrovna_vyrtelejka_mejdu_gerb_i_bsp_trqbva_da_spre", "text": "Това заяви вторият в листата на обединението за предстоящите евроизбори Стефан Тафров в предаването „Плюс Минус“ на Нова тв. Стефан Тафров: Ние сме правителство в сянка, ние сме алтернативата Тафров разказа, че кандидатите на обединението обикалят от доста време страната и хората им споделят, че са гневни срещу „къщите за тъщи“, срещу апартаментите със или без асансьори, които са върхът на айсберга. Според него еврофондовете трябва да бъдат запазени, но трябва да не се разпределят от корумпирана власт в България, защото в момента те повече вредят отколкото помагат. Като пример той даде, че евросредствата, които са отпуснати за борба с мръсния въздух, са усвоени само на 1,5%. И отбеляза, че това е така, защото от тази програма трудно се краде за разлика от парите за „къщите за тъщи“. Радан Кънев: Това, което виждаме, е миниатюрна част от айсберга на корупцията На въпроса по какъв начин Европейският съюз може да помогне съществено на България в една партньорска програма за справяне с корупцията, той отговори: Запитан в кое политическо семейство ще влезе като бъде избран за евродепутат, Тафров отговори, че с удоволствие би се присъединил към групата на ЕНП „стига те да кажат поне една критична дума срещу Бойко Борисов и ГЕРБ, които доведоха България до това положение, сменяйки се във властта с другото крило на БКП – БСП – с помощта на своите скрити или нескрити коалиционни партньори.“ Стефан Тафров: В дебата за Европа липсва Пеевски. И това е излючителен скандал Като дипломат Тафров коментира и политическата криза в Австрия, наричайки я „безпрецедентен скандал“, в който отново „налице е руската връзка“: Тафров заяви, че е против санкциите на американския президент Доналд Тръмп към ЕС и заплахата му за излизането от ядрената сделка с Иран, която удари европейските бизнес интереси. Радан Кънев: Това, което виждаме, е миниатюрна част от айсберга на корупцията Стефан Тафров: В дебата за Европа липсва Пеевски. И това е излючителен скандал", "date": "2019.05.21", "title": "Стефан Тафров: Тази отровна въртележка между ГЕРБ и БСП трябва да спре"}
{"url": "https://clubz.bg/83221-sasht_gotovi_sys_zakonoproekt_sreshtu_severen_potok_2", "text": "Министърът на енергетиката на САЩ Рик Пери обяви днес, че скоро ще бъде готов законопроектът за санкции, срещу компаниите, които участват в проекта \"Северен поток -2\", предаде Ройтерс. \n\tПроектът за газов тръбопровод \"Северен поток -2\" е остро критикуван от САЩ и някои източноевропейски, скандинавски и балтийски страни, които се страхуват, че той ще увеличи зависимостта на ЕС от руския газ. Вебер се закани да блокира \"Северен поток 2\" Пери, който е в Киев за встъпването в длъжност на новия украински президент Володимир Зеленски, заяви, че противопоставянето на \"Северен поток -2\" все още е актуално в САЩ. Говорителят на Кремъл Дмитрий Песков заяви, че Русия твърдо вярва в изграждането на Северен поток-2\" въпреки вероятните санкции на САЩ. \"В голяма степен проектът вече е изпълнен и сме уверени, че ще бъде приключен и пуснат в действие в интерес на европейските потребители на синьото горива\", допълни Песков, съобщава БТА.", "date": "2019.05.21", "title": "САЩ готови със законопроект срещу \"Северен поток 2\""}
{"url": "https://clubz.bg/83220-protestirashti_romi_se_kypaha_s_mineralna_voda_pred_obshtinata_v_burgas", "text": "Семейства от бургаския квартал \"Победа\", в който живеят предимно роми, излязоха на протест пред общината. Те са без питейна вода от няколко месеца заради натрупани неплатени сметки към местното ВиК дружество от над 100 000 лева. От ВиК обясниха, че към десетина абонати са навързани по още 10-15 семейства, в резултат на което се е получила рекордната сметка, съобщава бТВ. В знак на протест събралите се пред сградата на общината в града хора се поляха с минерална вода. Те отново поискаха задълженията им да бъдат опростени.   \"Протестът тази сутрин пред сградата на Община Бургас е безпрецедентен. Призовавам всички за спокойствие и за недопускане на напрежение! Надявам се, че няма да има партия, която да подклажда етническо напрежение и да играе на тази взривоопасна тема. Гражданите на “Победа” и “Акациите” имат същите задължения, както всеки един бургазлия. Не съм аз човекът, който пуска и спира водата, но като кмет съм длъжен да следя за спазването на правилата. Призовавам протестиращите за спокойствие и да уредят неизплатените си задължения! Призовавам всички останали граждани да не влизат в пререкания с протестиращите, за да не се допусне напрежение в града. Убеден съм в здравия разум на бургазлии и ще направя всичко възможно за осигуряване на спокойствието в града\", това написа във фейсбук кметът на Бургас Димитър Николов. Той излезе, за да разговаря с протестиращите, като подчерта, че гражданите освен права имат и задължения. Слабата хигиена е в основата на много сериозни инфекциозни заболявания. През последните години здравните власти в България отчитат ръст на случаите на туберкулоза, а от началото на годината има чувствителн скок на заразените с морбили. В понеделник в Бургас предизборно събитие преди евровота имаше БСП.", "date": "2019.05.21", "title": "Протестиращи роми се къпаха с минерална вода пред общината в Бургас"}
{"url": "https://clubz.bg/83216-kak_dylgite_dela_na_ivancheva_i_vetko_opravdaha_sydiite_da_iskat_oshte_sydii", "text": "С тези и куп други аргументи днес Съдийската колегия на ВСС след сериозна препирня взе решение да поиска от Пленума   Аргументите и на двете страни бяха познатите - от бройката отчетени на книга наказателни дела, огромно число съставляват въззивните дела \"частен характер\", т .е. обжалвани мерки за неотклонение. Това казват опонентите на безконтролното отваряне на щатове. Според привържениците обаче - делата там са с такава сложност, че \"не са важни бройките\", защото не могат да се сравняват с другите на апелативна инстанция. Основно острие да се покрепи искането за нов щат бе Драгомир Кояджиков - който идва във ВСС именно от АСНС.  От думите му се разбра - че с командированата в АСНС съдия Даниела Костова съдиите са 14. Затова искат още една бройка, за да могат да сформират 5-и състав. От представителя от политическата квота (БСП) се чуха и мета-юридически аргументи, само и само да стане назначаването. Като този: Атанаска Дишева обърна внимание, че за спецсъдиите няма никакви критерии - кога и как се удовлетворятват исканията им за щатни разширения. Тя каза, че й е известно, че това са \"изключително специфични дела на специфичен съд\", но все пак се зачуди докога ще решават на парче - \"след месец може да разкрием окще 1, 2 или 3 места, защото няма никакви критерии\". Тя припомни и нещо още по-забавно - че в момента има \"висяшщо\" искане за   в същия съд. То е отпреди няколко месеца до комисията по натовареност и тогава взели решение да го оставят без разглеждане, докато дойде анализът за дейността на съдилищата  . Анализът отдавна е факт, но още комисията и съответно - ВСС не са взели решение по онова предложение за закриване на място в съда, в който днес искат... откриване. Как ВСС избира съдебен шеф на Варна? С \"божествена комедия\" Драгомир Кояджиков на моменти го удряше на молба:  Поядоса му се и трайно мълчащият \"доайен\" Севдалин Мавров, който каза да не му обясняват колко сложни били , защото преди тези мерки са ги гледали те - в СГС, а си имали и друга работа. Той обеща да гласува \"за\" увеличение, но това щяло да му е за последен път. А въпросът... На това Кояджиков се пообиди, и започна да припомня законовите изисквания - колко стаж трябва да имат съдиите, за да са постъпили като магистрати там. Забележителен беше Красимир Шекерджиев   който призова да се види статистиката за 2017 и 2018 г. - като за първата от двете години пише, че имат (постъпили) 69 дела при 14 съдии, което прави по едно дело на 2 месеца. Според него, ако при цифровите изражения на това натоварване се увеличи щатът на този съд с една бройка, трябва на другите съдилища - с повече. Въпреки това с монолитните 7 гласа Съдийската колегия одобри назначавеавено на 15-и съдия в АСНС и прати въпроса в Пленума - който образно казано \"дава парите\". Против бяха Лозан Панов, Атанаска Дишева, Цветинка Пашкунова, Олга Керелска и Красимир Шекерджиев.", "date": "2019.05.21", "title": "Как дългите дела на Иванчева и Ветко оправдаха съдиите да искат още съдии"}
{"url": "https://clubz.bg/83217-naj_iznenadvashtata_smyrt_v_%E2%80%9Eigra_na_tronove%E2%80%9D_%E2%80%93_smyrtta_na_samiq_serial", "text": "„Железният трон” – финалният епизод на един от най-обичаните, най-гледани и най-високо оценявани сериали в историята на телевизията, получи 4,4 точки от 144 хиляди зрители в  IMDb. Това е ужасяващ резултат за тв поредица, чийто рейтинг осем години не падаше под 9 точки. \"Игра на тронове\": къде отиде логиката? Парадоксално, но въпреки очевидното нехаресване, преминаващо в масово възмущение, зрителитe се увеличаваха – всеки следващ от шестте епизода във финалния сезон беше с по-нисък рейтинг, но и с повече зрители от предишния. За да се стигне до абсурдните числа на „Железният трон” – оценка 4,4 и рекорд по гледаемост на HBO – 19,3 млн. зрители само от първото директно тв излъчване   по данни на HBO от вчера   следобед.  Същевременно критиците не бяха толкова сурови ) – за разлика от някои зрители, станали фенове още от средата на 90-те, когато започват да излизат книгите и изградили си през следващия четвърт век непоколебими убеждения за героите. Убеждения и дори вяра, която шоурънърите Бениоф и Уайс направиха на пух и прах през последните две седмици. Това беше шокиращо. Дори и да го бяха направили убедително, пак щеше да има много несъгласни. Финалът на „Игра на тронове“: Не сме доволни, не искаме да свърши (БЕЗ СПОЙЛЕРИ) Подобно усещане вероятно са изпитали почитателите на Сталин, когато на закритото заседание ХХ конгрес през 1956 г. са чули за първи път разобличителния доклад на Хрушчов за култа към личността, престъпленията и масовите убийства, извършени от предшественика му. По-внимателните политически наблюдатели отдавна са знаели истината за Сталин. Така и много от критиците не бяха истински изненадани от „полудяването” на Денерис – а от начина, по който бе показано как завършва всичко. , създател и водещ на Thronecast – токшоу, излъчвано по британската тв Sky, в което се обсъждат отделни епизоди от „Игра на тронове”: , сценарист  : , „Варайъти“: , „Вълчър”: , „Сайънтифик Американ”: , „Вашингтон пост”: , „Вокс”: , „Ю ЕС Ей Тудей”: , „Тайм”: , „Чикаго сън таймс”: Финалът на „Игра на тронове“: Не сме доволни, не искаме да свърши (БЕЗ СПОЙЛЕРИ)", "date": "2019.05.21", "title": "Най-изненадващата смърт в „Игра на тронове” – смъртта на самия сериал"}
{"url": "https://clubz.bg/83222-2021_g_kraj_na_plastmasite_za_ednokratna_upotreba_v_evropa", "text": "Съветът на ЕС прие днес директива, въвеждаща нови ограничения за някои продукти от пластмаса за еднократна употреба, съобщиха от централата на институцията в Брюксел. Това е последният етап от процедурата. Директивата се основава на съществуващото законодателство на ЕС в областта на отпадъците. Тя обаче отива по-далеч, като определя по-строги правила за онези продукти и опаковки, които се оказват сред десетте най-често замърсяващи европейските плажове артикули. ЕК ще забранява сламки, клечки за уши и прибори от пластмаса Новите правила  . Наред с това се въвеждат конкретни мерки, за да се намали използването на най-често изхвърляните пластмасови продукти. Пластмасовите продукти за еднократна употреба са изработени изцяло или частично от пластмаса. Те обикновено са предназначени за еднократна или кратка употреба, преди да бъдат изхвърлени. Една от основните цели на директивата е да се намали количеството на пластмасовите отпадъци, които хората създават. Съгласно новите правила до 2021 г. ще бъдат забранени пластмасовите чинии, прибори, сламки, дръжките на балони и клечките за уши. Страните от ЕС се споразумяха да постигнат до 2029 г. целта от 90% за разделно събиране на пластмасови бутилки, както и целта за рециклирано съдържание на пластмасовите бутилки от най-малко 25% до 2025 г. и 30% до 2030 г.", "date": "2019.05.21", "title": "2021 г. - край на пластмасите за еднократна употреба в Европа"}
{"url": "https://clubz.bg/83225-vot_na_nedoverie_sreshtu_kurc_1_den_sled_evroizborite", "text": "Парламентът на Австрия ще гласува на 27 май вот на недоверие срещу правителството на консервативния канцлер Себастиан Курц, поискан от опозицията, към която се очаква да се присъединят доскорошните му коалиционни партньори от крайнодясната Австрийска партия на свободата (АПС). АПС изтегли шестимата си министри от кабинета, след като вчера Курц поиска от президента Александер ван дер Белен да уволни вътрешния министър Херберт Кикл, който е неин кадър. Отношенията между партньорите рязко се влошиха след миналата събота, когато Курц обяви край на коалицията. Причината бяха разкритията за корупция, които форсираха оставката на вицеканцлера от АПС и неин дотогавашен лидер Хайнц-Кристиан Щрахе. Вицеканцлерът на Австрия подаде оставка след корупционен скандал (ВИДЕО) Намерението на Курц е шестте овакантени от АПС поста да бъдат поети от висши държавни чиновници или от експерти до произвеждането на предсрочни парламентарни избори. Открит остава въпросът кой ще поеме поста на вицеканцлер. Курц поиска предсрочни избори в Австрия (ВИДЕО) При вота на недоверие дясноцентристката Австрийска народна партия (АНП) на Курц няма да има мнозинство срещу опозицията и АПС, ако те се обединят срещу правителството. Това също би било прецедент в австрийската история, отбеляза Фишер. Курц ще разполага с 62 от общо 183 депутати, а 121 няма да са на негова страна. В този случай вотът на недоверие ще мине, приключвайки 18-месечното управление на Курц, което също не се е случвало друг път в историята на Втората република, заключи Фишер.  При това положение Ван дер Белен ще трябва да възложи на подходяща личност, не непременно политик, да състави временно правителство. То обаче трудно би спечелило мнозинството в парламента. Формално вота на недоверие срещу Курц ще внесе в парламента фракцията на партията \"Сега\" (бившата \"Листа Пилц\"). Тя очаква подкрепа от АПС и от Австрийската социалдемократическа партия, която е споделила в разговор с президента своите искания. В тях се казва, че ако Ван дер Белен не освободи Себастиан Курц, партията ще се присъедини към вота на недоверие.   Направен преди изборите от 2017 г. със скрита камера запис на испанския остров Ибиса, публикуван миналия петък едновременно от германските издания \"Шпигел\" и \"Зюддойче Цайтунг\", показа как Щрахе се договаря с мнима руска бизнес дама тя да получи държавни поръчки вместо австрийската строителна компания \"Щрабаг\", ако инвестира в кампанията на АПС и ако купи най-тиражния вестник в страната \"Кронен Цайтунг\", сменяйки част от редакторите.  Щрахе, който след скандала се оттегли от всички политически и партийни постове, е публикувал на своята фейсбук страница съобщение, в което се представя за невинна жертва на криминални престъпници,  предаде БТА. Към публичния скандал се добавиха и щрихи на лична драма. \"Кронен цайтунг\" пише, че съпругата на Щрахе Филипа вчера се била пренесла заедно с шестмесечното си бебе в дома на родителите си. В отговор на въпрос на ежедневника \"Хойте\" тя е заявила, че е в шок и трябва първо да си събере мислите. Пред телевизионния канал \"ое24\" младата майка е казала: Курц поиска предсрочни избори в Австрия (ВИДЕО)", "date": "2019.05.21", "title": "Вот на недоверие срещу Курц 1 ден след евроизборите"}
{"url": "https://clubz.bg/83219-polovinata_evropejci_ochakvat_efekta_na_dominoto_sled_brekzit", "text": "Макар и обединени в привързаността си към ЕС, европейските гласоподаватели са разделени в очакванията си за бъдещето на Съюза. Гражданите във Великобритания остават дълбоко разделени по въпроса за Брекзит. Мнозинството от двете страни на Ламанша, се единни в страховете си, че в Европа може да има \"ефект на доминото\" - ако Великобритания напусне, да я последват и други. Това са изводите от ново изследване на асоциация \"Галъп интернешънъл\", посветено на \"Брекзит\" и проведено както само за Великобритания, така и за ЕС като цяло. 56 на сто от европейците, както и 56 на сто от британците смятат, че напускането на Лондон ще изкуши и други държави членки да гласуват за излизане от Съюза, сочат данните. 37 на сто от гражданите на ЕС обаче не вярват в \"ефекта на доминото\". \"Брекзит\": Сделка или нов референдум? 58% от европейските граждани и 62% от британските смятат, че Брекзит е по-лош за ЕС, отколкото за Обединеното кралство. Но нито европейците, нито британците са абсолютно убедени, че Брекзит най-накрая ще се състои. 39% от интервюираните в Европа смятат, че все пак Обединеното кралство ще остане (27% във Великобритания очакват отмяна на резултата на референдума от 2016 г., а 29% не са сигурни). Следователно изглежда, че несигурността ще продължи да доминира в политиката на ЕС. В Източна Европа този възглед преобладава - 48% казват, че Обединеното кралство ще остане в Съюза, докато 37% смятат, че ще напусне. По-голямата част от гражданите от двете страни на Ламанша искат повече гъвкавост от ЕС в преговорите за Брекзит, така че да се постигне споразумение. Това предполага, че ако има несъгласие по текущата сделка, то не е между обикновените граждани, а между политическия елит. Повечето от британците са гласували за Брекзит, защото само част от тях се чувстват европейци (42%) и именно тук нашето проучване разкрива голямата разлика с Европа, където 71% от гражданите на ЕС се приемат за европейци. Без сделка или без Брекзит… Само дни преди европейските избори, гласоподаватели от цяла Европа остават дълбоко разделени относно това дали тези избори ще доведат до промяна. Всеки втори (49%) очаква изборите да имат положително въздействие, докато 41% смятат, че изборите няма да доведат до промяна в ЕС. Положителни очаквания имат шест от десет сред онези, които се идентифицират като граждани на ЕС, докато негативните очаквания доминират (65%) сред тези, които се чувстват по-отдалечени от ЕС. Мнозинството в първоначалния блок на ЕС (западните и северните държави-членки на ЕС) не очакват никаква положителна промяна след изборите за Европейски парламент, докато мнозинството в Южна Европа и новите страни-членки са по-оптимистично настроени по отношение на резултата. Левите в ЕС са разделени (48% оптимисти срещу 45% песимисти) в очакванията си за промяна, произтичаща от предстоящите избори. Крехко мнозинство от избирателите, заемащи по-центристки позиции (50% на 42%), са положително настроени. Ясно мнозинство сред десните избиратели (59% на 35%) очакват положително развитие. Мнозинството от британците: референдумът за \"Брекзит\" беше лоша идея Без сделка или без Брекзит… Мнозинството от британците: референдумът за \"Брекзит\" беше лоша идея", "date": "2019.05.21", "title": "Половината европейци очакват \"ефекта на доминото\" след \"Брекзит\" "}
{"url": "https://clubz.bg/83218-kakvo_dyrjat_v_kiliite_si_minyu_stajkov_i_ochite_lekarstva_i_ajfon", "text": "В деня, в който съдилищата раглеждат казусите на Миню Стайков и Димитър Желязков-Очите, прокуратурата разпространи информация за извършени на 17 май обиски в помещенията, които обитават в болницата на Софийския затвор. Митьо Очите - всенароден \"любимец\" и винаги преди избори му започват дело От информацията става ясно, че се е задействал сектор в ГДНП  Имало е между 3 и 4 сигнала за подготвяно бягство на Пелов и Колев Така от днешното съобщение става ясно, че... Миню Стайков обяви гладна стачка в ареста Струва си да се обсъдят и оповестените находки: и при двамата се  за различни нужди. Те им били иззети, защото нямат рецепти за тях. Сред \"бомбастичните\" находки има бета-блокери за кръвно, неща като \"Простамол уно\" и др. - съзнателно пропускаме списъка от уважение към личното достойство на обискираните., били те - съответно подсъдим и обвиняем. При Очите са изредени поименно  и общи имена на медицински препарати, които му били иззети с протокол, защото няма рецепта дза тях. Върнати му били 8, за които има. При Миню Стайков  , включително и такъв против... инсекти. Другото намерено едва ли е изненада, като се има превид затворническият фолклор, че в Софийския затвор не е вкаран само кораб, и то защото няма река: Освен това от спални помещения са намерени и иззети USB кабели, адаптори, един телевизор с дистанционно и с адаптор, котлон, а в други помещения - още подобни. Джиесеми са намерини при обиск и при лишените от свобода Румен Янакиев, Янко Ваташки-Лудия и Пеньо Мангъров. За резултатите от извършената проверка в болницата към Софийския затвор е уведомен министърът на правосъдието - за предприемане на мерки \"за решаване на системния проблем\". Увудомен е и главният прокурор. На сайта на прокуратурата ни се поднася и вяжен извод: Имало е между 3 и 4 сигнала за подготвяно бягство на Пелов и Колев Миню Стайков обяви гладна стачка в ареста", "date": "2019.05.21", "title": "Какво държат в килиите си Миню Стайков и Очите? Лекарства и айфон"}
{"url": "https://clubz.bg/83210-za_partijnite_subsidii_bsp_go_napravi_i_da_se_razsledva_finansoviqt_ministyr", "text": "Малко след като от „Шоуто на Слави“ обявиха, че през 2018 г. партиите са получили 13,23 лв. на глас, вместо 11 лв. както е по закон, премиерът Бойко Борисов обяви, че формацията му е готова да участва в пореден разговор за намаляване на парийната субсидия. Но и добави:  .  Водачът на евролистата на „Демократична България“ – Радан Кънев, пък призова  От „Шоуто на Слави“ изчислиха завишаването с 2,23 лв. на всеки глас след запитване по Закона за достъп до обществена информация до Министерството на финансите. Оттам дали точните суми на субсидиите за 2018 г., преведени на партиите и коалициите, а след това от екипа на Слави Трифонов разделили сумите на получените действителни гласове от парламентарните избори през 2017 г. Той даде за пример Германия, където субсидиите на партиите били по-малко, но компенсирали разходите си чрез фондации.  , каза премиерът.  Според него изнесените данни „повод прокуратурата незабавно да започне досъдебно производство срещу Министъра на финансите.“      ", "date": "2019.05.21", "title": "За партийните субсидии: \"БСП го направи\" и да се разследва финансовият министър"}
{"url": "https://clubz.bg/83214-fronteks_zapochva_pyrva_operaciq_izvyn_es", "text": "Фронтекс - Европейската агенция за гранична и брегова охрана, започна първата си операция на територията на съседна държава извън ЕС, съобщиха от Еврокомисията. Операцията е в сътрудничество с албанските власти дава началото на първата съвместна операция на територията на съседна държава извън ЕС. От утре екипи на Фронтекс ще бъдат разположени заедно с албански гранични служители по гръцко-албанската граница. Тя трябва да спомогнат за укрепване на управлението на границите и повишаване на сигурността на външните граници на ЕС. Това се извършва с пълното съгласие на всички засегнати държави. \"Фронтекс\" ще може да навлиза в Албания Въпреки че Албания носи крайната отговорност за защитата на своите граници, Фронтекс може да окаже техническа и оперативна подкрепа и помощ. Европейските екипи за гранична и брегова охрана ще могат да съдействат на албанските гранични служители при извършването на гранични проверки на контролно-пропускателните пунктове и предотвратяването на неразрешено влизане. Всички операции и разполагане на служители по албанската граница с Гърция ще бъдат осъществявани в пълно съгласие с албанските и гръцките органи. В началото на операцията Фронтекс ще разположи 50 служители, 16 патрулни коли и един микробус с термовизионно оборудване. Служителите са от 12 страни членки на ЕС - Австрия, Германия, Естония, Латвия, Холандия, Полша, Румъния, Словения, Финландия, Франция, Хърватия и Чехия. Целта е да бъде подкрепена Албания в осъществяването на граничен контрол и в борбата с трансграничната престъпност.", "date": "2019.05.21", "title": "Фронтекс започва първа операция извън ЕС"}
{"url": "https://clubz.bg/83209-huawei_planirat_smqna_na_android_s_hongmeng", "text": "Китайската компания Huawei, която вчера получи очакван удар от Google - загуба на лиценза им за Android - отвърна днес на удара, съобщи TechCrunch. Вторият в света производител на смартфони обяви името на новата си операционна система - Hongmeng, и разкри, че тя ще бъде мултиплатформена - за компютри, таблети и смартфони. Целта е тя постепенно да замени Android в устройствата на компанията. Google отне лиценза на Huawei за Android Не е новина, че Huawei разбработва своя операционна система - такава информация има от години, а вътрешни източници твърдят, че работата по нея е започнала през далечната вече 2012 г. Но загубата на Android лиценза сега е най-добрата възможност Huawei да представи нов продукт, въпреки че той едва ли е напълно готов. Според DazeInfo.com китайците са предвидили възможността да останат без достъп до операционната система на Google още миналата година и са ускорили работата по новата система. Напълно възможно е първа версия да се появи до края на годината. Загубата на лиценза не е независимо решение на Google, а в следствие на търговската война между САЩ и Китай и санкциите, които вкараха Huawei в черен списък на американците. Intel и Qualcomm също спират работа с тях, което означава, че следващите смартфони на компанията няма да са с флагманния Snapdragon процесор. Google с нови изисквания към приложенията в Android Създаването на нова операционна система е опитвано многократно, но малко са се наложили на пазара. Особено безкрайно динамичният пазар на смартфоните - и причината е в количеството апликации, които една операционна система има. Старата полу-смарт система Symbian бе избутана от Apple и Android по тази причина. Windows Phone също се провали поради липса на интерес от разработчиците. Създаването на екосистема от приложения освен това отнема години. Вариант е да се направи операционна система, която е способна да емулира апликации на Android - но и такива разработки са претърпявали само частичен успех и до време. Google с нови изисквания към приложенията в Android", "date": "2019.05.21", "title": "Huawei планират смяна на Android с Hongmeng"}
{"url": "https://clubz.bg/83202-bojko_borisov_imame_pylna_diversifikaciq_snimki", "text": "Премиерът Бойко Борисов обяви, че в България вече има пълна диверсификация по отношение на газовите доставки. Ето какво написа Борисов на личния си профил във Фейсбук:        ", "date": "2019.05.21", "title": "Бойко Борисов: Имаме пълна диверсификация (СНИМКИ)"}
{"url": "https://clubz.bg/83198-verhofstad_krajnata_desnica_e_platena_ot_putin_da_razrushi_es_video", "text": "Ги Верхофстад – лидерът на либералите в Европарламента, обвини лидерите на крайната десница в Европа, че са платени от руския президент Владимир Путин и в сговор с него искат да разрушат ЕС. Той отправи нападките си по видеообръщение в туитър. То е адресирано до италианския вицепремиер Матео Салвини, когото Велхофстат кани на дебат.     Той допълва, че наскоро е имал дебат с италианския премер Джузепе Конте. Но всички знаят, че Салвини е човекът, който в действителност управлява страната.", "date": "2019.05.21", "title": "Верхофстад: Крайната десница е платена от Путин да разруши ЕС (ВИДЕО)"}
{"url": "https://clubz.bg/83213-evropejcite_sa_v_mengemeto_sasht_kitaj", "text": "Съгласни по основните искания, но не и с начина на постигането им, европейските компании в Китай страдат от търговската война, започната от Доналд Тръмп. Те са и по-малко оптимистични за еволюцията на азиатския гигант,  Сблъсъкът между Пекин и Вашингтон не води до предимства за европейските предприемачи, противно на това, което някои може да са се надявали в началото на миналата година. Това сочат резултатите от изследването на бизнесдоверието през годината, направено от Търговската камара на ЕС в Китай сред нейните членове. Според анкетата, на която са отговорили 585 компании, търговският конфликт между двете водещи световни икономики е сред основните опасения на европейците в Китай (23%), след забавянето на темпа на нарастване на китайската икономика (45%), и на световната (27%) и увеличаването на разходите за труд в страната (23%).  \n\tИзследването е направено през януари, когато напрежението в транстихоокеанските търговски отношения бе отслабнало. То отново нарасна с пълна сила в началото на май с взаимното налагане на нови по-високи мита. \n\tСамо че още в началото на годината една четвърт от европейските компании, работещи в Китай, са заявили, че вече страдат от повишението на митата, наложено от Вашингтон върху китайски стоки. \n\tРедица европейски компании произвеждат в Китай продукти, които след това изнасят по цял свят. Малък брой (6%) вече са се преместели, за да заобиколят американските санкции, или пък планират да го направят, изнасяйки се основно в Азия или в Европа. \n\tИ макар да изразяват съжаление за метода, прилаган от администрацията на Тръмп в кампанията й срещу Пекин, европейците казват, че споделят някои от недоволствата на Вашингтон. По последния от изброените проблеми 20% от анкетираните компании се оплакват, че биват принуждавани да прехвърлят технологии на китайски партньор, а това е двойно увеличение в сравнение с далите същия отговор преди две години (10%). За една четвърт от тези компании (24%) в момента се извършват такива трансфери. \n\tСпоред г-жа Рул това е \"неприемливо\". \"Властите казват, че няма трансфери на технология, но нашето проучване показва нещо различно\". \n\tНа пресконференция министерството на външните работи, отхвърли тези обвинения чрез гласа на говорителя си Лу Кан. \n\tКитай \"няма национална политика, която да принуждава чуждестранните компании да прехвърлят своя технология\", заяви той, припомняйки в същото време, че китайският парламент е забранил през март използването на \"административни средства\" с цел да бъдат получени чуждестранни технологии. \n\tСъщо като администрацията на Тръмп, европейците се опасяват и от белите полета в защитата на интелектуалната собственост в Китай. Според проучването повече от половината (52%) от анкетираните компании определят като \"неадекватни\" юридическите регламенти в тази област. Четиридесет и пет процента от компаниите посочват, че страдат от \"неравноправно отношение\" спрямо тях и техните китайски конкуренти. На прицел са държавните компании и субсидиите за тях.  В голямото си мнозинство европейците обвиняват тези компании, че се възползват от облагодетелстващо ги отношение, 62% са на мнение, че те имат по-улеснен достъп до държавни договори. \n\tНа финала хоризонтът се заоблачава: само 45% от анкетираните компании казват, че са настроени оптимистично за перспективите за растеж в техния сектор през следващите две години. Преди една година такъв отговор са дали 62%. \n\tПоловината не очакват да има справедлива конкуренция през следващите пет години, нито пък и по-късно. \n\tСпоред 53 % бизнесът е станал по-труден през изминалата година, спрямо 48% изразили такова мнение година по-рано. \n\t\"Неяснотата на правилата и регламента\" е начело на пречките, изброени от европейските пазари на китайския пазар. \n\tТрудностите при достъпа до интернет, който се следи изкъсо от комунистическия режим, е неблагоприятен фактор за 51% от анкетираните. \n\tВ същото време европейците признават все по-нарастващия технологически напредък на китайските си конкуренти: 34% са на мнение, че компаниите на азиатския гигант са по-иновативни от европейските, а преди две години такъв отговор са дали 23%. \n\tВъпреки пречките Китай продължава да бъде една от трите първи световни дестинации за бъдещи инвестиции за 62% от компаниите, участвали в изследването. Този дял леко се е увеличел спрямо миналата година. А 56% от европейските компании планират да разширят дейностите си в страната тази година. БТА.", "date": "2019.05.21", "title": "Европейците са в менгемето САЩ-Китай"}
{"url": "https://clubz.bg/83208-syvetyt_na_evropa_osyjda_ungariq_za_narusheniq_na_choveshki_prava", "text": " на комисарката по човешките права на Съвета на Европа Дуня Миятович, публикуван днес, обвинява унгарското правителство в нарушаване на човешки права и в използване на антиимигрантска реторика, която подстрекава \"ксенофобски нагласи, страх и омраза\". \"Нарушенията на човешки права в Унгария имат отрицателно въздействие върху цялата система за защитата им и върху върховенството на правото\" и трябва да бъдат \"адресирани спешно\", се казва в доклада. Human rights violations in Hungaryhave a negative effect on the whole protection system and the rule of law” and should “be addressed as a matter of urgency”. Документът подлага на унищожителна критика системата за предоставяне на убежище в Унгария. Според него тя представлява \"на практика системно отхвърляне на молбите за убежище\". Авторката на доклада критикува унгарската полиция за \"прекомерна употреба на сила\". Тя упреква унгарските власти, че дори са отказали храна на тези, на които е отказано убежище. Комисарката отбелязва, че след като Унгария се приела всичко 671 молби за убежище през 2018 година, тя вече няма нужда от кризисно законодателство по отношение на миграцията. Това законодателството беше прието по време на миграционната криза през 2015 година, когато правителството на министър-председателят Виктор Орбан прие извънредно положение заради масовата миграция. Тогава стотици хиляди мигранти, идващи по т.нар. \"Балкански маршрут\" от Сърбия пресякоха Унгария на път основно за Австрия и Германия.  \"Гардиън\" отбелязва, че Унгария в момента е изолирала кандидатите за убежище в две транзитни зони край границата. ООН смята законодателството, на което те се основават, за нарушение на международните задължения на държавата, пише изданието. Докладът повдига и въпроса за унгарските закони, които \"стигматизират и инкриминират\" работата на неправителствените организации. Те ги задължават, ако получават чуждестранни дарения, да афишират това на уебсайтовете си, а тези, които работят с кандидати за убежикще, рискуват да бъдат лишени от свобода до една година. Друг раздел на доклада обвинява правителството, че се е върнало назад по отношение на равенството на половете. Причина за това е обявен неотдавна план за действия за подкрепа на семействата, който разглежда жените предимно като родилки. Унгарското правителство отхвърля критиките в 18-странично опровержение. Според него то е изпълнило всичките си международни задължения, свързани със спазването на човешките права на кандидатите за ,убежище и на бежанците. То опрадвада кризисното законодателство с близостта на имигрантите на Балканите и твърди, че полицията е действала законно, професионално и оправдано.", "date": "2019.05.21", "title": "Съветът на Европа осъжда Унгария за нарушения на човешки  права"}
{"url": "https://clubz.bg/83212-nameriha_tri_zaveshtaniq_na_areta_franklin", "text": "Три саморъчни завещания бяха намерени в дома на певицата Арета Франклин, едното от които под възглавници във всекидневната й, съобщи Асошиейтед прес. \n\tПоследното е от март 2014 г. То разпределя богатството на Кралицата на соул музиката сред членове на семейството й. Част от написаното в него е нечетливо, има задраскани думи и фрази в полето. Намерено е в тетрадка под възглавници на канапе. \n\tАрета Франклин почина през август миналата година от рак на панкреаса. Тогава не беше намерено завещание. Трите саморъчни версии са открити този месец. Арета Франклин няма завещание Другите две завещания са стояли в заключен шкаф, ключът за който е намерен чак сега. Те са от 2010 г.  \n\tДейвид Бенет, който 40 години е адвокат на Арета Франклин, регистрира завещанията вчера. Той каза, че ги е показал на четиримата синове на певицата или техни адвокати, но не е постигнато споразумение кое от тях да бъде признато за валидно. Двама от синовете й не са съгласни със завещанията.  \n\tСпоред законите на щата Мичиган, където почина Арета Франклин, състоянието й се поделя поравно между синовете й, пише БТА.", "date": "2019.05.21", "title": "Намериха три завещания на Арета Франклин"}
{"url": "https://clubz.bg/83203-vie_ne_podkrepqte_nikogo_no_dyrjavata_dava_11_lv_na_partiite", "text": "Според Закона за държавния бюджет на Република България, за 2018 г. субсидията за партиите е 11 лева за получен действителен глас на последните парламентарни избори. Но дали наистина е 11 лева? След запитване от моя страна, направено по Закона за достъп до обществена информация, получих официален отговор от Министерството на финансите с точните суми на субсидиите за 2018 г., преведени на партиите и коалициите. И така, на база на официалните данни, ние направихме следната проста сметка: Какво ще кажете?  Това партиите да прибират по 13,23 лева на глас, при положение, че 2 516 957 българи ясно поискаха на референдум 1 лев субсидия, е наглост и цинизъм. Брутална наглост и цинизъм! И брутална гавра със суверена. 2,5 млн. българи, гласували „За“ 1 лев субсидия, не били достатъчни, за да е валиден референдумът. Ами, то по тая логика не бива да са валидни и евроизборите от 2014 г., когато, забележете - за всички партии и за всички кандидати гласуваха общо 2 239 430 души. 5 години ние сме имали 17 \"невалидни\" евродепутати! А в неделя вероятно ще си изберем нови 17 \"невалидни\"... Но как става хватката с тия 13,23 лв.? От предоставените справки от Министерството на финансите стигаме до следния извод: Общата сума, предвидена за субсидиране на политическите партии и коалиции, е определена не въз основа на спечелените от тях гласове, а въз основа на всички действителни гласове! Което число обхваща гласовете на всички партии и коалиции, участвали на парламентарните избори, гласовете за независимите кандидати и гласовете „Не подкрепям никого“!  Казано простичко – вие „не подкрепяте никого“, но държавата взима 11 лева за вашия протестен глас и ги дава на партиите, които вие не подкрепяте. Благодарение на това преразпределяне се оказва, че партиите всъщност получават 13,23 лева на глас. Вие искате 1 лев субсидия на глас, те си гласуват 11 лева и накрая получават 13,23 лв.! Трябва да отбележа, че Министерството на финансите не предостави, съгласно Закона за достъп до обществена информация, поисканата от мен конкретна формула за изчисляване на размера на държавната субсидия на правоимащите партии и коалиции.  Но нашите изчисления показват, че единствената възможна за прилагане формула, за да се получи сумата от над 38 млн. лева, която са взели партиите през 2018 г., е като се използват всички действителни гласове на последните избори. А те са 3 513 490, видно от решение на ЦИК. Пак простичко казано: 3 513 490 гласа са умножени по 11 лева и така се е получила общата сума от 38 млн. лв. държавна субсидия за партиите за 2018 г. Направено е по формула, извън правната, а и житейска логика. При формиране на годишната обща сума на партийните субсидии трябва да се използват единствено гласовете на партиите, които имат право на субсидия според закона. На последните парламентарни избори правоимащите партии са получили 2 920 804 гласа.  Не 3 513 490, а точно 2 920 804 гласа трябва да бъдат умножени по 11 лева. Така ще се получи общата сума за субсидиране на партиите, а именно 32 128 844 лв. А не 38 648 384 лв., колкото всъщност са раздадени на партиите за 2018 г. Т.е. само за миналата година бюджетът е бил ощетен с 6 519 540 лева! Друга лоша новина е, че това не е правено само през последната година, а е правено вероятно през почти всички години, откакто има държавни субсидии за партиите – от 2002 г. до днес. Ще отбележа, че ако сумата от 11 лева на глас и „българската формула“ за включване на всички действителни гласове в изчисляването на общата субсидия, се приложат в Германия, немският бюджет ще трябва да олекне годишно с над половин милиард лева за партийни субсидии. Трудна задача дори за богата Германия.  ", "date": "2019.05.21", "title": "Вие не подкрепяте никого. Но държавата дава 11 лв. на партиите"}
{"url": "https://clubz.bg/83206-prikazkata_na_edin_srybski_cigular_sled_bqgstvo_ot_vojnata_v_yugoslaviq", "text": "Операция на НАТО в Югославия по време на войната в Косово променя съдбите на хиляди семейства в бившата република, едно от тях е на цигуларя Неманя Радулович. Музикантът е 14-годишен, когато напуска страната заедно с родителите си. Първоначално се установяват в Германия, после в Париж, където получава неочакван шанс. Днес той е посрещан с овации на най-елитните музикални сцени по цял свят – към тях на 23 юни Радулович ще прибави още една: зала 1 на НДК. Концертът му заедно с камерния оркестър „Double Sens“ е част от афиша на „Европейския музикален фестивал“. Гостуването му е по покана на „Кантус Фирмус“. Нетипичен класически изпълнител, Неманя Радулович покорява ценителите по света с неповторимо музикално присъствие и атрактивна визия. Завършил е Парижката консерватория, но това не му пречи да излиза на сцената с кожени дрехи и високи ботуши. Носител на наградата „Ехо Класик 2015“ за нов изпълнител на годината, той завладява света на консервативната музика с изключителна техника, ярка експресивност и забележителни музикални програми – както в звукозаписното студио, така и в изпълненията на живо. Виртуозният цигулар е роден в Ниш през 1985 г., с музика започва да се занимава още като дете. След като семейството му се установява в Германия, младежът учи при Джошуа Епщайн, а по-късно продължава в Парижката консерватория при Патрис Фонтанароза. Радулович посещава семинари на Йехуди Менухин и Салваторе Акардо. Получава награди от най-престижни международни цигулкови конкурси – „Йозеф Йоахим“ в Хановер, „Джордже Енеску“ в Букурещ и „Страдивари“ в Кремона. Дебютира през 2006 г. в парижката зала „Плейел“, заменяйки големия цигулар Максим Венгеров, който по това време има проблеми с ръката си. На концерта, който му отваря пътя към световните сцени, Радулович изпълнява цигулковия концерт на Бетовен с Филхармоничния оркестър на Френското радио. В момента Радулович е световноизвестен артист, който изнася между 100 и 130 концерта годишно. Свири на цигулка от френския лютиер Жан-Батист Вийом от 1843 година. Специалистите отбелязват, че той притежава не само изумителна техника, но чрез изпълненията си умее да разказва истории, както го правят само най-големите майстори на цигулката. Едва на 18 години той е забелязан от компанията „Decca“, но впоследствие е привлечен от немския звукозаписен гигант „Deutsche Grammophon“ и става ексклузивен артист на тази най-елитна звукозаписна компания за класическа музика. До момента има вече 6 албума за този лейбъл, като последният от тях – „Байка“, бе представен през ноември 2018 г. Названието идва от сръбски и означава приказка. Албумът ни отвежда на вълнуващо пътешествие през различни музикални региони – от Армения с музиката на Хачатурян, през вълшебствата на Арабия с „Шехеразада“ на Римски-Корсаков, и достигайки до бреговете на Черно море с преработките на сръбски фолклор на Александър Седлар. Музикантът се отличава със забележителен личен стил, който, както казва самият той, за него е начин на себеизразяване. Тъй като Радулович открива много хумор в класическата музика, той не е готов да го смятат за „сериозен“. Не приема идеята, че класическите музиканти са хора във фрак и папийонка, занимаващи се със „сериозна музика“ – затова на сцената не излиза като „сериозен“ музикант. Отличителен белег на стила му е дългата коса, която Неманя отглежда от 17-годишен. През годините Радулович свири като солист със водещи световни оркестри като Мюнхенската филхармония, Щатскапеле – Дрезден, Кралската филхармония в Ливърпул, Токийски симфоничен оркестър, Симфоничен оркестър на Монреал, „Залцбург Камерата“, Симфоничен оркестър на WDR – Кьолн, Симфоничен оркестър на Френското радио, Симфоничен национален оркестър на РАИ в Торино, Оркестър на Тоскана, Филхармония Копенхаген, „Камерата Женева“, Симфоничен оркестър на Билбао и много други. Неманя Радулович проявява също толкова голяма страст и към камерната музика. Той изнася самостоятелни рецитали на престижни международни сцени като „Карнеги Хол“, „Концертгебау“ – Амстердам, Берлинската филхармония, зала „Плейел“, театър „Шанз-Елизе“ в Париж, „Мегарон“ – Атина, зала „Сънтори“ в Токио, „Театро Колон“ в Буенос Айрес и др. Днес Радулович живее във Франция, концертира редовно и ръководи два камерни състава, единият от които „Les Trilles Du Diable“, а другият е „Double Sens“, с който артистът ще гостува в София през юни. В състава му са 14 музиканти от Сърбия и Франция, всеки един от които притежава качествата на солист и развива самостоятелна кариера. „Double Sens“ концертират на най-престижните сцени в цяла Европа. С този състав Неманя реализира записи на музика от Й. С. Бах и Н. Римски-Корсаков, както и албума „Петте годишни времена“, който съчетава едноименния цикъл на Вивалди с новата композиция „Пролет в Япония“ от Александър Седлар. Творбата е посветена на жертвите от разрушителното земетресение и цунами в Япония през 2011 г. Други записи на състава от последните години са „Паганини Фантазия“ (2013), „Пътуване към изтока“ (2014), „Бах“ (2016), „Чайковски“ (2017) и наскоро издадения „Байка“ (2018). Програмата на концерта на Радулович и „Double Sens“ у нас представлява експлозивна смес от класика и балкански фолклор в аранжименти, създадени специално за състава. Публиката у нас ще чуе „Годишните времена“ от Вивалди, „Шехерезада“ от Римски-Корсаков, „Танц със саби“ от Хачатурян и други популярни пиеси, както и сръбски народни песни с огнен ритъм. Билетите за събитието са в продажба на касата на „Кантус Фирмус“ в зала „България“, в Билетния център на НДК и онлайн на цени от 30 до 80 лв. „Европейски музикален фестивал“ е част от Календара на културните събития на Столичната община за 2019 г., а съорганизатор на фестивала е Министерството на културата.", "date": "2019.05.21", "title": "Приказката на един сръбски цигулар след бягство от войната в Югославия"}
{"url": "https://clubz.bg/83207-nivoto_na_okeanite_moje_da_se_pokachi_s_2_m_do_kraq_na_veka", "text": "Двадесет и двама експерти публикуваха прогнози в изданието   според които до края на века нивото на океаните може да се покачи с два метра, предаде Франс прес, цитирана от БТА. НАСА потвърди настъпващата климатична катастрофа Според песимистичния сценарий на   до споменатото покачване може да се стигне, ако до 2100 година се запазят сегашните тенденции и се стигне до глобално затопляне с 5 градуса по Целзий. При този вариант съществува и 5 процентова опасност нивото на океаните да се повиши до 238 сантиметра. Дори и да бъдат спазени параметрите на Парижкото споразумение за климата глобалното затопляне да бъде ограничено до 2 градуса по Целзий, покачването на океаните може да варира в твърде широка амплитуда - от 36 сантиметра до 126 сантиметра. Австралия счупи над 200  климатични рекорда с най-горещото си лято Експертната група е направила своите прогнози, основавайки се на топенето на ледените покривки на Гренландия и Антарктика. То е един от главните фактори за повишаването на нивото на океаните наред с термичното разширяване на обема им, дължащо се на затоплянето на климата. Ако се реализира песимистичният сценарий на учените Земята ще загуби 1,79 милиона квадратни километра суша и ще последва миграция на 187 милиона жители на планетата. Австралия счупи над 200  климатични рекорда с най-горещото си лято", "date": "2019.05.21", "title": "Нивото на океаните може  да се покачи с 2 м  до края на века "}
{"url": "https://clubz.bg/83193-germaniq_e_poharchila_23_mlrd_evro_za_bejanci", "text": "Германия е похарчила през миналата година рекордни 23 милиарда евро за интеграция на бежанците и за предотвратяване на миграцията към нейна територия, предаде Ройтерс като се позова на официален доклад на финансовото министерство в Берлин. Това съобщи БНР. Увеличението в сравнение с 2017 година е 11 процента, а документът ще бъде обсъден на днешното заседание на германското правителство. В понеделник негативен коментар отправи лидерът на парламентарната фракция на \"Алтернатива за Германия\" Алис Вайдел. Държавният министър по миграцията Анет Видман-Мауц нарече коментара на Вайдел \"глупав\", защото по-голямата част от тези милиарди били платени за изкореняване на причините за мигрантския поток към Германия и предотвратяването на нова голяма вълна", "date": "2019.05.21", "title": "Германия е похарчила 23 млрд. евро за бежанци"}
{"url": "https://clubz.bg/83211-vas_otmeni_ekoocenkata_na_obshtiq_ustrojstven_plan_na_primorsko", "text": "Bъpxoвният aдминиcтpaтивeн cъд oтмeни екооценката на Министерството на околната среда, с която през 2017 г. Нено Димов одобри проекта за промени в Oбщия ycтpoйcтвeн плaн (ИOУΠ) нa oбщинa Πpимopcĸo. Делото е на първа инстанция - тоест тече срок от 14 дни за обжалване. Πpeпиcĸaтa ce вpъщa нa миниcтъpa зa нoвo пpoизнacянe, като тoзи път министърът трябва да се съобрази с дадените от магистратите указания. Дeлoтo бe oбpaзyвaнo пo жaлби нa Фoндaция „Бългapcĸa Фoндaция Биopaзнooбpaзиe“ и нa „Πepлa Г“ AД, припомня правният сайт  . Още през 2017 г., когато бе представен новият ОУП на Приморско, природозащитници пpeдyпpeдиxa, чe той пoзвoлявa cepиoзнo пpeзacтpoявaнe нa Южнoтo Чepнoмopиe в зaщитeни зoни. Нa тepитopиятa нa oбщинaтa ce нaмиpaт няĸoлĸo зaщитeни зoни oт eвpoпeйcĸaтa eĸoлoгичнa мpeжa Haтypa 2000: Koмплeĸc Poпoтaмo, Poпoтaмo, Cтpaнджa: „Бocнa“, „Kapaaгaч“, „Бaĸъpлъĸa“, Koмплeĸc Poпoтaмo“, „Poпoтaмo“, „Cтpaнджa“, ĸaĸтo и зaщитeни тepитopии пo бългapcĸoтo зaĸoнoдaтeлcтвo ĸaтo peзepвaт „Poпoтaмo”, пoддъpжaн peзepвaт „Beльoв виp”, зaщитeнa мecтнocт „Блaтoтo Cтaмoпoлy”, зaщитeнa мecтнocт „Mypвaтcĸa peĸa“, зaщитeнa мecтнocт „Бeглиĸтaш-Poпoтaмo“, пpиpoднa зaбeлeжитeлнocт „Macлeн нoc”, пpиpoднa зaбeлeжитeлнocт „Πяcъчни дюни MMЦ”, пpиpoднa зaбeлeжитeлнocт „Πяcъчни дюни в мecтнocттa Πepлa”. Cпopeд eĸoминиcтepcтвoтo oбaчe oдoбpeният плaн нe дoпycĸa нoвo ycтpoйвaнe c цeл зacтpoявaнe нa зaщитeнитe тepитopии ĸpaй Πpимopcĸo и oтгoвapя нa тexнитe зaщитни peжими. Тричленният състав на ВАС обаче е на друго мнение, става ясно от решението. Според магистратите са дoпycнaти пpoпycĸи и нeпълнoти в стaнoвищeтo на министър Нено Димов, в дoĸлaдa зa eĸoлoгичнa oцeнĸa и дoĸлaдa зa oцeнĸa нa cъвмecтимocттa пpи изcлeдвaнe нa xapaĸтepиcтиĸитe нa oĸoлнaтa cpeдa зa тepитopии, ĸoитo вepoятнo щe бъдaт знaчитeлнo зaceгнaти oт измeнeниятa в Oбщия ycтpoйcтвeн плaн. Извoдът нa въpxoвнитe cъдии  e, чe имa нapyшeниe нa изиcĸвaнeтo по Зaĸoнa зa oпaзвaнe нa oĸoлнaтa cpeдa зa идeнтифициpaнe, oпиcaниe и oцeнĸa нa вcичĸи възмoжни въздeйcтвия въpxy oĸoлнaтa cpeдa oт пpилaгaнeтo нa плaнa. He ca взeти пpeдвид вcичĸи cъщecтвyвaщи eĸoлoгични пpoблeми, ycтaнoвeни нa paзличнo нивo, имaщи oтнoшeниe ĸъм пpoeĸтa на ОУП на общината, вĸлючитeлнo oтнacящитe ce дo paйoни c ocoбeнo eĸoлoгичнo знaчeниe. Не са преценени и вepoятнитe знaчитeлни въздeйcтвия въpxy биoлoгичнoтo paзнooбpaзиe, става ясно още от решението на съда.   ", "date": "2019.05.21", "title": "ВАС отмени екооценката на общия устройствен план на Приморско"}
{"url": "https://clubz.bg/83204-bylgarka_v_sasht_se_prizna_za_vinovna_v_prane_na_pari_ot_korupciq", "text": "Българка се призна за виновна пред съд в Ню Йорк по обвинения в пране на пари от корупционна схема в Мозамбик, предаде Ройтерс, цитирана от БТА. Детелина Събева, бивша служителка на швейцарската банка Креди Сюис (Credit Suisse), се призна за виновна по едно обвинения за пране на пари пред съдия Уилям Кунц в Бруклин. Тя е един от тримата банкери от Креди Сюис, на които американската прокуратура повдигна през януари обвинения, че са били замесени в корупционната схема, включваща заеми за държавни компании в Мозамбик на стойност над 2 милиарда долара. Най-малко 200 милиона долара са били отклонени. Швейцарската банка увери, че тримата обвиняеми са скрили от нея незаконните си дейности. Българка е сред обвинени в измама за $2 млрд. с дълг на Мозамбик 37-годишната Събева, гражданка на България, каза, че през 2013 г. нейният шеф Андрю Пиърс й доверил, че е взел подкуп от 1 милион долара във връзка с кредит от 372 милиона долара за държавна компания в Мозамбик. Рушветът бил даден от Привинвест (Privinvest) - базирана в Абу Даби, Обединени арабски емирства, компания, която имала договори с мозамбикски държавни компании. \n\tСпоред Събева Пиърс внесъл около 200 000 долара от подкупа в нейна банкова сметка. Събева е дошла доброволно от Лондон в Ню Йорк, за да отговаря по повдигнатите й обвинения. Тя бе освободена под гаранция. На заседанието не бе споменато Събева да е сключила с прокуратурата споразумение за сътрудничество. Адвокатът на българката отказа коментар. Другите обвиняеми освен българката са Андрю Пиърс и Сурджан Сингх, също бивш банкер от Креди Сюис. Двамата оспорват по съдебен път искането на САЩ да бъдат екстрадирани от Великобритания. Във връзка със случая са повдигнати обвинения на общо седем човека. Сред тях са Жан Бустани - бивш директор на Привинвест за продажбите, който е в ареста в САЩ - както и бившият министър на финансите на Мозамбик Мануел Чан, който се бори да не бъде екстрадиран от Република Южна Африка. Според прокурори между 2013 и 2016 г. мозамбикски държавни компании са взели кредити за над 2 милиарда долара, гарантирани от правителството и уредени от Креди Сюис и още една инвестиционна банка, която не бе назована. Освен Креди Сюис, руската банка ВТБ също е осигурявала финансиране на държавни компании в Мозамбик, отбелязва Ройтерс. През 2016 г. южноафриканската държава - една от най-задлъжнелите страни в света - призна, че е гарантирала заеми. Това накара чуждестранни донори да прекратят подкрепата си за Мозамбик. В резултат националната валута се срина и страната изпадна в неплатежоспособност, като спря да обслужва държавния си дълг. Според американската прокуратура най-малко 200 милиона долара са били отклонени от подсъдимите и от други мозамбикски държавни служители.", "date": "2019.05.21", "title": "Българка в САЩ се призна за виновна в пране на пари от корупция"}
{"url": "https://clubz.bg/83186-koj_se_strahuva_ot_svoq_oponent", "text": "Както все чакаме промяна отнякъде, така вече свикнахме да няма и реална изборна кампания. За какъв информиран избор може да говорим, когато участниците и на този вот не се изправиха един срещу друг в изборни дебати? Информационната кампания се изнесе в стотици живи включвания и платени видеа в социалните мрежи. Вече почти няма партия без собствена телевизия. Първите в държавата, политическите лидери, водачите на листи и кръжащият партиен дворцов актив непрекъснато водят престрелки помежду си, но през медиите. Защото избягаха за пореден път от директен сблъсък на живо. А и за какъв сблъсък може да се говори, когато в тези избори имаме и кандидат за евродепутат, който е истински фантом в публичното пространство.  Спомня ли си някой кога беше последният лидерски дебат в България? Точно преди десет години, когато Сергей Станишев и Бойко Борисов излязоха пред публиката. Оттогава или няма нищо подобно, или както се случи през 2017 г. – Корнелия Нинова и Бойко Борисов не спряха да говорят в кампанията за нов парламент само за възможен дебат помежду, който така и не се случи.  Малко по-рано, в президентската кампания през есента на 2016 г., водещите кандидати Цецка Цачева и Румен Радев направиха опит за сблъсък. И тогава видяхме как Цачева използва емоцията, за да въздейства върху публиката. Тя разказа как на смъртния одър на баща си е разбрала, че дядо й е бил убит от комунистите през 1952 г. Обещала на баща си никога да не казва това, но онази вечер пристъпи клетвата си. И се разплака пред камерите. Въздишките захлупиха политиката. Няма избори в западна Европа, където този вид дискусии с основните участници да не се превръщат в основно събитие. Има подготовка, неочаквани въпроси. Кандидатите показват не само своя рефлекс за взимане на управленски решения, но и как реагират под напрежение – зрителят успява макар и за кратко да направи сравнение преди да реши за своя избор. Разбира се, има и дебати, които се превръщат в шоу. И само професионалистите успяват да излязат чисти от тази игра. Както последната публична среща между кандидатите за президент в Украйна – Петро Порошенко и Владимир Зеленски. Двамата се срещнаха на Националния стадион в Киев пред хиляди свои привърженици. Идеята беше на комика Зеленски, а дебатът - гледан от десетки милиони зрители. Атмосферата достигна заряда на футболен мач. Зеленски спечели, вероятно и защото Порошенко се съгласи да играе на негов терен. У нас участниците в изборите, независимо от коя боя са, се включват в една аматьорска възстановка на „Двете батареи“ на Вазовите „чичовци“ - размяна на личностни обиди и дори просташки наричания. Медиите дооформихме тази среда, в която кандидатите за власт и пост в европейския парламент направо не са себе си.  Вкарахме ги в ръждясалите коловози на остарели формати, вдъхновяващи опорни точки и заучени фрази. Нещо такова видяхме в предизборния дебат между първите в листите на БСП и ГЕРБ Елена Йончева и Мария Габриел. Остарели регламенти, броене на минути. На предвидими въпроси участниците отвръщат с предвидими отговори. В обществените медии тези формати се превърнаха в бреме не само за участниците, но и за зрителите. Заради ограниченията на изборното законодателство дискусиите са толкоз ограничени и беззъби. И само имитират някакъв сблъсък.  Така на телевизионния дебат вече се гледа като на задължение, а не фактор в изборната кампания. Едва ли скоро българският избирател ще може да види отново нещо подобно на тв-диспута между кандидатите за президент – Петър Стоянов и Богомил Бонев. Когато на 5 ноември 2001 г. за една минута бяха преобърнати резултатите и Стоянов загуби. Впоследствие се оказа, че е имало добре планирана интрига и компроматна игра – вътрешно предателство и провокация, на която опитен политик като Стоянов, се поддаде. Вероятно затова и през последните години водещите политически лидери избягват преките телевизионни сблъсъци. Непредсказуемостта на изборните резултати изпрати в историята и маратона в отразяването на изборната нощ. По примера на ГЕРБ, големите формации вече отказват да дават пресконференции след края на изборния ден. Доскоро това се случваше в Международната конферентна зала на НДК. Място, където се чуха през годините класически фрази като „Нощта е бременна и ще роди ново измерение на политическото време“ (Ахмед Доган), „Това беше трик за вдигане на нашия електорат“ (Божидар Лукарски). Няма ги и онези мигове на щастие, в което Бойко Борисов и Цветан Цветанов си разменяха часовници, за да отбележат изборната победа. Нашите читатели вероятно не знят, но за да можеше една медия да зададе въпросите на участниците в пресконференциите, които продължаваха до 2-3 часа сутринта, запазването на място пред няколкото микрофони започваше от ранни зори. Ако се питате защо Беновска все задаваше първа въпроси - нейните момичета от К2 заемаха място от 8 сутринта.  Това, че партийните щабове вече отказват да бъдат на едно място в изборната нощ, е показателно за промяната в политическата клутура, липсата на прогнозируемост на изборните резултати и най-вече – невидимата опасност да се сформират безпринципни коалиции, зад кулисите на политическия театър. И както се вижда тази опасност вече е новата реалност.    ", "date": "2019.05.21", "title": "Кой се страхува от своя опонент?"}
{"url": "https://clubz.bg/83190-sasht_smekchiha_ogranicheniqta_na_huavej", "text": "Американското правителство смекчи някои ограничения, наложени на китайската компания Хуавей, предаде Ройтерс. \n\tТърговското министерство на САЩ създаде временен общ лиценз, с който възстановява възможността на Хуавей да поддържа съществуващите мрежи и да предоставя актуализации на софтуера на съществуващите мобилни устройства на компанията. Тръмп удари \"Хуавей\" със санкции Лицензът, който ще е в сила 90 дни, смекчава ограниченията, наложени на Хуавей от САЩ за купуване на американски стоки, за да се помогне на съществуващите клиенти, предава БТА.", "date": "2019.05.21", "title": "САЩ смекчиха ограниченията на Хуавей"}
{"url": "https://clubz.bg/83195-slavi_trifonov_obvinqva_partiite_vzeli_6_mln_lv_poveche", "text": "Партиите, които имат право на държавна субсидия, са взели по 13,23 лв. на глас вместо по 11 лв. на глас, както е записано в закона. Това разкриха от \"Шоуто на Слави\" след разследване на предаването. Субсидия се полага на партии, които са спечелили над 1% от действителните гласове на последните парламентарни избори. Изчисленията са на база записаното в Закона за политическите партии, както и на официални данни от Министерството на финансите. Оказва се, че към реалните гласове за всяка партия се добавят и гласовете за партиите, които са под границата от 1%, плюс гласовете за независимите кандидати за депутати, плюс всички, гласували с новата опция \"Не подкрепям никого\". От \"Шоуто на Слави\" посочват, че от ЦИК са добавили и \"71 гласа\" към всички тези гласове. Всичко това е урегулирано в Закона за политическите партии - чл. 27, ал. 2, като сегашният правосъден министър и бивш депутат от ГЕРБ Данаил Кирилов, който беше и председател на правната комисия в парламента, коментира според официална стенограма в стил \"да не стане така, че да вземем едни пари повече\". Общо предоставена държавна субсидия за 2018 година е 38 648 384 лв., макар че ако се спазват чл. 25, ал. 1, чл. 25, ал. 2 и чл. 26 от Закона за политическите партии, би трябвало субсидията да е 32 128 844 лв. Оказва се, че ГЕРБ печелят малко над 2,5 млн. лева повече, БСП - малко над 1,5 млн. лева, \"Обединени патриоти\" - малко над 700 хил. лева, ДПС - малко над 650 хил. лева, \"Воля\" - малко над 300 хил. лева, а партия \"Възраждане\" малко над 80 хил. лева.", "date": "2019.05.21", "title": "Слави Трифонов обвинява партиите, взели 6 млн. лв. повече"}
{"url": "https://clubz.bg/83191-trymp_ako_iran_napravi_neshto_shte_go_posreshtnem_s_golqma_sila", "text": "Американският президент Доналд Тръмп каза, че ако Иран се опита да извърши нещо срещу интересите на САЩ в Близкия изток, ще му бъде отговорено с \"голяма сила\", предаде Ройтерс. \n\tТръмп заяви, че Техеран е много враждебен към Вашингтон. Тръмп заяви, че все пак е готов за преговори с иранците, \"когато те са готови\", но засега не се водят обсъждания. Президентът на САЩ Доналд Тръмп заяви още, че САЩ не са се опитвали да влизат в диалог с Иран и допълни, че Техеран трябва да направи първата стъпка, ако иска да преговаря с Вашингтон, предаде Франс прес. Същевременно близък до Тръмп сенатор увери, че Иран е отговорен за наскорошните враждебни действия в Близкия изток и препоръча \"смазващ военен отговор\", в случай че бъдат засегнати американските интереси, предаде Франс прес. \n\tРепубликанският парламентарист Линдзи Греъм каза, че е бил информиран от съветника по националната сигурност на Тръмп - Джон Болтън за това. Рияд обвинява Иран, че стои зад атака с дронове, за която поеха отговорност шиитските бунтовници хуси в Йемен, подкрепяни от Техеран. Нападението беше срещу саудитски петролопровод. Атаката стана след актове на саботаж срещу кораби в Персийския залив, сред които и саудитски петролни танкери, за които никой не пое отговорност. Вашингтон официално не приписва тези действия на Техеран, но обвини Иран на няколко пъти, че подготвя атаки, по-специално чрез предани на него групи в Близкия изток, например Ирак, пише БТА.", "date": "2019.05.21", "title": "Тръмп: Ако Иран направи нещо, ще го посрещнем с голяма сила"}
{"url": "https://clubz.bg/83192-pochina_legendarniqt_niki_lauda", "text": "Трикратният световен шампион във Формула 1 Ники Лауда почина на 70-годишна възраст, съобщи Би Би Си.  Той се спомина само 9 месеца след операция по трансплантирането на бял дроб. Няколко пъти след това беше приеман в болница, включително дни преди да си отиде. Ники Лауда - една история за смелост, завръщане и чувство за хумор (СНИМКИ) През 1975-а и 1977 г. Лауда грабна титлата за \"Ферари\", а през 1984 г. спечели първо място с \"Макларън\". След кариерата си на пилот във Формула 1, той стана собственик на авиокомпания и беше съветник на Люис Хамилтън, който е пет пъти шампион във формулата. Австриецът заемаше позиции в тимовете на \"Ферари\" и \"Ягуар\" във Ф1 и за последно в \"Мерцедес\" от 2012 г., където беше директор на борда.", "date": "2019.05.21", "title": "Почина легендарният Ники Лауда"}
{"url": "https://clubz.bg/83199-shte_se_reshi_li_dnes_bitkata_za_titlata_na_bylgariq", "text": "Днес може да има развръзка в битката за титлата на Първа лига. В предпоследния кръг на челната шестица от 18 часа са мачовете \"Левски\" - ЦСКА-София и \"Ботев\" (Пловдив) - \"Лудогорец\". \"Орлите\" имат точка аванс пред \"червените\". Това означава, че само победа върши работа на ЦСКА-София в дербито. При победа за \"сините\" или равенство и успех на \"Лудогорец\" в \"Коматево\", това ще означава осма поредна титла за клуба от Разград. Треньорът на \"Левски\": Ще се радвам да откажем ЦСКА от титлата Не е изключено да се стигне до фотофиниш - на 24 май, петък, когато е последният кръг. До момента ЦСКА-София не е побеждавал \"Левски\", дори не му е вкарал гол. Трите сблъсъка дотук завършиха с по 1:0 за тима от \"Герена\" и 0:0 (последният). \"Сините\", които са символични домакини, са лишени от наказания защитник Деян Иванов. Голмайсторът Станислав Костов страда от контузия, но се очаква да играе. ЦСКА-София притисна \"Лудогорец\" след победа в Стара Загора \"Червените\" са без капитана си Николай Бодуров, а в състава след наказание се завръща халфът Кристиян Малинов. Ако \"Левски\" спечели, ще се надява на ново поражение в петък на ЦСКА-София (срещу \"Ботев\" у дома) и свой успех в Стара Загора, за да стане втори и избегне бараж. \"Левски\" не се даде на \"Лудогорец\" в мач с три червени картона \"Лудогорец\" има доста проблеми при гостуването на \"Ботев\", който вече не се бори за нищо. Контузени са Марселиньо и Вандерсон, а Драгош Григоре и Абел Анисе са наказани. ЦСКА-София притисна \"Лудогорец\" след победа в Стара Загора \"Левски\" не се даде на \"Лудогорец\" в мач с три червени картона", "date": "2019.05.21", "title": "Ще се реши ли днес битката за титлата на България"}
{"url": "https://clubz.bg/83201-polsha_se_sdobi_s_parcelgejt", "text": "Премиерът на Полша Матеуш Моравецки заедно със съпругата си се е сдобил през 2002 г. на много изгодна цена с парцел във вроцлавското предградие Опорув, който сега струва сто пъти повече. Това оповестява варшавският вестник \"Газета виборча\" в статия под заглавие \"Как се е обогатил Моравецки\", като новината е разпространена и от други полски медии, цитирани от БТА. Три години преди Матеуш и Ивон Моравецки да купят парцела земеделска земя с площ 15 хектара, той е станал собственост на енорията \"Света Елжбета\" по силата на закон за реституция на одържавени през комунизма църковни имоти. Според \"Газета виборча\" купувачът заплатил 700 хиляди злоти, а тогавашната пазарна цена била четири милиона злоти, тоест шест пъти по-висока. Вроцлавският епископат съобщил, че документите по сделката са изчезнали.  Търговията с недвижимости в областта Шльонск (с главен град Вроцлав) е била разследвана от полската Агенция за вътрешна сигурност поради множество съмнения за корупция. През 2006 г. бъдещият премиер е бил разпитван като свидетел и признал, че е узнал за възможността да купи имота от кардинал Хенрик Гулбинович, близък приятел на семейство Моравецки. Според \"Газета виборча\" пред прокурорите Моравецки декларирал, че в момента на покупката не е имало одобрен план за регулация на въпросния терен. Вестникът обаче подчертава, че от предната 2001 г. е започнала процедурата по одобряването именно на такъв план. Това било общоизвестно и означавало, че цената на недвижимите имоти ще се увеличи.  \"Газета виборча\" твърди, че земята, която притежава семейство Моравецки, понастоящем се оценява на около 70 милиона злоти (сто пъти повече от цената на придобиване), което не е отразено в имотната декларация на полския премиер. И въпреки че Моравецки прехвърлил имотите си на името на своята съпруга и тя се заела с неговите финансови и имотни дела, според вестника през 2013 г. Моравецки все още е имал контрол върху своя бизнес с недвижимости.  В отговор на публикацията на \"Газета виборча\" пресслужбата на правителството обяви, че премиерът е решил да се обърне към съда, за да бъде изяснен случаят, съобщават други полски медии. ", "date": "2019.05.21", "title": "Полша се сдоби с \"Парцелгейт\""}
{"url": "https://clubz.bg/83200-korneliq_ninova_iska_sydeben_kontrol_nad_prokuraturata", "text": "Лидерът на БСП Корнелия Нинова заяви пред бТВ, че актовете на главния прокурор трябва да подлежат на съдебен контрол. Според Нинова докладите на главния прокурор за работата, която е свършло държавното обвинение, са впечатляващи. Тя обаче изтъкна, че доверието в прокуратурата е много ниско и в обществото липсва чувството за справедливост. Не за пръв път Нинова отправя забележки към работата на държавното обвинение. Тя е доста критична, откакто настоящият водач на евролистата на БСП Елена Йончева стана обект на разследване в рамките на сагата КТБ. Нинова отрече твърденията на Бойко Борисов, че БСП готви нов Костинброд. Тя изтъкна, че БСП е единствената партия, побеждавала ГЕРБ. Според нея и сега има шанс за победа на социалистите. А дали БСП ще се върне в парламента след евровота щял да реши националния съвет.", "date": "2019.05.21", "title": "Корнелия Нинова иска съдебен контрол над прокуратурата"}
