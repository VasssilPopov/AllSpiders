{"url": "http://clubz.bg/75693-syzvezdie_se_zadava_na_tenis_turnira_sofiq_oupyn_2019", "text": "Четвъртото издание на тенис турнира \"София оупън\" (3-10 февруари 2019 г.) от АTP 250 в зала \"Арена Армеец\" се очертава да е най-силното досега. Участие са потвърдили шестима състезатели от топ 30 плюс трикратния шампион от Големия шлем Стан Вавринка (Швейцария, №66 в света), който се завръща в столицата ни. Останалите са: Карен Хачанов (Русия, №11 в света), Стефанос Циципас (Гърция, №15), Николос Басилашвили (Грузия, №21), Роберто Баутиста Агут (Испания, №24), Фернандо Вердаско (Испания, №28) и Гаел Монфис (Франция, №29). Имената им и други подробности бяха огласени на пресконференция в столичен хотел. 22-годишен руснак спря победния път на Новак Джокович Снощи Циципас спечели финалите Next Gen в Милано - заключителната надпревара за млади надежди до 21 г. Карен Хачанов пък триумфира на Мастърса в Париж миналата неделя. В момента той е №11 в световната ранглиста - най-напред от всички в списъка. Засега Григор Димитров (№19) няма да участва. Новият турнирен директор Горан Джокович, чичо на Новак Джокович, обяви, че въпреки отказа на първата ни ракета ще бъдат водени преговори за привличането му. Григор Димитров отново пропуска турнира в София Организаторите се надяват на поне още едно голямо име. Така през 2018 г. се стигна до участието на Вавринка. Не е изключено на височайша визита при ранно отпадане от Откритото първенство на Австралия през януари. Новото за догодина е турнирният директор - Горан Джокович, който заменя австралиеца Пол Макнами. В периода 2009-2012 г. той е бил начело на \"Сърбия оупън\". Увери, че ще настоява пред сегашния №1 в ранглистата да дойде в столицата ни. Горан Джокович е бил в щаба на своя племенник, познато име е в тенис средите. Наградният фонд е 525 хиляди евро, съобщиха от компанията \"Дубай дюти фрий\", която държи правата за надпреварата. От българските състезатели засега са сигурни Димитър Кузманов и младокът Адриян Андреев, който изпраща много силна година. Организаторите пазят пет \"уайлд кард\", като четири от тях най-вероятно ще са за българи, а една до последно ще се пази за звезда, каза шефът на БФ по тенис Стефан Цветков. В понеделник, вторник и сряда цените на билетите са съответно 10, 20 и 30 лева, като децата ще влизат срещу половината от тази стойност, а вторник е безплатен ден за тях. За дните от четвъртък до неделя ще се продават пакети от 150, 250 и 350 лева (в зависимост от местата) за четирите дни. Продажбата стартира на 12 ноември, понеделник. На пресконференцията присъства и спортният министър Красен Кралев, който гарантира за подкрепата на държавата за турнира. Стан Вавринка игра в София през миналата година, но отпадна на полуфинал от бъдещия шампион Мирза Башич (Босна). Въпреки това той остана доволен от приема и условията. Хачанов е считан за бъдеща голяма звезда. Както и Циципас, който игра в \"Арена Армеец\" през 2017 г., но бе отстранен на квалификациите. Басилашвили е редовен участник. Баутиста Агут е първият победител на \"София оупън\".  Вердаско и Монфис имат по няколко титли в кариерата си, и двамата са достигали до топ 10 на ранглистата. В края на 2015 г. французинът игра демонстративен мач с приятеля си Григор Димитров в \"Арена Армеец\". Григор Димитров отново пропуска турнира в София", "date": "2018.11.11", "title": "Съзвездие се задава на тенис турнира \"София оупън 2019\""}
{"url": "http://clubz.bg/75707-kak_se_osmelqvat_tezi_nahalni_avstrijski_provincialisti", "text": "Полковник Алфред Редъл заемал различни висши постове във военното контраразузнаване на Австро-Унгария до 1913 година. Именно тогава, година преди избухването на Първата световна война, го разобличават като руски шпионин. Полковникът се самоубива, за да не го изпратят на съд. Някои историци твърдят, че информациите, предадени от полковника на руския генерален щаб, са били толкова важни, че именно Редъл навярно е бил основният виновник за поражението на Хабсбургската империя. Шпионската дейност на засега неизвестния полковник от днешната австрийска армия, който беше арестуван преди няколко дни за шпионаж в полза на Москва, явно е несравнима с предателството на Алфред Редъл. Затова пък е сравним скандалът. В известен смисъл той е дори по-лош от станалия преди 105 години. По онова време Русия и Австро-Унгария са част от двата съперничещи си блока - на Антантата и Тройния съюз, които вече се готвят за война. Докато съвременна Австрия претендира за ролята на един от основните съюзници на Кремъл в Европа. Виена се застъпваше за отмяна на санкциите срещу Русия, а австрийският \"мини- Газпром\" - OMV открито подкрепя строежа на \"Северен поток 2\". Спомняме си и това, че Владимир Путин присъства лично на сватбата на външната министърка Карин Кнайсл и танцува с нея, демонстрирайки, че неговият режим изобщо не се интересува от западните санкции. Австрия беше и една от малкото западни страни, които демонстративно останаха настрана, когато през пролетта на 2018 година държавите от ЕС, САЩ и Канада масово експулсираха руски агенти в знак на солидарност с Великобритания след покушението срещу Сергей и Юлия Скрипал. Внезапно всичко се промени. Карин Кнайсл отмени визитата си в Москва. Австрийският канцлер Себастиан Курц и неговият министър на отбраната заявиха, че шпионажът срещу неутрална държава е абсолютно неприемлив и ще се отрази отрицателно на двустранните отношения. В Кремъл явно не бяха очаквали чак толкова суров тон от Виена и реагираха така, сякаш някой шофьор от правителствения гараж изведнъж е изявил претенцията да бъде назначен за министър на транспорта. Австрийският посланик Йоханас Айгнер беше привикан на обяснения в руското външно министерство. Със станалия вече типичен за наследниците на Молотов грубоват маниер на действия Сергей Лавров скастри австрийския посланик, задето Виена е дала гласност на шпионския скандал, вместо преди това кротко да го обсъди с Москва. В думите на Лавров звучаха нескрита обида и удивление. Как се осмеляват тези нахални австрийски провинциалисти, които Русия така или иначе държи в ръцете си, да изразяват някакво собствено мнение и да защитават някакъв си свой суверенитет? Възмущението на Москва явно се подхранва от особените обстоятелства около скандала. По данни на печата, анонимният (засега) последовател на Алфред Редъл е работил за Русия повече от 20 години. Излиза, че австрийското контраразузнаване не е подозирало нищо през всичките тези години. Австрийските медии твърдят дори, че шпионинът е бил разкрит благодарение на информации, подадени от германското разузнаване. Виена по принцип много внимателно се вслушва във всичко, което идва от Берлин. А сегашният сигнал оттам е недвусмислен: \"Скъпи австрийски колеги! Нали не искахте да си имате работа с руската агентура, а си мечтаехте да запазите \"особени отношения\" с Москва? Ето ви тогава информация, която просто няма как да игнорирате! Сега ще ви се наложи да застанете в общата редица с другите страни от ЕС!\". Предупреждението, което правителството на Ангела Меркел отправи, бе предназначено не само за Себастиан Курц, а и за Владимир Путин: \"Не се опитвайте да всявате разкол на западния фронт! Ние ще принудим онези, които не маршируват в строя, да влязат в крачка!\". Това е лоша новина за Кремъл. Положението е просто безизходно, особено след нетактичните изявления от страна на руското външно министерство, които амбициозният австрийски канцлер няма как да оцени другояче, освен като лична обида. Правителството на една от най-благоразположените към руското ръководство страни в ЕС сега ще бъде принудено да се дистанцира от Кремъл, за да не си навлече вътрешно- и външнополитически проблеми. Скептицизмът на австрийските политици и бизнесмени по отношение на санкциите и желанието им да поддържат делово сътрудничество с Русия няма да изчезнат. Но за тях ще бъде много трудно да го изразяват публично, ако не искат да изглеждат като лакеи на Путин. Най-забавното в цялата история е следното: австрийската преса пише, че полковникът-шпионин е молил руските си началници да го оставят на мира. Но с обещания или със заплахи, те явно са го заставяли да продължи работата си. Излиза, че за самите тях е щяло да бъде по-добре, ако не бяха проявявали чак толкова голямо старание.", "date": "2018.11.11", "title": "Как се осмеляват тези нахални австрийски провинциалисти"}
{"url": "http://clubz.bg/75699-bylgariq_na_protest_sreshtu_visokite_ceni_na_gorivata_snimki_i_video", "text": "Хиляди граждани излязоха по улиците в над 30 града в цялата страна в знак на протест срещу високите цени на горивата. Хората изразиха недоволството си и срещу увеличените данъци на старите автомобили, срещу поскъпването на задължителната застраховка \"Гражданска отговорност\", както и срещу повишаването на цените на тока, газта за отопление и ниските доходи. От МВР заявиха, че никъде не се е употребявала сила спрямо протестиращи или недоволни от протестите граждани, въпреки че е имало провокации. В  протестът премина от площад \"Батенберг\" до паметника на Васил Левски, където множеството отдаде почит на Апостола с едноминутно мълчание. Докато вървяха по своя маршрут протестиращите спираха за кратко движението на автомобилите. За малко бе блокиран \"Орлов мост\", което наложи промяна в маршрутите на градския транспорт. След като през целия ден хората в цялата страна блокираха магистрали и пътища, към 18,00 часа от МВР съобщиха, че движението е възстановено в цялата страна. Затваряне на централни булеварди и улици имаше в различни градове. Протестиращите от  спряха движението по магистралите \"Люлин\" и \"Струма\". Гражданите блокираха за кратко движението при пътен възел Даскалово, който с магистралите „Люлин“ и „Струма“ е основна пътна връзка към София, Югозападна България и Кюстендил. Над 100 автомобила от Перник тръгнаха към София, за да се влеят в протеста на жълтите павета. От  пък блокираха движението по пътя за ГКПП \"Кулата\" в района на тунел \"Железница\".  Около 300 коли се включиха в шествието там, което мина през центъра на града и продължи по пътя София-Кулата. Същият път беше блокиран и при  . Малко по-късно стана ясно, че полицията ще се намеси, за да възстанови движението по Е-79, тъй като  , след като магистралата беше блокирана повече от четири часа. Протестиращите обявиха, че няма да освободят пътя, докато правителството не подаде оставка. Освен, че бе блокиран главният път, затворен бе и обходът - третостепенното шосе, което минава през квартал Струмско-Долно Церово и Железница. Образуваха се километрични колони от чакащи автомобили, като след 18 часа вечерта търпението на шофьорите вече бе на привършване. Организаторите на протеста обясниха, че опитват да разчистят пътя, за да могат хората да си тръгнат преди да се наложи намеса на силите на реда. На Е-79 обаче все още имаше стотици хора, които нямаха намерение да си тръгнат. По време на блокадата камион се вряза в група протестиращи. По-сериозно пострада едно момиче, което е със счупена ръка. Инцидентът стана на обходния път на блокирания от демонстранти Е-79. Шофьорът на камиона е задържан, предаде Нова тв. Малко преди 19.00 часа бТВ съобщи, че след намесата на полицията движението започва да се възстановява. А самата блокада е била вдигната около час по-рано. Задръстванията обаче продължаваха да са километрични. По-рано през деня стотици автомобили в  се включиха в протеста срещу скъпите горива и с искания за достоен живот в България. Към автошествието на пловдивчани се включиха и хора от  , както и рокерските клубове в града под тепетата и майките на деца с увреждания. С надути клаксони и развявайки трибагреници, колоната от автомобили потегли преди обед от бул. „България“ и се насочи към центъра на града, като за минути централните булеварди бяха блокирани и движението беше затруднено. Близо 300 автомобила от Пазарджишко се включиха в националния протест. Магистрала \"Тракия\" също бе блокирана на няколко места - в районите на   и  . Протестиращите от Сливен бяха принудени да стигнат до магистралата пеша, след като полицаите спряха колите им. Те блокираха едното платно, а недоволни от Ямбол с колите си вече бяха спрели движението в другото. Сливналии бяха над 700 души. Протестиращите от   затвориха \"Тракия\" и пътя за  . По-рано след автошествие по улиците и пешеходен поход, старозагорци затвориха пътя Стара Загора -  . Стотици протестиращи с автомобили блокираха за близо час магистралата край  . Движението бе спряно и в двете ленти.  Очакваше се и блокада на път Е-79 в района на  .  Протестното шествие на жители на  и  блокира движението по Подбалканския път София – Бургас. Над 150 автомобила се включиха в протестно шествие в  и затвориха прохода Шипка. Над 300 жители на  и  спряха за половин час движението на пътя Русе – Варна на изхода на  в знак на протест срещу високите цени на горивата и срещу въвеждането на системата „бонус-малус” за застраховката „Гражданска отговорност”. Хората дойдоха на мирен граждански протест с децата си, други с кучетата, трети носеха кафе, защото протестът бе обявен като \"кафе на паркинга\". След като за около 30 минути той обаче се препълни с автомобили и хора и мъж със знаме поведе колона към главния път Русе – Варна, първо по пешеходния участък, после в едното в пътно платно, а когато хората излязоха на главния път и подминаха бензиностанцията, колоната стана широка колкото цялото шосе и в 11,30 ч. пътят за морето беше затворен. И от двете страни се образуваха дълги редици от автомобили, част от шофьорите слязоха и се присъединиха към протеста. В  шествието развяваше черни траурни знамена. Повече от 100 леки автомобила се включиха в  в националния протест, като преминаха по централните улици на града. Повече от двеста коли, таксита и над 400 души участваха в протестното автошествие и в  . Протестиращите заявиха:  ", "date": "2018.11.11", "title": "България на протест срещу високите цени на горивата (СНИМКИ и ВИДЕО)"}
{"url": "http://clubz.bg/75701-evgenij_dajnov_v_gerb_nastypvat_syshtata_motika", "text": "Политологът Евгений Дайнов коментира във Фейсбук протестите, предизвикани от високите цени на горивата, които се проведоха днес в цялата страна. България на протест срещу високите цени на горивата (СНИМКИ и ВИДЕО) Ето какво смята Дайнов: През 2013 г. имаше протести срещу правителството заради високите сметки за ток, които мнозина получиха посред зима. Тези протести доведоха и до оставката на първия кабинет на Бойко Борисов.", "date": "2018.11.11", "title": "Евгений Дайнов: В ГЕРБ настъпват същата мотика"}
{"url": "http://clubz.bg/75703-angela_merkel_evropejskiqt_mir_otnovo_e_zastrashen", "text": "Германската канцлерка Ангела Меркел заяви днес, че европейският проект за мир, възникнал след 1945 г., е застрашен от възхода на национализма и популизма, предаде Франс прес, цитирана от БТА. Намеквайки за политиката на президента Доналд Тръмп \"Америка на първо място\" и за скептичното му отношение към многостранното сътрудничество, Меркел предупреди, че \"липсата на комуникация и нежеланието за компромис\" могат да имат пагубни последици, предаде Асошиейтед прес. Форумът бе открит от френския президент Еманюел Макрон. На него се събраха десетки световни лидери, предаде Франс прес.  Според него светът в който живеем, е атакуван от кризи, които дестабилизират нашите общества.", "date": "2018.11.11", "title": "Ангела Меркел: Европейският мир отново е застрашен"}
{"url": "http://clubz.bg/75708-manchestyr_e_sin", "text": "\"Манчестър Сити\" би \"Манчестър Юнайтед\" с 3:1 в дерби, което не беше точно дерби от Висшата лига. \"Небесносините\" доминираха тотално и можеха да спечелят и по-убедително, а гостите само веднъж реално стигнаха до вратата на шампионите. След 12 кръга разликата в точките между двата тима е 12. \"Гражданите\" са първи, а \"червените дяволи\" - осми, като изостават и на цели 7 пункта от топ 4. За пореден път \"Юнайтед\" влезе \"заспало\" в мач и този път не се случи чудо - както в Торино преди броени дни. Също и през април, когато тимът на Жозе Моуриньо обърна съперника си с 3:2 от 2:0 за \"Сити\". Давид Силва откри резултата в 12-ата минута с атака, която е маркова за стила на игра на отбора, пък и за двубоя. Цялото полувреме мина под знака на превъзходство на \"небесносините\". Те отнемаха топката в средата на терена или в половината на гостите си и създаваха опасности на висока скорост.  \"Юнайтед\" пък нито веднъж не застраши вратаря Едерсон, беше плах и дезориентиран. \"Сити\" нанесе втория си удар - и може би решителен, в 48-ата, когато Серхио Агуеро направи двойно подаване с Риад Марез и от малък ъгъл едва не \"счупи ръцете\" на Давид де Хеа, който не реагира - 2:0. Нататък Рахим Стърлинг направи пропуски. В 57-ата минута Ромелу Лукаку влезе като смяна и веднага изработи дузпа за гостите. Антони Марсиал намали и върна надеждите на \"Юнайтед\". Те обаче не траяха дълго, макар че в тези минути играта бе равностойна. Много бързо Давид Силва (направи страхотен мач) и компания си върнаха контрола и отново заредиха заплахи пред Де Хеа. В 86-ата Илкай Гюндоган сложи край на каквато и да било интрига - 3:1.  \"Арсенал\" - \"Уулвърхемптън\" 1:1, \"Челси\" - \"Евертън\" 0:0, \"Ливърпул\" - \"Фулъм\" 2:0. \"Сити\" има 32 точки, \"Ливърпул\" е с 30, \"Челси\" има 28, \"Тотнъм\" - 27, \"Арсенал\" - 24 и т.н.", "date": "2018.11.11", "title": "Манчестър е син"}
{"url": "http://clubz.bg/75698-blagodenstvieto_na_evropa_se_dylji_na_amerikanskiq_qdren_chadyr", "text": "Днес се навършват 100 години от края на Първата световна война. Въпреки, че войната е следствие на мащабни противоречия и конфликти между основните велики сили на Европа, нейното избухване не е предизвестено и неизбежно. Възможни са и други сценарии за развитие на сложните взаимоотношения между големите европейски сили, които биха съхранили ролята на Стария континент като център на международната система през 20 век и биха дали възможност \"златното столетие\" от епохата на Европейския концерт да продължи, макар и в променени условия. За съжаление, в историята се случва друго. Първата световна война разрушава Европа, изтощава позициите на основните европейски сили, 35 милиона души загиват, войната е последвана от икономическа катастрофа. В резултат от Първата световна война се реализират \"сценариите на преизподнята\" - болшевишката революция от 1917 г., идването на фашизма на власт в Италия (1922 г. ) и победата на германския нацизъм (1933 г.). Така разрушенията и конфликтите, породени от Първата световна война залагат причинно-следствените връзки, водещи към още по-мащабен и кръвопролитен конфликт - Втората световна война. Европа никога не се възстановява от разрушенията на тези две войни. През епохата на Студената война Западна Европа реализира своя мащабен проект за интеграция в Европейската общност и Европейския съюз, към който по-късно се присъединяват и посткомунистическите общества на Източна Европа. Но европейското благоденствие и успехът на интеграцията са възможни преди всичко в резултат на американския ядрен чадър през Студената война и позицията на САЩ като единствена свръхсила след краха на комунизма. Европа продължава да бъде изключително уязвима и крехка в своята неспособност да се превърне в самостоен стратегически фактор и фактор за своята собствена сигурност. Промяната на международната система след 2010 г. към нов цикъл на геополитическо съперничество, идването на власт във Вашингтон на Доналд Тръмп и възраждането на руската геополитическа агресивност са фактори на нестабилност, които чертаят неблагоприятни перспективи за европейското бъдеще. Основите на тази слабост на Стария континент се залагат в годините преди Първата световна война, когато европейските сили самоуверено и без достатъчна отговорност заменят механизмите на международно сътрудничество на Европейския концерт с епоха на съперничество, ескалирала до открит военен конфликт. Днешна Европа е пацифистка, но това вече е недостатъчно и неадекватно. Уроците на историята трябва да се четат и преосмислят от всяко поколение в зависимост от предизвикателствата, пред които то се изправя. Кристофър Кларк дава една нова и оригинална интерпретация на причините, довели до Първата световна война в своята книга \"Лунатици\". Инерцията и самоувереността на европейските политически елити са част от причините за избухване на войната. Трудно можем да се абстрахираме от аналогиите с днешния ден. За да направим тези аналогии - и да извлечем поуките от тях, трябва да познаваме историята. Една от основните беди на човечеството през всички епохи е, че хората много малко четат история.      ", "date": "2018.11.11", "title": "Благоденствието на Европа се дължи на американския ядрен чадър"}
{"url": "http://clubz.bg/75705-ludogerec_prechupi_beroe_v_kraq", "text": "\"Лудогорец\" отново поведе еднолично с три точки аванс в Първа лига. В последен мач от 15-ия кръг \"орлите\" измъкнаха 1:0 срещу \"Берое\" с помощта на гол на Джоди Лукоки 9 минути преди края. Поне попадението си струва - падна след красив удар с глава на остроето от центриране на Натанаел отдясно на атаката. Така в последната за годинатта пауза заради националните отбори \"Лудогорец\" натрупа 38 точки, ЦСКА-София и \"Левски\" имат съответно 35 и 34, а \"Берое\" е четвърти с 27. \"Орлите\" срещнаха трудности да се справят със защитата на беройци през първото полувреме. При най-добрата им възможност Клаудиу Кешеру отправи удар, но вратарят Душан Перниш парира удара. Това бе най-интересната голова възможност преди почивката. Гостите застрашиха Ренан само веднъж - при акция на Борислав Цонев. След антракта натискът на домакините стана по-силен. Старозагорци само се бранеха. Марселиньо и компания отново много чисти ситуации за гол, но отправиха повече удари. Марселиньо, Вандерсон, Кампаняро и Шверчок не сполучиха от добри позиции. Така Лукоки получи шанс в 81-ата и успя да го оползотвори. Двубоят няма да се запомни с нищо друго. Същото се отнася за срещата \"Славия\" - \"Локомотив\" (Пловдив) 1:1, която пък ще се запомни с ранния гол на гостите - в 18-ата секунда, и със сбиването след края на срещата, продължило и в тунела. Червен картон получи Димитър Везалов от \"белите\". \"Ботев\" (Враца) пък ознаменува завръщането на стадиона в града си (досега домакинстваше в Монтана) с победа с 1:0 срещу \"Дунав\" (Русе). Имаше 8000 зрители на стадион \"Христо Ботев\", който вече има осветление.", "date": "2018.11.11", "title": "\"Лудогерец\" пречупи \"Берое\" в края"}
{"url": "http://clubz.bg/75695-putin_i_trymp_se_zdravisaha_kraj_triumfalnata_arka_snimki", "text": "Президентите на Русия и САЩ Владимир Путин и Доналд Тръмп си стиснаха ръцете край Триумфалната арка, съобщиха световните агенции. Двамата, заедно с лидерите на десетки други държави, участваха в мемориалните мероприятия в чест на навършването на 100 години от края на Първата световна война. Те се провеждат в Париж. Путин пристигна последен, а Тръмп няколко минути преди него. Руският лидер се здрависа и с президента на Франция Еманюел Макрон и канцлера на Германия Ангела Меркел. Германският президент Франк-Валтер Щайнмайер положи венец на военния мемориал Кенотаф в центъра на Лондон по повод стогодишнината от примирието, с което се слага край на Първата световна война, предаде ДПА, цитирана от БТА. Щайнмайер е първият германски лидер, включил се в британската церемония в памет на загиналите. Той полага венеца \"от името на германския народ в исторически акт на помирение\", заяви британското правителство преди церемонията. Щайнмайер пристигна заедно с принц Чарлз, който положи първия венец от името на майка си, 92-годишната кралица Елизабет Втора, която наблюдаваше церемонията от балкон наблизо.   ", "date": "2018.11.11", "title": "Путин и Тръмп се здрависаха край Триумфалната арка (СНИМКИ)"}
{"url": "http://clubz.bg/75696-bylgarski_film_s_nagradi_ot_festival_v_germaniq", "text": "Българският игрален филм \"Ирина\" спечели още две престижни международни награди - за най-добра актриса на Мартина Апостолова и най-добър дебют на режисьорката Надежда Косева на 28-ия кинофестивал в Котбус, Германия, съобщават продуцентите от \"Арт фест\", цитирани от БТА. Отличията идват само ден след като \"Ирина\" взе наградата за най-добър филм в международния конкурс на 16-ия кинофестивал в Тирана, отбелязват от екипа.  В ролята на Ирина е младата актриса Мартина Апостолова, дебютантка в игралното кино. В останалите роли са Христо Ушев, Ирини Жамбонас, Касиел Ноа Ашер, Александър Косев, Красимир Доков. Сценарият е на Светослав Овчаров, Боян Вулетич и Надежда Косева. Оператор е Кирил Проданов, композитор - Петър Дундаков, продуцент - Стефан Китанов. Световен разпространител на филма е френската компания Alpha Violet. Продукцията е осъществена с подкрепата на Националния филмов център, програмата \"Творческа Европа - МЕДИА\" на ЕС и Югоизточната европейска филмова мрежа. Международното представяне на филма е подкрепено от Националния фонд \"Култура\".", "date": "2018.11.11", "title": "Български филм с награди от фестивал в Германия"}
{"url": "http://clubz.bg/75694-bsp_brani_svoite_deputati_ot_korporativni_organizacii", "text": "Националният съвет на БСП защити своите депутати от опитите да им бъдат ограничавани конституционните права. В декларация, приета от пленума днес, се казва, че тези опити от корпоративни организаци нарушават конституционния ред. Преди дни от Камарата на строителите поискаха оставката на соцдепутати и дори заплашиха, че няма да ги допуснат до пленарната зала. Ето какво се казва в декларацията:", "date": "2018.11.11", "title": "БСП брани своите депутати от корпоративни организации"}
{"url": "http://clubz.bg/75700-plenumyt_na_bsp_osvobodi_jordan_michev_kato_id_shef_na_duma", "text": "Пленумът на БСП освободи Йордан Мичев от поста и.д. главен редактор на в. \"Дума\". Така на практика социалистите бламираха своя лидер Корнелия Нинова, чиято номинация бе Мичев. Въпросът с неговото назначение е бил повдигнат от опозицията срещу Нинова, която организира и подписка по темата преди дни. В изказване на пленума самият Мичев е обявил, че се оттегля от поста. Пленумът е решил, че от утре започва конкурс за нов главен редактор на партийния ежедневник със срок до януари. Дотогава начелона вестника ще е Ивелин Николов, който се оказва че е единственият легитимно избран на този пост в последните години - след гласуване на Националния съвет. Пред Клуб Z участници в пелнума разказаха, че Николов е назначил Мичев за първи зам.-главен редактор.", "date": "2018.11.11", "title": "Пленумът на БСП освободи Йордан Мичев като и.д. шеф на \"Дума\""}
{"url": "http://clubz.bg/75688-cecka_cacheva_ochakva_pohvala_ot_ek_za_usiliqta_na_instituciite_u_nas", "text": "Правосъдният министър Цецка Цачева заяви, че очаква ЕК да похвали усилията на институциите в новия си доклад по Механизма за сътрудничество и проверка. Докладът се очаква да бъде оповестен следващата седмица. Пред бТВ Цачева коментира срива на Търговския регистър от преди няколко месеца. Според нея обаче този срив не е причина в администриращата го Агенция по вписванията да не си раздадат бонуси. Все пак в момента има проверка за целесъобразността и законосъобразността на раздаваните бонуси, като доклад по въпроса са очаква в следващите дни. Шефката на регистъра Габриела Козарева пред дни не уточни колко точно е собствения бонус като стана ясно, че той е в границите между 700 и 3000 лв. Според Цачева обаче тя е поела агенцията в критичен момент и свършеното от нея трябва да бдъе оценено. Цачева коментира и изявлението на президента Румен Радев, в което той съзря икономически интереси в законодателството. И допълни:", "date": "2018.11.11", "title": "Цецка Цачева очаква похвала от ЕК за усилията на институциите у нас"}
{"url": "http://clubz.bg/75689-proliven_dyjd_otloji_pyrvoto_superklasiko_snimki", "text": "Първият финал за \"Копа Либертадорес\" между аржентинските \"Бока Хуниорс\" и \"Ривър Плейт\" беше отложен с 24 часа заради проливен дъжд в Буенос Айрес. Срещата на стадиона на \"Бока\", известен като \"Ла Бонбонера\", трябваше да започне снощи.  Бурята обаче наводни терена, така съдиите и представителите на конфедерацията на Южна Америка бяха принудени да не дадат начало на очаквания с огромен интерес във футболния свят двубой. Ел класико? Не, най-големият мач във футбола е Суперкласико Вечните съперници \"Бока\" и \"Ривър\" за първи път са на финал на турнира, аналог на Шампионската лига. 105-годишното им съперничество е известно като Суперкласико.  Първият съдийски сигнал първоначално бе отложен с два часа, но после окончателно отложен, когато стана ясно, че метеорологичните условия няма да се променят. Феновете на \"генуезците\" останаха разочаровани, макар че самите те трудно си проправиха път до стадиона заради наводнените улици. В Аржентина има правило гостуващи запалянковци да не присъстват на мачове. Тимът на \"Ривър Плейт\" пък изобщо не тръгна от стадиона си, който е на около 10 км от \"Ла Бонбонера\". Когато властта опитва да уреди мач безплатно по телевизията Малко по-късно срещата бе насрочена за 21 часа тази вечер българско време. Няма гаранция обаче, че ще започне, тъй като в аржентинската столица ту вали, ту спира. И прогнозите не са благоприятни за футболното зрелище. Когато властта опитва да уреди мач безплатно по телевизията", "date": "2018.11.11", "title": "Проливен дъжд отложи първото Суперкласико (СНИМКИ)"}
{"url": "http://clubz.bg/75653-za_drugata_nova_godina_gaz_po_turski_potok", "text": "Газопроводът \"Турски поток\", който пренася руски природен газ през Турция в Европа, ще бъде завършен до края на 2019 г. - както е по план, съобщи говорителката на проекта Аслъ Есен. Русия пак ни подава моркова с \"Турски поток\" При посещение на съоръжение на \"Турски поток\", разположено в руския крайбрежен град Анапа, Есен заяви, че морската част на газопровода ще бъде завършена на 95% до края на месеца. \"Турски поток\" получи руски кредит от  €2.142 млрд.   Компресорната станция \"Руская\" беше в центъра на визитата като първата от верига съоръжения, създадени за проекта \"Турски поток\". Станцията е важна част от гигантската мрежа на руската държавна компания \"Газпром\", състояща се от 172 000 километра газопроводи и 254 компресорни станции. Основната функция на \"Руская\" е да осигури налягане, за да се \"придвижи\" синьото гориво на 930 километра по дъното на Черно море. Капацитетът, който \"Турски поток\" осигурява, е 31.5 милиарда кубически метра годишно. Само на 3.5 км от станция \"Руская\", Анапа е мястото, където е построено съоръжение за установяване на земя - последната дестинация, преди подводната секция на тръбопровода да започне своето пътуване до Турция. България и Гърция се конкурират за втората тръба на \"Турски поток\"  Преносът на природен газ ще отнеме около 52 часа от руската \"Анапа\" до дестинацията в Турция, в Кайъкьой, разположена в провинция Къркларели в северозападна Турция. Контролната зала, в която ще бъде наблюдаван преносът на природен газ, ще бъде разположена в централата на проектната компания \"Турски поток\" в Амстердам, Холандия. Борисов: Москва и Анкара са съгласни \"Турски поток\" да стига до нас \"Турски поток\" е проектиран да работи поне 50 години. Проектът се състои от две линии, всяка от които е с дължина 930 км и капацитет от общо 31.5 млрд. куб. метра капацитет. \"Турски поток\" получи руски кредит от  €2.142 млрд.   България и Гърция се конкурират за втората тръба на \"Турски поток\"  Борисов: Москва и Анкара са съгласни \"Турски поток\" да стига до нас", "date": "2018.11.11", "title": "За другата Нова година - газ по \"Турски поток\""}
{"url": "http://clubz.bg/75690-germanska_kompaniq_za_avtomobilen_interior_investira_u_nas", "text": "Германска компания ще разкрие 700 нови работни места в района на Русе. Това стана ясно по време на среща на заместник-министъра на икономиката Александър Манолев с ръководството на компанията БАДЕР /BADER GmbH & Co. KG/, която се проведе в Службата ни по търговско-икономически въпроси в Берлин, съобщи пресцентърът на министерството на икономиката. цитиран от БТА. БАДЕР е в топ 3 в света на компаниите за автомобилен интериор, а клиенти са й водещи автомобилни производители като BMW, Mercedes, Audi и др. Компанията планира да обособи фабрика у нас за луксозно покритие на автомобилни седалки и щамповане на елементи, като целта й е да стартира производство през втората половина на 2019 г. При пълна заетост предприятието ще осигури между 700 и 800 работни места в региона.  По думите му, сред високотехнологичните производства, това е браншът, който привлича най-много чуждестранни инвестиции. В последните години се забелязва тенденция за разширяване на съществуващи и установяване на нови производства в сектора, които произвеждат за водещи автомобилни марки. Успешни проекти са реализирани от инвеститори от Германия, Франция, Белгия, Япония, Великобритания и много други, стана ясно по време на срещата.  Зам.-министър Манолев се ангажира да им съдейства с цялата нужна административна подкрепа и отправи покана следващата среща с мениджмънта на компанията да се състои в България.  БАДЕР са един от най-старите и авторитетни производители на автомобилен интериор в света. Те имат повече от 11 300 служители и производства на пет континента.", "date": "2018.11.11", "title": "Германска компания за автомобилен интериор инвестира у нас"}
{"url": "http://clubz.bg/75691-rumen_radev_se_sreshtna_s_donald_trymp_v_parij", "text": "Държавният глава Румен Радев проведе разговор с президента на САЩ Доналд Тръмп в Париж. Това става ясно от публикация в официалния профил на президента Румен Радев в социалната мрежа \"Фейсбук\". Срещата между двамата президенти се състоя по време на посещението им в музей д‘Орсе. Не се съобщава колко е продължила срещата и каква е била темата на разговора. Румен Радев е на посещение във Франция по покана на президента Еманюел Макрон за участие в Парижкия форум за мир и отбелязването на 100 години от края на Първата световна война. Преди няколко месеца подобна среща с Тръмп имаше и премиерът Бойко Борисов в Ню Йорк. Борисов се ръкува с Тръмп в Ню Йорк (СНИМКИ) Малко по-късно Радев успя да се снима и с президента на Русия Владимир Путин   ", "date": "2018.11.11", "title": "Румен Радев се срещна с Доналд Тръмп в Париж"}
{"url": "http://clubz.bg/75692-rykuvane_za_borisov_potupvane_za_radev_kapriz_na_demokraciqta", "text": "Преди няколко месеца премиерът Бойко Борисов оповести във Фейсбук, че се е ръкувал с президента Доналд Тръмп. Борисов се ръкува с Тръмп в Ню Йорк (СНИМКИ) Днес президентът Румен Радев пък се похвали, отново във Фейсбук, че Тръмп го е потупал по рамото. Румен Радев се срещна с Доналд Тръмп в Париж Каква точно е ползата на България от тези две срещи е един твърде спорен въпрос. Да оставим настрана, че за една голяма част от обществата в САЩ и Западна Европа Тръмп е просто една смешка, едно недоразумение, случайно станало лидер на свободния свят, един каприз на демокрацията. По-важното е какво имаме ние като президент и премиер. И какво точно мислят, че печелят премиерът и президентът, като се хвалят с подобни събития. Отговорът няма как да ни се хареса. Що за хора са онези, които приемат потупванията и ръкуванията за толкова голям политически капитал, че бързат да се похвалят с тях? Що за хора са онези, за които ръкуванията и потупванията, пък били те и от президента на САЩ, независимо кой е той, очевидно са част от вътрешнополитическата им конкуренция? Тези хора са всичко друго, но не и политици и държавници. Няма как да имаш психологията на пудел и същевременно да имаш претенцията да си водач на своя народ. Очевидно и Борисов, и Радев, също като този, за чиито ръкувания и потупвания се конкурират, са политически недоразумения, случайно застанали начело на България. И също като Тръмп са каприз на демокрацията. Ясно е, че ако си президент или премиер на България, няма как просто да подминеш президента на САЩ, когато той преминава покрай теб. Но няма защо да бързаш да се хвалиш публично с подобни събития, които очевидно са по-скоро протоколни и може би дори случайни. Не беше толкова отдавна времето, когато двамата се изредиха и в Москва, за да измолят благоволение от Владимир Путин. Там унижението, което те причиниха на България, беше дори по-голямо. Борисов: Москва и Анкара са съгласни \"Турски поток\" да стига до нас Какво ще спечелят премиера и президента от хвалбите си във Фейсбук? Техните верни фенове вече започнаха да се джафкат в социалните мрежи. Но те са си техни. Докато мнозина от онези, за чието внимание те вероятно се борят, за пореден път ще се почувстват отвратени. Че живеят в държава, чиито премиер и президент нямат елементарно чувство за достойнство. Отдавна е ясно, че враждата между Борисов и лидера на БСП Корнелия Нинова е по-скоро за пред публиката. И че социалистите много трудно могат да бъдат наречени истинска опозиция на ГЕРБ. Очевидно обаче и Радев твърде много прилича на Борисов, за да бъде възприеман като негов контрапункт, още по-малко като алтернатива. Поне що се отнася до ръкуванията и потупванията от Великите сили, които и за двамата явно са като слънцето и въздуха за всяко живо същество. Румен Радев се срещна с Доналд Тръмп в Париж Борисов: Москва и Анкара са съгласни \"Турски поток\" да стига до нас", "date": "2018.11.11", "title": "Ръкуване за Борисов, потупване за Радев. Каприз на демокрацията"}
{"url": "http://clubz.bg/75685-iztokyt_haresva_trymp_zapadyt_se_otvrashtava_ot_nego_zashto", "text": "Когато Доналд Тръмп казва нещо, думите му обикновено звучат шокиращо, дори вулгарно, но и вярно, твърди американският консервативен публицист Тъкър Карлсън. Самият той се уверил в това, когато веднъж си позволил да се подиграе на Тръмп заради прическата му. А президентът контраатакувал с думите: Карлсън може и да има по-добра прическа, но аз имам повече секс от него (\"I get more pussy\"). Как въобще е възможно Тръмп да каже подобно нещо, възмущава се Карлсън, който все пак признава, че в случая Тръмп е прав. В Източна Европа също обичат солените изрази, а политиците там често са твърде недодялани. Чешкият президент Милош Земан например обяви \"смърт на въздържателите и вегетарианците\", а неотдавна заяви по адрес на природозащитниците, че би ги \"запалил и уринирал върху тях, а остатъците им - осолил\". Нека припомним и изказването на полския лидер Ярослав Качински, който беше определил мигрантите като приносители на \"паразити и едноклетъчни\". Може би това е една от причините, поради които ние в Източна Европа изпитваме далеч по-положително отношение към Тръмп, отколкото например германците. Ние обичаме провокациите, истинските мъжкари, които говорят направо. И колкото по-груб език използват, толкова по-добре. Но не само в Тръмп се крие причината затова, че в Германия и в Западна Европа се отвращават от него, а в Източна Европа го уважават. Източна Европа харесва Тръмп, защото харесва Америка. Страните от „стария“ ЕС са принципно по-зле настроени към Америка, макар че сами обичат да се причисляват към същия този „Запад“ – което важи с особена сила за Германия. А „Западът“, това все пак е пределно ясно, всъщност са само САЩ и Великобритания. Само тези две държави са готови да защитават свободата - ако се наложи и с оръжие. Остатъкът е бюрократичната, обсебена от мания за регулации и често пъти малодушна континентална Европа, чиито интелектуални елити навремето бяха готови да попречат на тогавашния американски президент Роналд Рейгън да спечели Студената война.      Скептицизмът на западноевропейците, включително и на германците към Америка е ясно забележим. Според актуално изследване на Института Пю, само 30 процента от германците и 38 на сто от французите имат положително отношение към САЩ. В Полша и Унгария обаче настроенията са категорично в полза на Америка - съответно 70 и 63 процента от населението я харесват. Почти шизофренично звучи, че 54 процента от германците имат положителна представа за Китай. Тоест, комунистическата държава с диктаторски уклон се оценява по-добре, отколкото демократична Америка! В Полша и Унгария това е точно обратното. 58% от германците все пак биха желали САЩ да останат водеща световна сила, но пък 19% от тях биха предпочели да видят в тази роля Китай. В Полша везните са силно наклонени в полза на САЩ – 68 процента срещу едва 6 процента за Китай. Затова в Източна Европа с право се питат какво се случва в главите на германците. Източноевропейците имат положително отношение към Америка и недотам положително към Тръмп. Германците, както и Западна Европа въобще пренасят отвращението си към Тръмп върху цялата Америка. Одобрението за Тръмп сред източноевропейците (35%) е по-високо, отколкото в Западна Европа (около 10%). И все пак и на Изток то се движи в умерени граници. Източноевропейците се доверяваха повече на предшественика му Барак Обама - отново по данни на Института Пю Рисърч. След избирането на Тръмп за президент доверието към него спадна и в Източна Европа, но това не се отрази на положителното  отношение към САЩ като цяло. Друго поведение наблюдаваме при западноевропейците: те не харесваха Америка на Джордж Буш, намираха я отново привлекателна при Барак Обама, а сега при Доналд Тръмп отново я осъждат. От това може да се заключи, че хората в Източна Европа се вглеждат по-внимателно в нещата и мислят по-реалистично. Да вземем например поведението на Тръмп. Какво ни подсказва то? Че президентът има характер. А Източна Европа обича хората с характер. Ето да кажем отношението му към мигрантите - и на Изток  мислят като него. А посланието му \"Америка преди всичко?\" – Ами и Орбан повтаря: \"Унгария на първо място\", а пък във Варшава казват: \"Полша на първо място\". Нима това означава, че на Тръмп не бива да се вярва? Само защото иска най-вече да се грижи за доброто на американците, също както източноевропейците искат да се грижат за своето? Всичко това е напълно нормално - и честно. Въпросът, който явно занимава източноевропейците, но в значително по-малка степен от западноевропейците, гласи: къде се припокриват техните интереси с тези на САЩ и къде не. Какво например означава търговската война на Тръмп срещу ЕС? – Тя вреди и на източноевропейците, защото те са част от ЕС. А усилията му да отслаби ЕС политически? Това пък може и да е от полза за Изтока, щом като Западна Европа го принуждава да върши неща, с които той не е съгласен. С други думи Източна Европа смята, че трябва да се бори срещу негативите, предизвикани от Тръмп, но пък да го подкрепя, когато има полза от него и когато това помага да се постигат прагматични компромиси. Тръмп е уверен, че САЩ са и трябва да останат най-могъщата страна в света. Именно тази Америка е най-голямата гаранция за сигурност, за която Източна Европа би могла да си мечтае. Но една Америка, която не желае повече да е доминираща сила в света, явно не желае да защитава и източноевропейците. Със сигурност германците няма да тръгнат да ги защитават, ако се наложи, нито пък французите ще го направят - например от руснаците. С тях източноевропейците, естествено, ще продължават да поддържат отношения и да търгуват, докато Москва не започне да се превръща в заплаха за тях.", "date": "2018.11.11", "title": "Изтокът харесва Тръмп, Западът - се отвращава от него. Защо?"}
{"url": "http://clubz.bg/75686-privyrjenici_na_es_gotveli_prevrat_na_tereza_mej", "text": "Привърженици на оставането в ЕС готвят „преврат“ на Тереза Мей, пише неделният британски вестник  . Бившият министър Джо Джонсън - който подаде оставка заради \"Брекзит\" обаче отрече, че оркестрира \"преврат\" срещу Тереза Мей, след като намекна за по-нататъшни министерски оставки в подкрепа на втори референдум. Джо Джонсън - брат на бившия външен министър Борис Джонсън, предупреди, че Великобритания се насочва към нещо \"неотменимо глупаво\". Бившият министър на транспорта шокира Тереза Мей и останалата част от кабинета вчера, като обяви оставката си в знак на протест срещу това, как се развива сделката за \"Брекзит\". Джо Джонсън, който по време на референдума от 2016 г. се застъпваше за оставане в ЕС, каза пред Ник Робинсън от ВВС, че сега призовава за втори референдум. Братът на Джонсън: Сделката за \"Брекзит\" е ужасна грешка Интервюиращият попита: Джонсън отрече: Бившият министър твърди, че знае и за други в кабинета, които \"обмислят сериозно\" дали да приемат преговорите на Тереза Мей. Европейският съюз е отхвърлил ключови предложения на Тереза Мей за Брекзит, пише от своя страна неделното издание на британския вестник  цитиран от \"Фокус\". Тереза Мей по-рано заявяваше, че страните са договорили 95% от цялото споразумение, докато Брюксел и Лондон все още не могат да разрешат различията по редица въпроси, включително границата между Северна Ирландия и Ирландия. В същото време външният министър на Обединеното кралство Джеръми Хънт заяви, че Великобритания и ЕС ще се споразумеят до края на ноември. Според вестника британският премиер се надява да обедини кабинета си и да преодолее \"крайната бариера\" в преговорите с ЕС, като предложи създаването на \"независим механизъм\" за решаване на \"митническия пъзел\". Някои виждаха в този механизъм възможността да се избегне твърдата граница със Северна Ирландия. Брюксел обаче заяви, че е възможно да се контролира спазването на решенията само в рамките на Европейския съд. Освен това се съобщава, че четирима министри, които се противопоставят на \"Брекзит\", са готови да напуснат правителството на Мей.  Тереза Мей: 95% е готова сделката между Лондон и Брюксел за \"Брекзит\" Великобритания може да не е в състояние да постигне споразумение за Брекзит с Европейския съюз, защото спорните въпроси все още блокират преговорите, призна министърът на търговията Лиъм Фокс, цитиран от  \"Очертава се труден край на преговорите\", подчерта Фокс пред Sky News в събота. Той заяви, че ако Великобритания не успее да се справи с нерешените въпроси като границата на Северна Ирландия, \"може да не успеем да постигнем споразумение с Европейския съюз\". Предпазният механизъм, планът за извънредни ситуации, предназначен да запази отворената граница между Северна Ирландия и Република Ирландия, докато Великобритания и ЕС уредят бъдещите си отношения, остава основната пречка пред по-широката сделка за оттегляне между двете страни. Попитан дали няма да подаде оставка, ако предпазният механизъм няма край, оставяйки Обединеното кралство обвързано с правилата на ЕС, Лиъм Фокс каза: Фокс също призна, че Великобритания дори не е започнала да обсъжда подробностите на бъдещото си търговско споразумение с Европа. Това признание идва, точно когато плановете за \"Брекзит\" на Тереза Мей са подложени на силен натиск след оставката на транспортния министър Джо Джонсън.  Тереза Мей: 95% е готова сделката между Лондон и Брюксел за \"Брекзит\"", "date": "2018.11.11", "title": "Привърженици на ЕС готвели преврат на Тереза Мей"}
{"url": "http://clubz.bg/75651-15_otkritiq_ot_pyrvata_svetovna_vojna_cip_rychen_chasovnik_parashut", "text": "На 11 ноември 1918 г. е подписано Компиенското примирие, с което започва краят на Първата световна война, военният конфликт, довел до смъртта на над 15 млн. души. Войната оставя на човечеството и някои неочаквани иновации. 100 години след края на кръвопролитния сблъсък, довел до огромни човешки загуби и териториални преразпределения и сътресения, Би Би Си предлага кратък преглед на тези полезни изобретения, които правят живота по-лесен. След 1917 г. преливането на кръв започва масово да се прилага. Това е предшествано от три открития - че има кръвни групи, че малко добавяне на натриев цитрат - натриеви соли на лимонената киселина - пречи на кръвосъсирването, както и че кръвта може да се съхранява в хладилник.  Благодарение на кръвопреливането в голяма степен са оцелели тогава 92 на сто от ранените британци. Новозеландският хирург Харолд Гилис, който по време на войната служи в британската армия, пръв започва да присажда на лицата на пациенти кожа от други участъци на телата им. За да може доколкото е възможно да върне на пациентите си нормалния им вид, той даже се консултирал и със скулптори. След войната обобщил опита си в капиталния труд \"Пластичната хирургия на лицето\" и създал първата в света клиника по пластична хирургия. Първата алуминиева протеза е създадена през 1912 г. от британския инженер Чарлз Дезутер за неговия брат Марсел, пилот-любител, който загубил крака си при катастрофа на аероплана му. Благодарение на тази протеза Марсел могъл отново да лети. През Първата световна война протезите започват масово да се произвеждат. Алуминиевата струвала два пъти повече от дървената, но била много по-лека и служела много по-дълго. През 1916 г. берлинският лекар Карл Гулдчински започва да нагрява с кварцова лампа деца, които страдали от рахит и от недохранване. За лятото той предписвал на младите се пациенти слънчеви бани. Когато емпирически се доказва, че новият метод помага за укрепването на костите, в цяла Германия децата започват да стоят пред кварцовите лампи. По-късно се изяснило, че ултравиолетовите лъчи улесняват преработката в организма на витамин D, необходим за усвояването на калция. Френският фронтови хирург Рене Льориш предлага лекарите и медицинските сестри в операционната да влизат със сини дрехи и шапки вместо с бели, за да се различава хирургическата униформа от останалите и по-лесно да се контролира нейната стерилност. След войната тази практика се наложила в целия свят. До Първата световна война за превързване на ранени се използвали или изсушен торфен мъх, който притежава антибактериални свойства, или меки влакнести тъкани. След началото на войната всички светски дами са смятали за свое най-достойно и патриотично занимание изработването на такива превръзки. През 1914 г. американската компания Kimberly-Clark патентова памучната вата, която започва да се ползва масово в болниците на държавите от Антантата. Медицинските сестри харесали нововъведението и му намерили и други приложения. След войната търсенето на превързочни материали спаднало. В складовете на Kimberly-Clark останало огромно количество вата, която трябвало да бъде употребена. Така през 1920 г. в продажба били пуснати първите дамски превръзки от марката Kotex Мъжете и жените започват да подражават на военните в облеклото. Това, с което се отличава стилът \"милитари\", е пясъчният или маслинов цвят, широките рамене на силуета и пришитите джобове. \"К(ха)ки\" на хинди означава \"прашен\". Британците първи обличат войниците си в униформи с цвят \"каки\" по време на Бурската война. Френският военен министър Южен Етиен заявява: \"Червените панталони – това е френската армия\". Французите носели червени панталони още от времето на Наполеон. Картечният огън, на който са подложени войниците му обаче, бързо го кара да забрави традициите и войнския шик. Още едно модно понятие, появило се във военните времена, е \"френч\". То идва от името на британския фелдмаршал Джон Дентон Пинкстън Френч. Той носел военна куртка с подвижна яка, специфика в закопчаването и големи джобове, каквито после се появили в униформите навсякъде по света.  В цивилната политика за първи път френч облякъл руснакът Александър Керенски. Дълги години така се обличал и Йосиф Сталин, докато не сменил френча с маршалски мундир. Първата световна война въвежда модата на кожените якета/куртки, те имат сериозното предимство, че в тях не се задържат въшки. Били внесени в Русия в големи количества малко преди революцията, а при болшевиките стават неофициална униформа на комисарите и чекистите. След войната тези якета стават популярни по целия свят заради тяхната практичност и красота. През 1913 г. емигриралият в Америка швед Гидеон Суиндбек патентова ципа. Промишлеността не проявява интерес към изобретението, което впоследствие е изпробвано от британските и канадските моряци по време на войната – макар и първо не на дрехи, а на книжни кесии за дребни ценности. През 20-те години на 20 век изобретението било забелязано от модната дизайнерка Елза Скиапарели и компанията Hermes, които започват да произвеждат дамски чанти с цип. От 1937 г. циповете вече се използват за закопчаване на мъжки панталони. С началото на военните действия си спомнили за парашутите, които били изобретени доста по-отдавна. Смята се, че още Леонардо да Винчи прави първите скици на подобно приспособление. За първи път с нещо като парашут скочил парижанинът Андре-Жак Гарнерен на 22 октомври 1797 г.  - от самоделен водороден балон от височина 400 m над парижкия парк Монсо. В началото на XX век германката Кете Паулус изобретява сгъваемия парашут. Тя е една от първите жени-парашутисти. Появява се и самолетът. Не е възможно използването на парашут, който да виси отвън, както е при балоните. Така идва историческата 1911 година. Руският запасен артилерийски поручик Глеб Евгениевич Котелников създава първия в света раничен парашут. Той представлява неголяма, надяваща се на гърба металическа раница, в която се намирало легло, монтирано на две спирални пружини. Върху леглото се скатавали въжетата, а върху тях – куполът на парашута, който бил от коприна с диаметър 7 m и 40 cm, съшит от 24 трапецовидни сектора. Когато летецът напускал самолета, той издърпвал шнур, капакът на раницата се отварял и пружините изтласквали купола навън. Парашутът е наречен РК-1 или „Ранцевый Котелникова – модель первая“, и е патентован от Котелников през 1912 г. Новината за забележителното руско изобретение се разпространява бързо. В Петербург пристигат множество представители на чуждестранни фирми. Един от тях – французинът Ломач, успява да се добере до чертежите и до първите образци на руския парашут. Твърде скоро точните копия на раничния парашут на Котелников се появили във Франция, а след това и в САЩ. Същевременно, въпреки огромните му усилия, руският изобретател не успява да убеди царските генерали за необходимостта от новия парашут, независимо че в началото на 1917 г. са направени 65 успешни скока. Изобретението е отхвърлено като „ненужно“. То щяло да направи руските летци страхливци и да им даде възможност вместо да приемат въздушния бой, да напускат по всяко време самолета. През лятото на 1918 г. парашутите за пърив път са използвани не за спасяването на летци, а за десантни операции. Френският майор Еврар заедно с двама свои подчинени кацнали с парашут в тила на германците в Ардените, пренасяйки взрив, които поставили на жп линия и после се върнали обратно през фронтовата линия. Спорен е въпросът доколко парашутът може да се смята за мирна иновация. Нейната невоенна употреба се ограничава до спорта и до спускането на земята на космическите апарати. Ръчните часовници на каишка са измислени за летците по времето на Първата световна война. Бързо, удобно и практично, но - както тогава много хора смятат - също така суетно и повърхностно. Практиката да се носи часовник на верижка била преустановена чак след няколко десетилетия.  През войната се появила и нуждата от по-голяма точност на хронометрите на командващите. Пехотата трябвало да влиза в атаката веднага след приключването на артилерийското нападение. Ако войниците избързвали, рискували да попаднат под приятелски огън, ако се забавели, губели началното предимството. Металургът Хари Бреърли от Шефийлд по поръчка на британското военно министерство трябвало да създаде специална сплав за артилерийските дула, която да е топлоустойчива, за да издържат те на прегряване и да може да се повиши скоростта на обстрела. Бреърли не успял точно в това отношение, но при опитите забелязал, че стомана с добавка на хром става устойчива на корозия Много дискутираната напоследък смяна на времето, която от догодина би трябвало да бъде премахната на територията на ЕС, се въвежда точно по времето на Първата световна война. Причината - да се удължи светлата част от деня. На 30 април 1916 г. германското правителство наредило в 11 ч вечерта стрелките на часовника да се преместят с час напред, за да се постигне икономия на осветление. На 21 май същата стъпка предприели и във Великобритания. В Русия лятното време било въведено през 1917 г., в САЩ - през 1918 г. В САЩ и Германия го отменили след края на войната, по отново го върнали по време на Втората световна война, с настъпването на мира го отменили, после пак го върнали по време на петролната криза през 70-те години на миналия век. Малко преди войната нюйоркският търговец Том Съливан, който продава чай в копринени пакетчета, пробва да пусне едно от тях в кипяща вода. Дрезденската фирма Teekanne разбира, че това е удобен начин за съхраняване и запарване на чай в походни условия. Teekanne започва да доставя пакетчета чай за фронта, заменяйки коприната с марля. Войниците ги наричат \"чаени бомби\". Презервативът е създаден още в средата на XVI век от италианския лекар Габриел Фалопи, но не толкова за контрол на раждаемостта, а за предпазване от сифилис. Но употребата му столетия наред била възпрепятствана от религиозните норми. В началото на войната германците първи започват да снабдяват своите войници с презервативи и да ги рекламират. Примерът на противника бил последван от французите. Британците удържат до 1917 г., когато броят на заболелите от венерически болести надхвърлил 400 хил. души. Когато през октомври 1917 г. в Европа започват да пристигат американски войски, французите препоръчали на съюзниците си да ползват презервативи и лицензираните войнишки публични домове. Военният министър на САЩ Нютън Бейкър изпаднал в ужас. \"Господи, ако разбере президентът Уидро Уилсън,, веднага ще заповяда всички да се върнат у дома\". Презервативите постепенно стават все по-популярни след края на войната, въпреки че някои ограничения за продажбата и рекламата им се запазват до края на 60-те години на миналия век, а Католическата църква нееднократно е изразявала неодобрението си от употребата им.", "date": "2018.11.11", "title": "15 открития от Първата световна война: цип, ръчен часовник, парашут..."}
{"url": "http://clubz.bg/75614-stanishev_pritesnen_ot_partnorstvoto_na_manfred_veber_s_nacionalisti_u_nas", "text": "Сергей Станишев е притеснен от партньорството на Европейската народна партия (ЕНП) с националисти като тези в България и Австрия, както и с нелиберални популисти като Виктор Орбан. Това се казва в  на лидера на Партията на европейските социалисти (ПЕС) по повод обявяването на Манфред Вебер за водещ кандидат на ЕНП за бъдещ председател на Еврокомисията. Станишев се безпокои и от това, че Вебер „изгражда мостове“ към Матео Салвини в Италия и Ярослав Качински в Полша. Той е. Манфред Вебер е. През 2013 г. обаче Станишев в качеството си на лидер на БСП нямаше нищо против да се съюзи с крайните националисти от „Атака“. Това бе в периода, когато партията на Волен Сидеров разполагаше с решаващия „златен пръст“ в парламента, който бе от полза за БСП и ДПС срещу ГЕРБ. Пак тогава, по време на срещата на ПЕС в София, тогавашният председател на Европарламента Мартин Шулц, призова Станишев да се разграничи от „Атака“. Според него Жан-Клод Юнкер е обещал висок социален стандарт в началото на мандата си през 2014 г. Но пет години по-късно Европа дори не се е доближила до него. \"Златните пръсти\" на Сидеров стават все по-ценни Аз съм още по-притеснен от настоящото партньорство на ЕНП с националисти като тези в Австрия и България и с нелиберални популисти като Орбан. Притеснен съм, че Вебер „изгражда мостове“ към Салвини в Италия и Качински в Полша. Никой не трябва да очаква от нас милост в кампанията. Ние ще държим ЕНП отговорна и ще се борим да поведем Европа в нова насока. Ние представляваме единствената надеждна и истинска алтернатива за по-обединен, прозрачен и проспериращ ЕС. \"Златните пръсти\" на Сидеров стават все по-ценни", "date": "2018.11.11", "title": "Станишев притеснен от партньорството на Манфред Вебер с националисти у нас"}
{"url": "http://clubz.bg/75683-koj_pyrvi_e_represiral_donald_tusk", "text": "Не, не са нито гражданските милиции, нито тайните служби. А собствената годеница. Признанието направи самият Туск в родната си Полша, чийто премиер бепрез 2007-2014 г. Председатлят на Европейския съвет произнесе реч по време на ежегодната конференция „Игри на свободата“, която се провежда в град Лодз. Надсловът й бе „11 ноември 2018 г. Полша и Европа. Две годишнини, два урока.“ Поводът й бе навършващата се точно днес стогодишнина от независимостта на страната. Тогава младият студент по история си помислил дали нещо, което изглежда съвсем невъзможно, може да се окаже възможно. А именно Полша да стане отново независима, както и през 1918 г. Туск припомни как поляците са дали 60 000 жертви в борбата срещу болшевиките. Първо ги е победил маршал Юзеф Пилсудски, а след това, макар и символично – Лех Валенса. Туск предупреждава, че Полша може да излезе от ЕС След което председателят на Европейския съвет попита: Той визира настоящите управници на Полша, чийто заклет противник е. Според него с действията си те се противопоставят на засиленото полско присъствие в Европаи така действат срещу независимостта на страната. Тръмп е много обиден на Макрон Съвсем естествено, голяма част от речта на Туск бе посветена и на съвременна Европа, както и на света. Председателят на Европейския съвет не пропусна да разкритикува президента на САЩ Доналд Тръмп. И заяви, че той е против силна и обединена Европа. „За първи път в историята имаме американска администрация, която, меко казано, не се отнася с ентусиазъм към една силна и обединена Европа. Говоря за факти, а не за пропаганда“, изтъкна бившият полски премиер. И припомни, че преди половин година, на срещата на Г-7 в Канада, Тръмп на практика еднолично е зачеркнал фразата, че големите сили искат да спазват реда, основаващ се на принципи и ценности. Туск говори и за предстоящите напролет избори за Европейски парламент. Той предупреди за появата на националистическо движение, настроено враждебно към ЕС: „Не е изключено в този Европарламент да бъдат представени две течения - едното антиевропейско и все повече с цветовете на „кафявите ризи“, залагащо все повече на национализма. Второто течение ще бъде на тези, които искат да задълбочават европейската интеграция възможно най-много“. Той напомни за засилването на антиевропейските чувства в някои страни. Според Туск пред очите ни укрепват сили, „залагащи повече на конфликта, отколкото на сътрудничеството, на дезинтеграцията вместо на интеграцията“. Тръмп е много обиден на Макрон", "date": "2018.11.11", "title": "Кой първи е репресирал Доналд Туск?"}
{"url": "http://clubz.bg/75670-mvr_pri_bychvarova_i_radev_%E2%80%93_zalezyt_na_slavata", "text": "А може би МВР наистина вече не съществува, а само така изглежда? Една сграда на ул. „6-и септември”, пълна със сенки, които се носят вътре с единствена цел да си вземат 20-те заплати, и едни един милиард и нещо лева годишно, които се разпределят. Да си припомним този знаменателен диалог от записите „Яневагейт”, не довели, разбира се, до нищо освен до дисциплинарки, уволнение и съд за вероятния им износител Румяна Ченалова. В последните години МВР вече не е криминогенен фактор, привличащ ухажването и респекта на „лошите”. Казвам го с ирония - наистина имам предвид  , в смисъл - на играч от организираната престъпност, какъвто често бе през целия преход досега, а не на борец срещу нея. Което въобще не означава, че освободеният от слугинажа на мутрите ресурс помага примерно за излизане от блатото на битовата престъпност, за борба със завърналите се с \"блясък\" автокражби или дори с такова хашлашко нещо като телефонните измами... В напълно пленената държава, в която мнозина казват, че живеем  , вече е само романтичен спомен нуждата от това на трапезата си Иво Карамански или Мето Илиянски винаги да имат (поне) по един висш полицай. МВР – начин на употреба (I част) По думите на самия Бойко Борисов преди години, той открил, че Ахмед Доган е първият, който се сетил и въвел печелившата формула: ако държиш прокуратурата и медиите, държиш всичко. Спокойно напоследък може да добавим няколко държавни агенции, банкови надзори, комисии за борба с корупцията. Само вижте удивителния синхрон, в който действат те с кафявите клоаки на медийната \"империя\" на Делян Пеевски и с прокуратурата - самодържен господар на всяко разследване. Излизането на прокуратурата на преден план при последните вътрешни министри –   и   (няма да коментираме служебните) е видимо, дори ако си участник в тв формат за търсене на таланти. Заради спецификата на съда - където нито един съдия не е шеф на никой друг съдия, вниманието на тези, които дърпат конците някъде в тъмното, бе насочено към държавното обвинение. Доста печеливш ход - трява да им се признае! Много е просто – там всеки е подчинен на по-горния, а всички на един. За него пък ти трябват няколко гласа във ВСС, да го изберат. „Филчев дори ми казва, че съм много мек в реакциите си” – така се твърди, че казал въпросният най-горен на една среща с един бизнесмен и издател, на когото намеквал: защо му е да плаща заплата на карикатуриста Комарницки, като виж какъв хубав бизнес си има. Защо им е полицай тогава? Ако още се съмнявате и ви трябват аргументи как дойде краят на нуждата от (зло)употреба с МВР, ето два: Дано не прозвучи цинично, но в мафиотизирана държава отсъствието на покушения звучи притеснително. То ни казва, че всичко е завладяно, смазано, никой с никого не си и помисля да спори, защото знае, че \"срещу ръжен се не рита\". Елитите са се подменили от млади безогледни и анонимни крадци на евросредства, зад които никой не пита кой стои. И в сравнение с които митовете за \"г-н 10 %\" звучат просълзяващо. Джиповете \"Бентли\", които шетат насам-натам, те карат почти да изпадаш в умиление, ако се сетиш, че самият сочен за \"капо\" Васил Илиев през 1995 г. бе убит в скромен мерцедес-кабрио, купен втора ръка, че и нередовен. Оцеля и Митьо Очите, но казват, че той не се поддава на никакви поне малко джентълменски рамки, за да си струва да се обсъжда. Баретата е навън, но това се дължи повече на виртуозната му адвокатка Марияна Тодорова. Срещу Гриша Ганчев още тече дело за деяния, свързани със захар от 2002 г. То някак си избухна по веме на предишния кабинет на Бойко Борисов и изведнъж рязко се изгуби интерес към него, след като държавата – в лицето на столична община например, започна да купува автобуси от Ганчев, МВР - джипове \"Грейт уол\", а репортерите на „ония медии\" изведнъж спряха да ходят по съдебните му заседания. Той спонтанно напълно едновременно изчезна от заглавията на иначе съвсем независимите вестници, сайтове и телевизия. Обвинението за атентата срещу Алексей Петров трябва да се пренапише изцяло Срещу Алексей Петров имаше един атентат с два гранатомета на 29 октомври 2015 г., напомнящ за размаха и творчеството на 1990-те. Това стана в мандата на министър Румяна Бъчварова и при главния секретар Георги Костов (за тях по-долу). С това старата \"класа\" напомни за себе си и - дотук. В София разстреляха бизнесмен, близък до ГЕРБ Единственото друго подобно деяние, което напомня за онези години, когато ни разнасяха по Брюксел за над 180 мафиотски неразкрити убийства (както стана ясно от предните материали, голяма част от тях, извършени, докато на висшата оперативна длъжност в МВР бе най-одобряваният политик без аналог, трикратен министър-председател на държавата), е това на Петър Христов - Айряна. На 8 януари 2018 г., точно на старта на българското европредседатество Христов е прострелян с 5 куршума от чешки картечен пистолет \"Скорпион\". На мястото има едва 7 гилзи, което също говори за класата на извършителя. Доказателство дали управляващите държат ключовете на синхронизираната медийна машина е, че подобен колосален гаф се забърсва и разминава почти без имиджови последствия. Изненадата \"Борисов\" и някои от най-знаковите убийства на прехода Христов - прякорът идва от неговия айрян \"Балкан”, е спонсор не ГЕРБ във Велико Търново, наричан от някои Търновският властелин, и изключително близък приятел с Цветан Цветанов. Любопитна подробност е че местният бивш шеф на РЗБОП – Орлин Тодоров, с когото бяха свързани две от делата на Цветанов (по които пък прокуратурата рязко си промени курса и реши, че не иска да го съди)... Та, Орлин Тодоров донасял секретните сведения именно на частното лице Петър Христов и го наричал „шефе”. Местният шеф на БОП-а – службата която има икономически, антитерористични, акцизни, антикорупционни и др. функции! Къде покрай, къде след смъртта на Христов се разбра, че той е и основен свидетел за разкриването на групата „Наглите”, която пък бе   в мандата на същия Цветан Цветанов като вътрешен министър. Цветанов прави изявление след чисто бандитското - по всички външни признаци - покушение. Убитият бивш сержант и собственик на охранителна фирма е типична \"избелена\" якичка. Вижте само този елемент от биографията му: Пишат, че за 5 г. при ГЕРБ неговата \"Политрейд\" печели обществени поръчки за над 50 млн. лв. През 2014 г. българо-унгарски консорциум „Екобау – ВТ” е избран за строеж на новото регионално сметище във Великотърновска област. Стойността на проекта е над 23 млн. евро, а в консорциума от българска страна водеща е \"Политрейд Кънстръкшън” - един от изпълнителите и на първия воден проект на Велико Търново. За боклука заедно с „Политрейд” на Христов участват още две български компании – „Строймонтаж” ЕООД  и „Водстрой 98” АД. Търговският регистър показва, че първата е собственост на Камен Николов Василев – брат на бившия заместник-градски прокурор на София Роман Василев. „Водстрой 98” АД пък се счита, че е строителният обръч около депутата от ДПС Делян Пеевски, а когато стана много \"шумно\", бе продадена на варненската компания „Хидрострой”. Ако не броим Христов, за последните 5 години убитите са още варненският бизнесмен Борислав Манджуков и Веселин Стоименов от ВИС-2 (съответно 2014 и 2016 г.), през 2015 г. шефката на кабинета на пазарджишкия кмет Татяна Стоянова, през 2016-а собственикът на модна къща „Агресия\" Александър Антов, а през лятото на 2017 г. - дупнишкият бизнесмен Данаил Божилов. Може би затова последните министри са социоложка и военен с трудове в областта на артилерията - възприемани по-скоро като дронове, чието дистанционно се намира у Бойко Борисов. А сега и охранителен полицай, който - при цялото ни уважение - цял живот е правил разстановки на униформен състав с щитове срещу агитките на \"Левски\", ЦСКА и срещу Манол Глишев... За Румяна Бъчварова обаче трябва да не пропуснем едно: влизайки в министерството, бившата шефка на социологическа агенция „Маркет линкс“ явно си даде сметка, че няма друг път, освен да опита да продължи в някаква степен реформите, предложени като жизнено важни от предшественика ѝ Веселин Вучков. В частност министърката си помисли - макар и съвсем закратко! - да намали 20-те заплати при напускане на \"до 12\", да извади пожарната като отделна агенция и най-важното: да опита около  да бъдат преназначени по Закона за държавния служител. Освен това в плановете ѝ влизаше всичко, което не е оперативна служба, а е на гише -   и пр., да бъде отделено в отделно държавно предприятие. Целта бе да се избегне ситуацията, при която лелки, седящи с елек и топлинки зад едно остъклено гише, владеещи само фразата \"Не може\" и удрянето на печат, да са същата категория труд по Закона за МВР и да получават същите обезщетения, пари за дрехи, отпуски и какви ли още не привилегии както \"истинските\" полицаи и пожарникари. Само предложението за изнасяне на административните услуги - като вадене на документи за самоличност или регистрация на автомобили, щеше да облекчи бюджета с около  . Познайте обаче какво стана? В няколко поредни вечери, но най-вече на 3 ноември 2015 г., центърът на столицата почернява от полицаи. Абсурдът е, че те излизат срещу може би единствения министър, който се опитва в дългосрочен план да предприеме нещо за това - бюджетът да не се спука. Няма тристранки, няма преговори - бентът е скъсан и хиляди служители са пред Министерския съвет, после финансовото министерство, Народното събрание, Софийския университет, Орлов мост...  Тъй като биват преградени без никаква санкция от общината възлови кръстовища, при малко повече въображение случилото се може да се нарече не протест, а произвол. Уличен гнет и показване на мускули пред \"когото трябва\", че  ... Ясно става посланието: никой никога да не си и помисля да пипа нещо в тази система. Полицейският бунт срещу кабинета (ОБЗОР) (СНИМКИ+ВИДЕО) По време на обществено обсъждане между двете четения на Закона за МВР на 13 септември 2016 г. в парламентарната комисия по вътрешна сигурност и обществен ред самата Бъчварова оттегля всичките си предложения за реформи. Преди това тя е тежко \"бламирана\" от Владислав Горянов, който вкарва зад гърба ѝ поправката за заплатите, заради която полицаите \"избухват\" на улицата, и от Цветан Цветанов, който непрекъснато полива любовта към себе си в МВР, като критикува и най-плахите ѝ желания за реформи. Кафявите медийни клоаки я правят дармадан, наричайки я \"фльорца\"... За пребиваването на бившия началник на служба „Артилерийско въоръжение“,  о.р. полковник Валентин Радев в стола на ул. \"6-и септември\" каквото и да   кажем, все ще е в негов интерес... Достатъчна ирония е, че въпреки забележителните гафове (като убийството по време на европредседателството) и непремерени изказвания по време на мандата му, Радев си тръгна вследствие на поднесъл автобус на пътя край Своге, който уби 20-има. По негово време и малко след това стават поне 4 ужасяващи убийства на жени - на Виола Николова в София, пребита със стикове за голф, докато съседите си мълчат, на Елена Василева - растреляна публично в кв. \"Лагера\" в кафене, на Виктория Маринова в Русе и на Дарина Министерска и дъщеричката й Никол - пак в София. Не се е чуло полицията да предприема никакви стъпки за превенция срещу този вид насилие. За да сме честни към работещите във вътрешното министерство през последните години, непременно трябва да припомним две показателни макар и битови убийства. На 2 юни 2015 г. е намушкан ученикът Георги Игнатов. Момчето е било в Борисовата градина преди среща с приятелката си. Убийството носи един от най-тежките за разследващите елементи – случайност. Двамата – убиец и жертва не са свързани по никаква линия, налице е тотална спонтанност, няма „жокер” от трафичните данни на Георги, няма нормален видеоматериал, освен кадрите на едно бягащо момче. Никому неизвестно. След година и осем месеца работа МВР заковава Йоан Матев. Макар делото да е още на първа инстанция, житейската логика сочи, че има огромно обосновано предпоожение това да е човекът... Приеха го и съдебните състави, които гледаха мерките му за неотклонение досега. Цялата работа се вършеше по напълно „изстинали” следи, с помощ от западни партньорски експертизи, базирайки се само на показания – без годна ДНК или дактилоскопски следи. Другото не по малко  разкриване е на убийството на малкия Никита, открит в куфар в мразовитите води на Панчарево пак през 2015 г. От майка му има останала само част от крак и обувка край Приморско и затова там няма как да се случи обвинението в убийство. Запалки, уши и червеи... Герман Костин получи от СГС доживотна присъда без право на замяна, след като месеци наред разследващите „играха” наистина като за Голям шлем: развързаха сложна плетеница от взаимоотношения (икономически, измамни, може би и любовни) между чуждестранни граждани, без познати у нас, несвързани с България по абсолютно никакъв начин – освен с два апартамента, каквито десетки хиляди руснаци притежават. При това извършителят забягна в не много „партньорска” държава като Севернокипърската турска република...  А тръгнаха само от едно непознато дете в кърпа в куфар. Защото те показват нещо истински печално - че когато поиска, министерството може. Дори при върхови фактически сложности - далеч по-заплетени от това: кмета, депутата или шефа на нещо си, за когото цяло село знае на кого е дал поръчката и как. МВР може да е от онази страна на престъпността, за която говорихме в началато, както и в поредицата от материали на Миролюба Бенатова. А от тази, на която би трябвало да е. Стига някой да поиска обаче. Обвинението за атентата срещу Алексей Петров трябва да се пренапише изцяло В София разстреляха бизнесмен, близък до ГЕРБ Изненадата \"Борисов\" и някои от най-знаковите убийства на прехода Полицейският бунт срещу кабинета (ОБЗОР) (СНИМКИ+ВИДЕО) Запалки, уши и червеи...", "date": "2018.11.11", "title": "МВР при Бъчварова и Радев – залезът на славата"}
