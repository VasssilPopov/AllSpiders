{"url": "http://clubz.bg/68364-katar_pravi_chistka_na_stokite_ot_arabskata_koaliciq", "text": "На магазините в Катар бе наредено вчера да премахнат от щандовете си всички стоки, произхождащи от ръководените от Саудитска Арабия държави, които миналата година наложиха бойкот на Доха, предаде Франс прес. Арабската коалиция срещу Катар вече не настоява за спирането на \"Ал Джазира\" Тази наредба на министерството на икономиката засяга всички продукти от Саудитска Арабия, Обединените арабски емирства, Бахрейн и Египет. \n\tИнспектори ще обикалят търговските обекти, за да се уверят, че наредбата се изпълнява. Тя бе издадена дни преди навършването на една година от избухването на дипломатическата криза между тези страни. На 5 юни 2017 г. те скъсаха дипломатическите си отношения с Катар и наложиха му търговски бойкот. Те обвиняват емирството, че не се дистанцира достатъчно от Иран, регионалния противник на Саудитска Арабия. ", "date": "2018.05.27", "title": "Катар прави чистка на стоките от арабската коалиция"}
{"url": "http://clubz.bg/68337-dans_oktopod_naj_dobre_gradinari", "text": "Това е само хипотеза. Хипотетично би могла да стане реалност - съгласно публикуваните за обществено обсъждане промени в Правилника за Закона за прилагане на ДАНС, се дава възможност в частни фирми да бъдат назначавани под прикритие служители на Държавна агенция \"Национална сигурност\", без знанието на собствениците и шефовете им. Освен в държавни. ДАНСъри в мрака Трудно е да повярваме, че разширяване на обхвата на правомощията на ДАНС ще подобри работата на контраразузнаването. Колкото ДАНС разкри възможностите за финансиране на сделката за ЧЕЗ и наличието на офшорни фирми; опасността, която създаваше пирамидата \"КТБ\"; как един синдикиран заем от 250 милиона евро, изтеглен от държавната НЕК за АЕЦ \"Белене\", беше изхарчен почти целият за \"Цанков камък\", а срещу парите беше заложена мрежата високо напрежение.  Каква е оценката на ДАНС относно реализацията на руски геополитически обекти като АЕЦ \"Белене\" и някакъв n-ти поток в България? Застрашават ли националната сигурност - да или не. Водят ли до декапитализиране на българската енергетика, кой се е облагодетелствал до момента от не-реализирането им, струвало милиарди на данъкоплатците. Предвид аргумента за промените в Правилника - включване на специализираната дирекция в ДАНС за противодействие на корупцията по високите етажи на властта в Комисията за противодействие на корупцията и отнемане на незаконно придобито имущество (КПКОНПИ), и досегашната практика в България единственото, за което се сещаме, е попълване на информационните масиви. Кой, как и по какъв начин ползва складираните там данни е въпрос на политическа целесъобразност. Но... представители на \"Инерком България\" отказаха да разкрият информация за сделката, която би трябвало да се осъществи до края на ноември, позовавайки се на търговска тайна. Почти непрекъснато временната парламентарна комисия се натъкваше на подобни обяснения. За тайните агенти на ДАНС това очевидно не е пречка. Да не подценяваме и работодателите. Знам за такива, които са следели служителите си - нещо като тест за лоялност. В големите частни компании вътрешнофирмената сигурност не е пренебрегната - икономическият шпионаж и вечната надпревара с конкуренцията карат много мениджъри да са нащрек при наемането на служители, за които няма поне две препоръки, които да бъдат проверени.  Най-безопасно ще е агентите под прикритие на ДАНС да работят професия, известна от старите шпионски филми. Градинари. Така зелените площи ще са поддържани, а срещите - подслушани, и без разрешение за използване на специални разузнавателни средства.", "date": "2018.05.27", "title": "ДАНС октопод? Най-добре градинари"}
{"url": "http://clubz.bg/68360-krajnodesnite_v_berlin_bez_islqm_v_germaniq_snimki", "text": "Лидери на германската популистка партия Алтернатива за Германия (АзГ) отправиха послания против исляма пред събралите се в Берлин хиляди техни поддръжници, развяващи германски знамена, предаде ДПА. Месут Йозил, футболист от германския национален отбор, \"въпреки германския си паспорт, не е германец\", каза още тя. Футболистът от турски произход беше подложен на критики, защото се срещна с турския президент Реджеп Тайип Ердоган и подписа тениска. Поддръжниците на АзГ носеха германски знамена, плакати с надпис \"Без ислям в Германия\" и скандираха \"Меркел трябва да си ходи\", докато се придвижваха към Брандебургската врата, отбелязва Асошиейтед прес. По данни на германската полиция в шествието на АзГ участват няколко хиляди души. Според организаторите от антисистемната партия в шествието са се включили между 2500 и 5000 души. Хиляди излязоха и на протести срещу \"Алтернатива за Германия\". Според полицията по улиците на Берлин те са били около 3000 души, пише \"Дойче веле\". Около 2000 полицаи от цяла Германия бяха разположени по места, за да предотвратят сблъсъци. АзГ спечели 12,6 на сто от гласовете на последните парламентарни избори и е една от четирите най-големи опозиционни партии, припомня АП.  Генералният секретар на партията на канцлерката Ангела Меркел Християндемократическият съюз Анегрет Крамп-Каренбауер избухна срещу популистката партия като направо обвини \"Алтернатива за Германия\" в антисемитизъм. В статия за седмичника  написа: \"има антисемити във всички ъгълчета на вашата партия\". От АзГ не закъсняха да отговорят на удара. Лидерът и говорител на популистката партия Йорг Мютен отхвърли тези обвинения. Всъщност, каза той, Християндемократическият съюз бил същинската заплаха за еврейския живот в Германия заради политиката, която позволява масово нахлуване на имигранти без никакви условия и изисквания.", "date": "2018.05.27", "title": "Крайнодесните в Берлин: Без ислям в Германия (СНИМКИ)"}
{"url": "http://clubz.bg/68354-kak_edin_chastnik_si_ogradi_dyrjavnite_dyuni_snimki", "text": "По всичко личи, че скандалът с определения за екоплаж „Корал“ тази година няма да може да бъде туширан. Вместо това се разраства под безучастния поглед на държавата. Както Клуб Z писа, испанската фирма „Ибердрола Инмобилария“, която притежава 120 декара земи в горичката зад плажната ивица, върху които планира изграждането на курортно селище, това лято реши да ги огради с дървени колове, за да възпрепятства разполагането на кемпери и каравани върху имота си. Фирмата, Община Царево и министерството на туризма в лицето на министър Николина Ангелкова от години водят война с т.нар. диво къмпиращи по плажовете. Всеки частник е в правото си да огради имота си и да се разпорежда с него, стига да не пречи на свободния достъп до плажната ивица. В случая „Ибердрола“ е указала, че до плажа може да достигне всеки желаещ, но това може да стане само ако е пешеходец. Проблемът обаче не е в това, че собственикът е оградил имота си, а в неоспоримия факт, че в границите на въпросния имот, от 120 дка, 90 са дюни. Които по закон са изключително държавна собственост. Така на практика излиза, че частната фирма се разполага с държавните земи, които освен всичко останало са и защитени дюни, върху които има и забрана да се строи. Летуващи на \"Корал\" вече засипват социалната мрежа със снимки не само на въпросната ограда от дървени колове, за поставянето на които се копаят дълбоки дупки в дюните, но и на дейност по проправянето на просека, в която участват и „майстори“ с резачки. Въпросът на Димчев е уместен, защото още преди няколко години от Министерство на регионалното развитие и благоустройството, тогава под ръководството на Лиляна Павлова, днес министър на европредседателството, дадоха заявка, че всички частни земи по морето, които са картографирани като дюни, ще бъдат отчуждени, защото дюните са държавна собственост и са защитени от всякакви дейности, включващи инвестиционни намерения като строителството на курорти, например. Каквото е намерението на „Корал“, не само на „Ибердрола Инмобилария“, но и на още няколко фирми. До момента държавата не е отчуждила имотите си. В момента е в ход работата по изготвянето и приемането на нов Общ устройствен план на Царево като според изнесените от екоминистерството официални карти, горичката зад екоплажа „Корал“, е предвидена за застрояване. Засега има само едно устно уверение на кмета на Община Царево Георги Лапчев, дадено преди дни в национален ефир, че върху дюни няма да бъде разрешено никакво строителство и че те ще бъдат взети предвид при изготвянето на екооценката, която трябва да се приложи към готовия вече устройствен план. Междувременно излезе едно съдебно решение по спор на останалите фирми с инвестиционни намерения в района, според което им се потвърждават издадените и преиздадени преди повече от пет години строителни разрешителни, а що се отнася до намиращите се на терена дюни, магистратите посочват, че към момента на издаването на разрешителните, те не са били картографирани като такива. Иначе „Корал“, както и „Иракли“ и „Карадере“ бяха обявени за екоплажове през 2016 г. Това означава, че на тях не могат да се извършват присъщите за един отдаден под наем или на концесия плаж дейности като поставянето на платени шезлонги и чадъри, изграждането на кафенета и закусвални и пр. Засега само „Корал“ и „Карадере“ \"удържат фронта\". На плаж „Вая“, който е разделен от „Иракли“ само от устието на едноименната река, кипи усилена строителна дейност. Вече са факт десетки еднотипни къщи на милиметри от плажната ивица, оборудвани и с басейни. За тези, които обичат да ходят на море само за да го гледат отдалече.", "date": "2018.05.27", "title": "Как един частник си огради държавните дюни (СНИМКИ)"}
{"url": "http://clubz.bg/68363-reshetnikov_iskali_sme_da_otkysnem_bylgariq_ot_nato_che_nato_sama_shte_se_razpadne_v_naj_skoro", "text": "Не е реалистично да се говори за влияние на на бившите руски служби върху българската политика, обяви в предаването „120 минути” по bTV бившият ръководител на Руският институт за стратегически изследвания Леонид Решетников. „Във вашата страна определени сили решиха да направят от мен един образ, който въплъщава заплахата. Използват това, за да плашат гражданите на България. Понякога дори ми е смешно да чета това, което пишат за мен”, допълни той. \"Много е забавно, че давам инструкции в България, даже по църковни въпроси съм давал съвети\", каза той. След което на въпрос за намесата на руската православна църква в отношенията между българската и македонската той първо обяви, че не е специалист, после се изказа пространно по темата. \"Трябва да се съберат всички православни църкви и българската църква трябва да повдигне въпроса там за признанието на македонската църква. Ако всички църкви са на позиция, че поддържат признанието, въпросът ще се реши. На ако само една църква е против, въпросът ще бъде отложен. Какво значи майка? Това са светски разговори на хора, които не са вярващи. Има православни канони, въпросите трябва да се решават в съответствие с тези канони\", ,даде Решетников своите препоръки. Той коментира и посещението на президента Румен Радев в Русия, както и предстоящата визита на Бойко Борисов. \"Бих казал, че това е определен пробив\", каза Решетников за срещата на Радев и Путин. При предлагането на кандидатурата на Радев за президент Решетников беше човекът, с когото стана ясно, че лидерът на БСП Корнелия Нинова е обсъждала този вариант.  \"Сега всички очакваме посещението на Борисов, който вече ще обсъжда конкретни въпроси\" добави бившият руски разузнавач. Според него \"това е движение на две страни, които вървят в една и съща посока. Президентът Радев искаше да се състои това посещение, за пръв път без каквито и да е било подготвени документи, договори, декларации, нашият президент го приема\". После обаче сложи ударението върху важността на визитата на Борисов, който трябва да е в Русия на 30 май. За посещението съобщи руската страна и то по време на срещата Радев- Путин.. \"Люта е битката Радев-Борисов за генерал-губернатор на Задунайска губерния\" \"Сериозно разчитаме като се вземе предвид, че България е парламентарна република и основният ръководител е премиерът на страната, да се проведат конкретни разговори за икономическото сътрудничество, в енергийната област, в газовата сфера, освен туризма, може да развиваме и други направления на икономическото сътрудничество\", продължи Решетников. Решетников - много лошо възпитан, зле образован и откровено злонамерен \"С голяма надежда очакваме премиерът, най-после тръгна, трябва да развиваме отношенията си.\" После не пропусна да направи една от типичните си прогнози: Решетников - много лошо възпитан, зле образован и откровено злонамерен", "date": "2018.05.27", "title": "Решетников: Искали сме да откъснем България от НАТО? Че НАТО сама ще се разпадне в най-скоро време"}
{"url": "http://clubz.bg/68357-bylgariq_zaviva_na_iztok", "text": "България отчетливо завива на Изток, заяви политологът Първан Симеонов в предаването \"Неделя 150\" на БНР, а антропологът Харалан Александров се съгласи с думите: \"Няма съмнение, че има поизточняване\". Цветанов: На всички е ясно, че Румен Радев гледа на Изток През последните седмици и месеци България отчетливо завива на Изток и съвпада с напрежението вътре в самия Западен блок – ЕС – САЩ, каза Симеонов. Като доказателство за тази ориентация той изтъкна българската позиция по аферата \"Скрипал\" (България беше една от страните в ЕС, които не изгониха руски дипломати, а премиерът Борисов призова да се изчакат доказателства, че Русия е замесена - бел.р.), рестарта на АЕЦ \"Белене\", както и по посещенията на най-високо ниво. Марешки, кажи им го в очите, ако имаш воля!* \"Това, което премиерът Бойко Борисов печели като предимство, е, че в тази ситуация, когато Европа остава без ясните американски гаранции, той може да излезе в края на месеца с някакво ключово послание на тема европейско-руски отношения. Президентът Радев обаче спечели предимство пред Борисов\", коментира Симеонов. \"Това, което направи с Турция. Струва ми се, че това се опитва да направи - да издейства на България специален статут в отношенията с Турция и в отношенията с Русия и да капитализира, евентуално, тази близост с Турция и близост с Русия, превръщайки я в коз за България и представяйки я като коз за ЕС. Дали това ще стане, ще покажат следващите години, но във всички случаи тава ще се хареса на вътрешните публики. Тук едно неочаквано предимство спечели президентът Радев - в тази тяхна своеобразна конкуренция. Предимството е, че Радев се представи като предвестник на всичко това, защото той пръв отиде“, посочи Първан Симеонов. Ако е имало съмнения за Радев: по-далеч от Запада, по-близо до Русия Няма съмнение, че има поизточняване, каза и Харалан Александров. \"Заходът е видим и вероятно ще трябва да бъде разказан. Очакваме това да се случи след визитата на Борисов – най-интересното събитие, ще увенчае този интересен месец\". News.ru: България много иска пак да се сприятели с Русия Новината за срещата на Борисов с руския президент Владимир Путин дойде от Москва, когато в Русия беше президентът Румен Радев. \"По този начин руснаците печелят тактическо предимство\", коментира Александров оповестяването на срещата най-напред от руска страна. Това, според него, им дава възможност \"да интерпретират в собствена ползва\" и очевидно е част от стратегията Кремъл. \"От една страна Русия е в подем, от друга е в упадък, което може да се каже и за ЕС и САЩ. В тези много сложни и противоречиви тенденции, това, което се случва според мен в умовете на българските политически елити, е, че се мобилизира рефлекс за това да си гарантираме, че няма да загубим възможността да поддържаме отношения с този толкова могъщ и влиятелен играч, още повече, че там връзките са стари, дълбоки и доста здрави\", заяви Харалан Александров. Борисов плете друга мрежа, каза Александров по отношение на действията на премиера. \"Той покрива много голяма международна територия. Сякаш се опитва, изплитайки като един чевръст паяк, в добрия смисъл, всичките тези връзки и отношения на приятелство и добросъседство с ясно заявеното обещание за лобиране и подкрепа на каузата за евроинтеграцията на Западните Балкани, някак си да стабилизира страната в един очевидно труден период, в който се случват големи тектонични размествания\", добави той. Марешки, кажи им го в очите, ако имаш воля!* Ако е имало съмнения за Радев: по-далеч от Запада, по-близо до Русия News.ru: България много иска пак да се сприятели с Русия", "date": "2018.05.27", "title": "България завива на Изток"}
{"url": "http://clubz.bg/68352-borisov_otkri_ploshtad_na_imeto_na_dimityr_peshev_v_kiev_snimki", "text": "На втория ден от посещението си в Украйна премиерът Бойко Борисов и доманинът му Володимир Гройсман откриха площад и мемориална плоча на Димитър Пешев в Киев. На церемонията бяха и кметът на украинската столица Виталий Кличко, както и кметицата на София Йорданка Фандъкова. Борисов от Киев: Да спасим мира През вчерашния ден Борисов разговаря с Гройсман, а после посвети част от работното си посещение на финала на Шмпионската лига между \"Реал\" (Мадрид) и \"Ливърпул\", който по съвпадение се играеше същата вечер. Кметицата Фандъкова покани в събота Кличко да посети София. През март за 75-годишнината от спасяването на българските евреи и по инициатива на посолството ни в Украйна, Киевската Рада прие решението, с което малък площад в центъра на столицата е кръстен на човека, допринесъл в най-голяма степен за спасяването на българските евреи. Паметна плоча ще напомня за заслугите на Димитър Пешев и приноса на българския народ. „България  е единствената държава, която е спасила своите евреи - над 50 хиляди. Ние по този начин искаме още веднъж да покажем колко хуманен и силен е българският народ и как в едни много мракобесни времена е успял да защити своите евреи“, каза премиерът Борисов, цитиран от пресцентъра на МС, и благодари на украинския народ, местната власт и на премиера Гройсман за осъществяването на тази инициатива. Според премиера на Украйна направеното от Димитър Пешев трябва да се помни. „Пред всеки един човек изниква ситуация, в която трябва да реши как да действа. Ние знаем делото на Димитър Пешев и смелостта му да направи такава крачка във времена на тежки изпитания“, каза Володимир Гройсман. По време на събитията през 1943 г. Димитър Пешев е заместник-председател на Народното събрание. Заедно с още 42-ма депутати, той изпраща протестно писмо до министър-председателя Богдан Филов срещу готвената депортация. Заплашван е от своите врагове, че ще бъде предаден в ръцете на Гестапо, но не променя позицията си. Изгонен е от Парламента, но целта е постигната. На 10 март 1943 г. композициите, подготвени за депортиране на българските евреи, не тръгват.    ", "date": "2018.05.27", "title": "Борисов откри площад на името на Димитър Пешев в Киев (СНИМКИ)"}
{"url": "http://clubz.bg/68351-a_cecka_cacheva_razmisli_za_neizbejnata_otbrana", "text": "Малко повече от два месеца, след като премиерът Бойко Борисов \"разпореди\", а министрите му Цецка Цачева и Валентин Радев се съгласиха да се започне \"в спешен порядък\" работа по промени в Наказателния кодекс за прецизиране \"неизбежната отбрана\", министърката на правосъдието е ревизирала нуждата от такива промени. Това става ясно от становище на Министерството на правосъдието, подписано от Цачева, за законопроекта, разширяващ случаите на \"неизбежна отбрана\", внесен от \"Обединените патриоти\". Становището е качено на сайта на Народното събрание преди дни.  След разпореждането на Борисов от 7 март Цачева и Валентин Радев да съберат коалиционни партньори и експерти и \"да прецизират\" текстовете внимателно, за да се стигне до вариант, който \"има обществена подкрепа\", самата министърка заявява, видно от стенограмата на Министерския съвет от този ден:  В становището си по законопроекта на \"патриотите\", изпратено в правната парламентарна комисия на 21 май и подписано от Цачева, вече версията за нужда от промени в Наказателния кодекс е различна:  Историята на идеите за промяна в текстовете също бе любопитна. Темата изникна през март след случая, в който лекар от Пловдив застреля мъж, за когото се твърдеше, че е проникнал противозаконно в дома му. Първоначално се обяви, че става дума за случай на неизбежна отбрана, но разследването показа, че обстоятелствата са доста различни от първоначално съобщените, въпреки че започнаха протести в защита на доктора. Разследването по случая продължава.  Заради протестите и повдигането на темата Борисов поиска законодателни промени, а Цачева и Радев обявиха, че свикват работна група, която трябваше да подготви нови текстове до края на март. Изненадващо обаче и прокуратурата в лицето на главния прокурор Сотир Цацаров, и Върховният касационен съд в лицето на председателя си Лозан Панов - двама магистрати, които твърде рядко са на едно мнение по който и да е въпрос, отказаха дружно да участват в подобно начинание на властта. Цацаров нарече идеите за промени \"пълен абсурд\", а Панов oбвини изпълнитeлнaтa влacт в Панов и Цацаров срещу \"абсурдите\" за неизбежната отбрана Министерският съвет така и не излезе с никакъв законопроект, темата поутихна и се позабрави. Докато през април \"Обединените патриоти\" я реанимираха с внасянето на промени в Наказателния кодекс За неизбежна отбрана да се смята нападение над всеки, който влезе   в  Вторият случай е, ако нападението е насочено   - в случай, че нападателите са повече от един, един е, но е въоръжен, или с  - без значение от колко лица са част от идеите на депутатите от \"Обединените патриоти\". \"Патриотите\": Неизбежна отбрана, ако се браните от нападение \"нощем\" \"Патриотите\": Неизбежна отбрана, ако се браните от нападение \"нощем\"", "date": "2018.05.27", "title": "А Цецка Цачева размисли за \"неизбежната отбрана\""}
{"url": "http://clubz.bg/68353-pobeden_kraj_v_kitaj_za_volejbolnite_nacionali", "text": "Националният отбор по волейбол победи Аржентина с 3:1 (19:25, 25:19, 25:21, 25:22) в третия си мач в Китай от първия кръг на Лигата на нациите, турнирът, известен като Световна лига до миналата година. Това е втората победа за селекцията си. Нашите надвиха домакините с 3:2, а вчера отстъпиха пред САЩ с 1:3. Волейболистите отстъпиха пред САЩ Следва домакинство на България, а съперници ще бъдат Сърбия, Русия и Австралия. Мачовете са от 1 до 3 юни в столичната зала \"Арена Армеец\". Днес селекционерът Пламен Константинов направи доста промени в стартовия си състав, а по време на срещата даде шанс на състезатели, играли по-малко в петък и събота. Воденият от прочутия треньор Хулио Веласко тим на Аржентина започна по-добре и през целия първи гейм не изпусна водачеството в резултата. Във втория гейм българите бяха преобразени като настройка за игра. В средата му авансът в точките нарасна и \"лъвовете\" не го изпуснаха до края. В третия и особено в четвъртия гейм отборите бяха по-равностойни, но този път - за разлика от срещата със САЩ, нашите успяха да измъкнат решителните точки и си тръгват от Нингбо в добро настроение. Най-резултатен за България днес бе Николай Учиков с 26 точки, следван от Валентин Братоев - 15, Светослав Гоцев - 12, и т.н. Труден успех за волейболистите на старта в Лигата на нациите Първото място е за тима на САЩ, а \"трикольорите\" са втори. Труден успех за волейболистите на старта в Лигата на нациите", "date": "2018.05.27", "title": "Победен край в Китай за волейболните национали"}
{"url": "http://clubz.bg/68356-grigor_sreshtna_syprotiva_ot_neochakvan_sypernik_na_rolan_garos", "text": "Григор Димитров премина първия кръг на Откритото първенство на Франция по тенис - 6:1, 6:4, 7:6(1) срещу 182-ия в света египтянин Мохемед Сафуат. Очакваше се по-лесна победа за българина, който взе бързо само първия сет, нататък трябваше да положи доста повече усилия, за да спечели чисто. Сафуат беше изненадващ съперник за Григор, тъй като Виктор Троицки (Сърбия) се отказа поради контузия. Африканецът се оказа \"щастлив губещ\" и го замени в последния момент. Във втория кръг петият в световната ранглиста ще спори срещу Николас Джари (Чили) или Джаред Доналдсън (САЩ). Стар познайник е първият съперник на Григор на \"Ролан Гарос\" Димитров започна вихрено срещу Сафуат, с когото се оказа, че се познава от юношеските им години. Това заяви той в интервюто си на корта след двубоя. Българинът набързо поведе с 3:0 и даде само гейм на съперника си в първия сет. Той записа два пробива, играта му спореше. Втората част вървеше още по-убудително в полза на първата ни ракета - 4:0 след нови два брейка. Зададе се разгромен и експресен успех за Григор. Тук обаче той допусна спад, пък и египтянинът демонстрира характер, постепенно започна да играе все по-добре и да търси слабите страни на своя опонент. Сафуат намали и върна единия пробив. Така се стигна до 4:3, но Димитров успя да вземе сета с 6:4, макар че съперникът му бе много стабилен на своя сервис. А имаше и точка нов пробив, с което щеше да изравни. Третият сет вървеше равностойно и почти без колебания на началния удар на двамата. Първата ни ракета пропусна чудесен шанс при 4:4, когато поведе с 40:0 на подаването на Сафуат. Египтянинът обаче отново отказа да се предаде и направи обрат, с което поведе с 5:4. А до края не стигна до пробиви, така сетът трябваше да се реши с тайбрек, в който Григор Димитров отрано взе инициативата и даде само първата точка на стария си познайник.", "date": "2018.05.27", "title": "Григор срещна съпротива от неочакван съперник на \"Ролан Гарос\""}
{"url": "http://clubz.bg/68355-snimka_za_spomen_borisov_s_prezidenta_na_real_v_kiev", "text": "Бойко Борисов успя да се увековечи с Флорентино Перес, президента на любимия си \"Реал\" (Мадрид) и то в поредния исторически мач на \"белите\" - финала на Шампионската лига срещу \"Ливърпул\" (3:1) в Киев снощи, съобщава bTV. Германски вратар поднесе 13-ата на \"Реал\" (Мадрид) (СНИМКИ) Българският премиер е на работно посещение в Украйна и успя да гледа финала на живо, както и 13-ата коронация на \"Реал\" в най-престижния евротурнир. Той бе в компанията на президента Петро Порошенко и министър-председателя Володимир Гройсман в ложата на стадион \"Олимпийски\", откъдето сблъсъка проследи и Перес. Борисов откри площад на името на Димитър Пешев в Киев (СНИМКИ) Босът на най-титулования футболен клуб в света е гостувал в България в качеството си на строителен предприемач. Борисов откри площад на името на Димитър Пешев в Киев (СНИМКИ)", "date": "2018.05.27", "title": "Снимка за спомен: Борисов с президента  на \"Реал\" в Киев"}
{"url": "http://clubz.bg/68344-otide_si_i_chetvyrtiqt_stypil_na_lunata", "text": "Алън Бийн, четвъртият човек, стъпил на Луната, си отиде на 86-годишна възраст, съобщи НАСА. Астронавтът, който по-късно става художник, е починал в Хюстън в събота, след като внезапно се е разболял преди седмица, гласи съобщението от неговото семейство. Той е роден на 15 март 1932 г. в Уилър, Тексас. През 1963 г. е след елитните пилоти, които НАСА избира да оформят третата група астронавти. Преди това служи като тест пилот във Военноморските сили на САЩ. Той излиза два пъти в космоса - с \"Аполо 12\" през 1969 г., когато за първи път хора стъпват на Луната, и по-късно като командир на втория екипаж, който лети да първата космическа станция на САЩ \"Скайлаб\" през 1973 г. Вторият му престой в космоса продължава рекордните 59 дни, полетът е 39,3 лирн. километра. Пенсионира се от НАСА през 1981 г. и се отдава на третата си кариера - като художник. Създава картини, свързани с космоса като в акрилните бои смесва и малко прах, донесен от Луната. Колегата му и приятел астронавтът Харисън Шмид го нарича \"един от великите ренесансови хора на своето поколение - инженер, пилот на боен самолет, астронавт и художник\". През 1994 г. Бийн казва пред \"Ню Йорк таймс\", че перспективата от други светове го е вдъхновила да се отдаде на изкуството, за изненада на много от колегите му. Той обяснява, че всеки художник във въображението си има Земята, която го вдъхновява за картините му. Той обаче е виждал и Луната.", "date": "2018.05.27", "title": "Отиде си и четвъртият, стъпил на Луната"}
{"url": "http://clubz.bg/68361-daniel_rikardo_e_%E2%84%961_v_monte_karlo_pi_shampansko_ot_obuvkata_si", "text": "Даниел Рикардо (\"Ред Бул\") спечели Гран При на Монако по улиците на Монте Карло, шести кръг от сезона във Формула 1. Това е втора победа тази година за австралиеца и седма в кариерата му. Даниел Рикардо спечели драматично състезание във Формула 1 Втори се нареди Себастиан Фетел (\"Ферари\"), а трети - световният шампион и лидер в класирането при пилотите Люис Хамилтън (\"Мерцедес\"). Този път надпревара не беше толкова интересна за гледане като предишните и това е логично, предвид характера й и трудните изпреварвания на Лазурния бряг. \"Ред Бул\" показа страхотна скорост и устойчивост на автомобила си през целия уикенд. Вчера Рикардо спечели пол позиция и днес не остави шансове на преследвачите си, независимо че имаше технически проблеми.  По време на награждаването Рикардо спази традицията и пи шампанско от пилотската си обувка. \"Престраши\" се да направи това и техническият директор на \"Ред Бул\" Ейдриън Нюи. В генералното класиране Хамилтън има 110 точки, втори е Фетел с 98, а Рикардо трети със 72.", "date": "2018.05.27", "title": "Даниел Рикардо е №1 в Монте Карло,  пи шампанско от обувката си"}
{"url": "http://clubz.bg/68362-iphone_shte_otvarq_vrati_s_nfc", "text": "От Apple готвят специален ъпдейт на NFC чипът във флагмания си смартфон така, че да можете да отваряте с него вратите на къщата си или колата си, съобщи The Information.  NFC технологията стана популярен в последните години протокол за комуникация, който има умишлено ограничен обсег  едва 4 сантиметра. На него обаче разчитат безконтактните карти и други форми на безконтактно плащане. В iPhone това се ползва предимно с услугата Apple Pay, която обаче е достъпна само в някои страни. Технологията обаче е способна на много повече - проблемът е сигурността. Според източник на The Information, Apple работят с основния си партньор в сигурността HID Global по тази възможност още от 2014 г. Освен това, функцията вече се ползва в офисите на компанията в Купертино. NFC със сигурност е по-сигурен вариант за отваряне на врати от Bluetooth, който има далеч по-голям обсег. Освен това, технологията вече е заложена в смартфона ви, ако е произведен след 2014 г. - което означава, че ако Apple в действителност въведат подобна опция, тя ще стане достъпна за много хора с по-стари версии на iPhone само чрез софтуерен ъпдейт. Apple спира да забавя старите модели на iPhone Очаква се компанията на покойния Стийв Джобс да представи новата функция на тазгодишната конференция на разработчиците WWDC, която започва на 4 юни.", "date": "2018.05.27", "title": "iPhone ще отваря врати с NFC?"}
{"url": "http://clubz.bg/68359-kakvo_vsyshtnost_iskame_ot_rusiq", "text": "Президентът Румен Радев осъществи дълго мечтаната си среща с Владимир Путин, но едва ли е останал очарован от нея. Тя протече като пиеса на Гогол, в която провинциален чиновник отива при губернатора с надежда за повишение, но за беда в досадата си началникът не разбира какво искат от него. Или пък се прави, че не разбира. Каменното изражение на Владимир Владимирович и липсата на „признание“ за произхода на кирилицата обобщават резултатите от височайшата визита, която иначе беше опакована като „пробив“ в българо-руските отношения. Пробив за какво обаче? Като цяло, когато не знаеш какво искаш, получаваш нещо, което не ти харесва. В случая получихме иронични и направо обидни за България подмятания в руската преса за втори път след злополучното посещение на патриарх Кирил у нас. Защо и с каква цел си причиняваме всичко това е добър въпрос, особено с оглед на предстоящата визита и на премиера в Москва. А за нея научихме – куриозно до степен на абсурд – от руската страна! Проблемът на българо-руските отношения – с пробив или без пробив – е в това, че българската държава сама не знае какво иска от Русия. Външната политика не се осъществява само по време на визитите на президент и премиер в чужбина: тя е комплексен феномен, който обхваща позициите на основните партии, медийния дискурс, общественото мнение и позиционирането ни в ЕС по отношение на Русия. Като прегледаме тези четири основни фактора, трудно ще установим някаква последователна българска външна политика спрямо Русия с ясна и категорична цел, формулирана като национален интерес. Колажът от разнородни позиции, които сме заемали и заемаме, може да бъде интерпретиран поне по четири начина: Даже президентът Радев ще заяви убедено, че това не е целта на нашата политика, и премиерът Борисов гневно ще се съгласи с него. Как може човек да си помисли такова нещо?! Ами може, ако следи по-внимателно изказванията на водещи български политици и особено на лидера на социалистите Корнелия Нинова. За нея демокрацията и ЕС са ни отнели много, грабят ни с двойни стандарти и ни развращават с Истанбулската конвенция. Изобщо, нетърпима ситуация, която налага ново освобождение. Ако към този важен глас добавим и ключови части от управляващата коалиция като ВМРО и особено Атака, ще получим странна картина: по официални заявки сме „твърдо“ в ЕС и НАТО, но по също толкова официални твърдения сме дълбоко нещастни вътре и копнеем за освобождение. Партията, излъчила президента, и коалиционните партньори на премиера не са противници на освобождението и всъщност денонощно генерират подобни обществени нагласи. В медиите дълбокото нещастие и страдание от еврочленството ни е станало любима тема. Проправителствената таблоидна преса е флагман на този дискурс. До какъв извод би стигнал един обективен наблюдател в тази ситуация? Тезата за „моста“ е по-слаб вариант на „освобождението“. Идеята тук е, че оставаме в ЕС, но по отношение на Русия водим собствена, сепаративна политика. По казуса „Скрипал“ нашето правителство възприе този подход. Коалиционните партньори на Борисов – особено Атака – поддържат тази линия по отношение на Украйна и Крим, като подкрепят позицията на Москва. Президентът Радев непрекъснато говореше за сваляне на санкциите срещу Русия, макар че напоследък е смекчил позицията си, запознавайки се с реалностите. Идеята България да е де факто извън НАТО е част от пакета „мост“. И тя не е толкова нереалистична. Коалиционните партньори на ГЕРБ – Атака – са пионери на тази идея в България, а Марешки вече планира и референдум по въпроса. Вярно е, че засега всичко това е в сферата на парламентарно одиозното, но акцентът тук трябва да е върху „парламентарно“. И за капак, повече от десетилетие след членството ни в алианса и ЕС ние все още разчитаме почти изцяло на руска техника и отлагаме всеки смислен опит за модернизация на армията. Истина е, че и други страни от ЕС искат особени политически връзки с Русия. Но освен неутралната Австрия, която и без друго си е извън НАТО, остава всъщност само Гърция (и Кипър) в подобна на нашата позиция. Това ли е, към което се стремим? Тази версия добива все по-голяма популярност. Тъй както Меркел иска „Северен поток 2“, така и ние си искаме наша българска тръба и АЕЦ „Белене“. Политиката си е политика, бизнесът си е бизнес. Проблемът с тази теза е двоен. От една страна, икономическата изгода от проектите, които обсъждаме – особено централата – е изключително спорна. Самото ни правителство не е убедено в нея и затова не иска финансов ангажимент. Това са големи проекти (над 20% от БВП), които по един или друг начин ще натоварят публичните финанси на страната (било с гарантирани цени, финансови гаранции, отговорност за аварии, съхранение на обработено гориво или допълнителна инфраструктура). Малцина ще спечелят от тези проекти, но ще спечелят много – консултантски фирми само досега са взели от тях стотици милиони.   полза ще е от минимална до отрицателна. Същевременно поради обема на тези проекти те ще дадат възможност на Русия да влияе на политиката в България за десетилетия напред. Смисълът им поначало е по-скоро геополитически: тръбопроводите целят да заобиколят Украйна, а не да увеличат подаването на газ. За Русия е важно да има ядрени мощности по нейна технология в ЕС. Ако е така, нашата позиция е опортюнистична – да опитаме да направим малко пари от геополитиката на Русия. Но да допуснем за миг, че това са супер изгодни, чисто икономически проекти. Тогава би трябвало да има силен интерес за тяхната реализация от двете страни,  . Защо е необходимо тогава президентът Радев да ходи до Русия, за да си посипва главата с пепел, да критикува предшественика си и да намеква, че ние политически ще подкрепяме Русия или поне ще си мълчим по въпроси като Крим и Скрипал? Защо беше необходимо тогава да не гоним руски дипломати, както това направиха Германия и Франция? Нима Меркел е променила с нещо   си позиции по Украйна, Сирия, Скрипал или каквото и да е било, за да обмисля икономически проекти с Русия? Тук става ясна една принципна разлика между българската и немската позиция. На българите им се втълпява, че за да водят изгодна икономическа политика спрямо Русия, задължително трябва да изхождат от позициите на някаква   с нея. Ако тази близост я няма, няма и икономически отношения. Ако не ни „признаят“ азбуката, няма да има газ. Затова Радев отива да „разбие“ културно-политическия лед, а Борисов го следва с икономическите пакети. Немският пример ясно демонстрира наивната глупост на подобни представи. Заради тях България за малко щеше да стане шестнадесета съветска република. „Хитрият“ Живков си е правел сметката, че СССР ще му покрие дълговете в замяна на (наистина, формалната по това време) българска независимост и славянското братство. Размяната на политико-културна близост с Русия срещу икономическа изгода, която стои зад мисленето на много от съвременните ни политици, е аналог на Живковото хитруване. Дано завършилите университета „Живков“ да не са усвоили основно тези аспекти от политическото му наследство! Защото както и тогава, така и сега те не са в състояние да спечелят много повече от насмешка и дори презрение от руска страна: курица не птица… По изказвания и на Борисов, и на Радев, може да се заключи, че ние всъщност искаме да се възползваме от членството си в ЕС, за да установим по-изгодни отношения с Русия. Да сме нещо като преден пост на ЕС спрямо Москва. Тази версия не се връзва с позицията ни по „Скрипал“, но в нея има политическа логика. Например, ясно е, че България плаща една от най-високите цени за газ в ЕС. Ако се реализира енергиен европейски съюз, ние ще купуваме газа на цените на Германия или по-ниски, но така или иначе двойно по-малки от сегашните. Енергийният съюз няма да бъде лесно постигнат, защото Източна Европа трябва да убеди Германия да изостави ценовото си предимство. Ако това стане, много немски бизнеси биха имали стимул да преместят производствата си на изток в ЕС. В този смисъл с енергиен съюз България би ударила „джакпота“ – ниска цена на суровина и повече инвестиции. Странното е, че българската външна политика не прави нищо по този приоритет. Реалното ни свързване с другите държави от ЕС (освен по руската тръба) се влачи с десетилетия. Т. нар. реверсивни връзки – които биха ни дали възможност да получаваме газ от ЕС – са вече легендарни и гонят по забавяне строителството на софийското метро по соцвреме. И най-важното, България не проявява никаква дипломатическа активност в ЕС по отношение на енергийния съюз, а за сметка на това търси сепаративни споразумения с Русия. И вместо преден пост на ЕС спрямо Москва, става точно обратното – руски авангард в ЕС. От  цялата тази неяснота става ясно, че българската политика е съпътстваща жертва на хибридната война – самата ни позиция по Русия е хибрид от различни, противоречащи си интерпретации. Вярно е, че руската пропаганда играе с тази хибридност и я използва за собствени цели. Но причината за хибридността не е руската пропаганда, а собствената ни суверенна неяснота по отношение на това какво точно искаме от Русия. Докато  политици, медии и обществени говорители пращат разнородни послания по три пъти на ден, не е нужно да си гений, за да избереш най-изгодното за себе си. И затова Радев може и да се мисли за авангард на ЕС спрямо Русия, но руските медии лесно му лепнаха етикета на просител за освобождение от ЕС. И ако искате „факти“ за тяхната интерпретация, ще ги получите в огромно количество под формата на български политически позиции на достатъчно високо ниво. Неяснотата в политиката понякога е „конструктивна“ и полезна. Тя дава възможност за лавиране и играе по тънката струна на желанието да се снишиш, докато даден конфликт отмине. Да нямаш позиция, да се провреш между капките. Конфликтните ситуации са тези, в които се отстоява идентичността и изборът, който си направил обаче. И ако наистина искаме да сме част от най-развитите нации, е добре да се държим като такава. Защото „снишаването“ може понякога да е печелившо, но никога не печели уважение.", "date": "2018.05.27", "title": "Какво всъщност искаме от Русия"}
{"url": "http://clubz.bg/68336-zashto_prosq_vyv_viena", "text": "В австрийския сайт kosmo.at бе публикувана обширна статия за просяците по виенските улици. В нея репортери разговарят с петима просещи българи, както и с няколко виенчани, които коментират актуалната ситуация по улиците на австрийската столица. В статията се посочва, че \"в мултикултурна Виена, където хората са свикнали с многообразието, уличната просия предизвиква противоречиви реакции. Не може да се каже, че виенчани се ядосват на просяците. Тъкмо напротив. Те по-скоро изпитват горчивина от социалната ситуация в някои от страните-членки, които благодарение на отворените граници, се усещат и в Австрия. Недоволство предизвикват преди всичко информациите за т.нар. просешка мафия, която организирано води бедни източноевропейци в Австрия и ги експлоатира жестоко. Австрийските медии пишат за това, че групи от по около 20 човека биват настанявани в мизерни условия. Всяка сутрин те биват разпределяни на различни места във Виена. Просяците стоят там цял ден, а голяма част от парите, които изкарат, отиват, разбира се, в джобовете на босовете.\" В статията са посочени и любопитни подробности за просията, за законовите разпоредби в Австрия и други страни, както и куриозни случаи с просяци. На следващите редове Ви представяме накратко историите на петимата българи, с които е разговарял екипът на kosmo.at: Дебелото яке и шапката на главата не могат да прикрият измършавялото тяло на Синан, пишат репортерите. Те посочват, че немският на 23-годишния българин не е никак добър. Той проси във Виена от две години. \"Дойдох тук, защото условията в България са катастрофални. Там цари истинска бедност, а аз нямам нито семейство, нито жилище. Затова е по-добре да живея тук на улицата, отколкото да се върна в България. Нямам работа. Не съм и търсил такава, защото не вярвам, че някой ще ме назначи. И тъй като не искам да крада или да продавам наркотици, както правят много други, аз прося. Тук хората ми дават дребни пари или нещо за ядене. В България никой не го прави, защото почти всички хора са бедни. Понякога виенската полиция ме гони и ме глобява. Глобата е 100 евро, а аз нямам толкова пари. Затова отивам в затвора, където прекарвам по четири дни. Имам къде да спя, мога да взема душ. Досега съм бил четири пъти в затвора, но там не е чак толкова лошо. Когато времето е хубаво, спя в парка. А през зимата - на някоя гара. Понякога се къпя в организацията \"Каритас\", но там не получавам нищо за ядене и пиене\", разказва Синан. От разговора с него не става ясно дали е част от някоя организирана просешка банда. Жената е седнала върху няколко вестника близо до една спирка на метрото. Репортерите посочват, че тя ги гледа с недоверие, но въпреки това разговаря с тях. \"През цялото реме охка, сякаш нещо я боли\", изтъкват журналистите. Ето и нейната история: \"Пристигнах преди три дни с един приятел с ТИР от България. Не съм платила нищо за превоза и освен нас двамата в ТИР-а нямаше други хора. Спя в помещение на организацията \"Каритас\", но там не ни дават нищо за ядене. Имам четири деца и много внуци в България. Всичките са много бедни и не могат да ми помагат. Затова трябва да прося. Утре си тръгвам за вкъщи.\" Това разказва възрастната жена и с мъка става права, като обяснява, че трябва да отиде до тоалетната. Репортерите предполагат, че тя явно се страхува от тях и затова им разказва, че всъщност изобщо не проси, а само си почива на земята. \"Докато прекосява улицата, оставаме с впечетлението, че се притеснява поради това, че е разговаряла с нас. Няколко дни по-късно тя седи на същото място\", пишат австрийските журналисти. \"Тя почти е легнала на улицата. Единият ѝ крак е силно подут. Личи си, че е болна. Въпреки това е разговорлива\", четем в статията. Ето какво разказва Надка пред репортерите: \"Имах рак на матката, а сега и на лимфните възли. Оперираха ме няколко пъти. Трудно ходя с тези постоянни болки. В България получавам пенсия от 200 евро, но те не стигат за лекари. Един преглед струва 80 лева. Имам двама сина, но и те нямат достатъчно пари. С мъжа ми вече идваме за втори път във Виена, за да просим. Така решихме. Неговият брат живее от просия вече цели десет години. Първоначално живеехме заедно в \"Каритас\", но впоследствие ни разделиха. Казаха, че нямаме право да спим заедно. Затова заедно с едно турско семейство от България взехме под наем малко жилище при един турчин. Плащаме по седем евро на човек на нощ. Скъпо е за нас, но все пак е по-добре от \"Каритас\". Имаме една стая, можем да се къпем, да си перем дрехите и да си готвим. Готвим картофи, боб, ориз. Затова сме постоянно гладни. Минувачите ми дават между 10 и 15 евро на ден. Мъжът ми получава също толкова. Но когато пристигнат полицаите, искат да видят паспорта ми и крещят \"Weg, weg!\". Някои са много лоши. В България и в Сърбия не е така. Но хората там нямат пари. Ще останем във Виена до края на май, но сигурно ще дойдем пак. Това е единствената ни възможност да оцелеем.\" \"На дебел картон някой му е написал с грешки на немски, че има две деца и моли за помощ за тях\", посочват журналистите. \"Той държи една чаша от кафе, в която има стотинки, и изглежда потиснат. Не му се говори много\", пишат още те. Самият Илия разказва пред тях следното: \"В България имам две деца - на три и четири години. Нямам жена. Затова сестра ми се грижи за тях. Дойдох във Виена преди десет дни с автобус. Спя на една гара, а през деня прося. Полицията ме гони непрекъснато и ми взима всички пари. ВЗимат ми по четири-пет евро. Но аз не оставям всичките пари в чашката. Става все по-лошо. Вече почти никой не дава пари. Следващия месец, като събера 60 евро, се връщам у дома. Трябва да занеса пари на децата. Не знам дали цели групи мои сънародници идват във Виена да просят. Не познавам никой друг българин, а румънците не ги разбирам какво говорят.\" Журналистите посочват, че той избягва погледите им. Според тях, той крие нещо. \"Група от трима млади мъже се е настанила на оживено място. Тримата седят на тротоара, заобиколени от найлонови торбички. Когато се приближаваме, единият ни моли за цигара. Не иска да отговаря на въпросите ни, докато не получи пари. Другите двама бързо изчезват, когато виждат фотографите\", пишат репортерите. 33-годишният Георги разказва: \"Работим във Виена, защото в България няма работа, няма ядене, няма бъдеще. Затова идвам във Виена и прося по улиците. На ден изкарвам по 15-20 евро. Не е много за един толкова богат град. Само полицията ми създава проблеми. Ако ме хванат, че прося, налагат глоба от 22 евро. Но вместо да им плащам, аз отивам в затвора. В България имам жена и три деца. Те очакват да им занеса пари. Когато съм в затвора, не получавам пари, защото в тези дни няма как да прося. Пестя всеки цент. Спя на гарата, къпя се при \"Каритас\". Това е тежък живот, но трябва да издържа. Заради семейството. Във Виена има и много румънци. Не ги разбирам, но чух, че пристигали на групи. Ние българите идваме поединично. Аз съм официално тук, имам европейски паспорт и съм европеец. Идвам само в Австрия. Не се и опитвам да ходя в други старни. Ще остана още месец и после се прибирам у дома.\"", "date": "2018.05.27", "title": "Защо прося във Виена?"}
{"url": "http://clubz.bg/68358-regulatoryt_pyrvo_shte_preduprejdava_sled_tova_shte_sankcionira_po_gdpr", "text": "Българският потребител на интернет услуги ще има право на по-голям избор с влизането в сила на европейския регламент за защита на личните данни (GDPR) от 25 май, обясни пред БНР Венцислав Караджов - председател на Комисията за защита на личните данни (КЗЛД) и зам.-председател на Европейския комитет за защита на личните данни. Относно налагането на санкции, в случаи на нарушаване на регламента, българският регулатор ще действа превантивно като първо изпраща предупреждение на нарушителите, а санкциите ще се налагат едва след това, обясни Караджов. Караджов даде и примери за по-голям избор на българския потребител с въвеждането на регламента. „Например, когато ползвателят влиза, използва и чете безплатен интернет ежедневник, и му се поискат лични данни, той не е длъжен да ги предостави или да се съгласи с условията на „Бисквитки“, които му казват: „Този сайт използва „Бисквитки“ – съгласете се…“. Новото на регламента казва: Фирмите, които изискват лични данни, тогава, когато тези лични данни не са изключително условие за предоставяне на услугата, да не възпрепятстват използването на услугата от гражданите на ЕС“, посочи той. Седем мита за GDPR Изрично условие би било например, ако сайтът предвижда закупуване на стоки и услуги с кредитна карта - тогава трябва да се предостави информация, поясни Караджов. В случай, че компаниите предупреждават, че потребителят ще спре да ползва част от нейните услуги, ако не даде съгласието си с общите ѝ условия, влиза в противоречие с регламента. „Ако е така, те трябва да посочат кои точно услуги ще бъдат спрени, тъй като за мен това е едно общо заплашване. Компаниите нямат право да заплашват. В регламента е изрично е казано, че съгласието трябва да бъде свободно дадено. Всяко едно физическо лице, при тези условия, бъде принудено да предостави съгласието си, независимо дали от частен или от публичен орган, в неговите действия, когато е при спазване Закона за защита на личните данни, то може да бъде оспорено“, каза Караджов. „За мен става въпрос за незнание и презастраховане, поради липса на знание. Заради това се извършват практики, които не би следвало да се прилагат. Няма защо за едно записване по телефон за уговорен ден и час от физическо лице да се изисква, то да дойде и да го направи на място, камо ли пък да се съберат лични данни от него. Става дума за определено физическо лице, което си дава двете имена и желае да се запише при определен лекар. Аз не виждам тук обработване на лични данни в такива обеми, които да навредят на физическото лице, в случай, че то ги предостави на болницата“, коментира Караджов. Непознаването на правилата за обработването на лични данни стои в основата на изискването на аптеките - всеки, който си купува или получава частично или напълно платени лекарства по Здравна каса, да попълва отделна декларация, смята председателят на КЗЛД. „Това е едно пререгулиране във връзка със защита на личните данни, което налага допълнителни административни и финансови тежести на бизнеса.  В много случаи бизнесът не е наясно какво трябва да направи точно, за да изпълни изискванията на регламента. Освен това липсата на национално законодателство, което все още не е прието, също поставя много въпросителни пред бизнеса“, смята Добрин Иванов - изпълнителен директор на Асоциацията на индустриалния капитал, за европейския регламент за защита на личните данни. Това, че все още не са приети промени в Закона за защита на личните данни, е несъществен проблем, защото регламентът като инструмент има пряко действие, отговори Караджов. „Той (регламентът) е приет още 2016 г. и беше отложен две години, за да може и бизнесът, и публичните институции, които ще го прилагат, да се запознаят с него. Освен това в регламента се предвиждат възможности за изменения в местното законодателство, само когато в самия регламент се предвиждат възможности за уточнения или ограничения на съдържащите се в него правила“, допълни той. „За тези две години не само бизнесът, но КЗЛД, и правителството, и държавата знаеха, че този регламент ще влезе в сила, и би следвало със съвместни усилия да създадем капацитет в бизнеса, така че да можем да отговорим на регламента. Нито Министерство на финансите, нито правителството, нито НС предвидиха тази ситуация и не създадоха експертен потенциал и капацитет в комисията, така че тя да може да проведе обучения, да подготви специалисти по личните данни, които да бъдат интегрирани в бизнеса и да приложат по правилния начин разпоредбите на регламента“, каза Иванов.", "date": "2018.05.27", "title": "Регулаторът първо ще предупреждава, след това ще санкционира по GDPR"}
{"url": "http://clubz.bg/68350-djon_malkovich_shte_e_poaro_v_%E2%80%9Eazbuchni_ubijstva%E2%80%9C", "text": "Джон Малкович и звездата от „Хари Потър“ Рупърт Гринт влизат в актьорския състав на телевизионна адаптация по книгата на Агата Кристи „Азбучни убийства“. Филмът е съвместна продукция на Би Би Си и „Амазон“, а снимките се очаква да започнат през юни тази година, съобщава „Варайъти“. Малкович ще влезе в образа на легендарния детектив Еркюл Поаро. Съвсем наскоро, през 2017-а, в тази роля влезе и Кенет Брана  . На малкия екран Поаро са въплъщавали още Алфред Молина и Дейвид Сушей. На Гринт е поверен образът на инспектор Кроум, който няма особено високо мнение за Поаро. Сред останалите актьори в продукцията са Андрю Бюкан  , Иймън Фароу  , Тара Фицджералд  , Бронуин Джеймс   и Фрея Мейвър  . Базиран на класиката от 1936 г. от кралицата на криминалните романи, сериалът ще излезе в три части. Режисьор на епизодите е Алекс Габаси  , а продуцентската роля поема Фара Абушуеша  . По сценария работи Сара Фелпс, номинирана за БАФТА. Книгата има и други адаптации – през 1965 г. Тони Рандъл влиза в образа на белгийския детектив.", "date": "2018.05.27", "title": "Джон Малкович ще е Поаро в „Азбучни убийства“"}
{"url": "http://clubz.bg/68348-kitajski_ucheni_otkriha_vryzka_mejdu_mesoto_na_skara_i_raka_na_kojata", "text": "Учени от Цзинанския университет в Китай стигнаха до извода, че за човека месото на скара може да е свързано с риск от смърт, съобщи  , предава  Оказало се, че попадането на съдържащи се в дима опасни вещества в организма може да предизвика мутации в ДНК и ракови болести. При това застрашени са не само чревоугодниците, а и онези, които изпичат месото или се намират близо до скарата. Без месо, без захар, със суперхрани...помага ли това при рак? Специалисти поясниха, че изпичането на месо на скара е свързано с образуване на опасни за здравето съединения при горенето на въглища. Попадайки в организма с храната или при дишането, въпросните съединения могат да предизвикат респираторни инфекции, мутации в ДНК и ракови болести. Заключенията на учените са въз основа на изследване, обхванало 20 доброволци. Те били разделени на три групи. Първата група била подложена на въздействието на полициклични ароматни въглеводороди през кожата, втората била под влиянието им при попадането им в стомаха, а третата - в белите дробове. След това били взети проби от урината от трите групи. Както се очаквало, най-голямата вреда била свързана с попадането на опасните съединения в организма с храната. На второ място било въздействието през кожата. Но и при дишането човешкият организъм поглъща много токсини. Затова дори присъствието близо до скара, на която се изпича месо, може да е много опасно за здравето.  Изследването е публикувано на 23 май в сп. ", "date": "2018.05.27", "title": "Китайски учени откриха връзка между месото на скара и рака  на  кожата"}
{"url": "http://clubz.bg/68254-borisov_postla_cherven_kilim_pred_demokratichna_bylgariq", "text": "Дали Бойко Борисов ще успее да помогне на Западните Балкани да влязат в ЕС е въпрос твърде спорен. Сигурно обаче е, че през последните няколко седмици Борисов постла червения килим, по който автентичната десница/демократичната общност да се върне отново в голямата политика на бял кон. С отказа си да изгони руски дипломати, с идеята си да поднови АЕЦ \"Белене\" и с влизането в надпревара с президента за това кой е най-близък до сърцето на Владимир Путин само за няколко дни Борисов срина граденото с години. Един от най-важните му политически козове досега бе, че той даваше вид на убеден и последователен евроатлантик. Това бе основната причина, поради която резултатът на ГЕРБ на последните парламентарни избори бе 1 147 000 гласа, с около 300 000 повече в сравнение с 840-те хил. гласа, получени на първия тур на президентските избори няколко месеца по-рано. Все още е пресен споменът за гръмкото изявления на Корнелия Нинова за това какво ни е отнела демокрацията и заявките ѝ, че ако стане премиер ще работи за отмяна на санкциите срещу Русия. С тези си изказвания, направени малко преди парламентарния вот тя - волно или неволно - помогна на ГЕРБ да прескочи границата от 1 млн. гласоподаватели, която изглеждаше непостижимо висока летва за партията. Няма никакво значение колко точно хора са се събрали на митинга срещу АЕЦ \"Белене\" или колко ще се съберат на друг подобни прояви занапред. Известно е, че в България има поне 500 000 избиратели, които биха подкрепили политическа формация, която твърдо отстоява европейското бъдеще на България. При това става дума за хора, които са политически активни. Тези хора, когато не ходят да гласуват, го правят само и единствено, защото са разочаровани от онези, които имат претенцията да ги представляват. А не поради мързел или нехайство за обществените дела. Единственото, което се очаква от лидерите на \"Демократична България\" е да дадат ясни гаранции, че те повече в коалиция с Борисов няма да влизат при никакви обстоятелства. Това ще гарантира на формацията не просто влизане в следващия парламент, а и достатъчно солидно присъствие в него, за да може да влияе на бъдещи политически решения в една или друга посока. Автентичната десница/демократичната общност трябва да остави ГЕРБ да направи \"правителство на националното съгласие\" с БСП. Все по-ясно става, че по най-важния обществен въпрос - европейското бъдеще на България - тези две партии са със сходни позиции. И двете отказват да подкрепят истинска съдебна реформа, чрез която да се премахне унизителният мониторинг, заради който все още не сме пълноправни членове на ЕС. И двете са склонни да превърнат България в мост и канал за комуникация между ЕС и Русия, вместо да гарантират нейното съществуване като неизменна част от Европа. В този си вид \"Демократична България\" няма как да очаква собствено управляващо мнозинство. За подобно мнозинство трябва стройна организация и силни структури в цялата страна, каквито тази формация все още няма. С действията си от последните дни обаче Борисов дава шанс на \"Демократична България\" да се превърне в основен политически играч. Ще бъде огромна глупост, ако тя не се възползва от този шанс.", "date": "2018.05.27", "title": "Борисов постла червен килим пред \"Демократична България\""}
{"url": "http://clubz.bg/68345-naprejenie_i_vzaimni_obvineniq_na_balotaja_v_galiche", "text": "Втори тур на частичните местни избори за кмет се проведе в неделя във врачанското Галиче. След 20 години еднолично управление на Ценко Чоков селото ще има нов кмет. БСП обвини ГЕРБ във фалшификации на вота в Галиче Галиче стана национално известно с криминалните престъпления на Чоков, арестуван преди две години.  До изборите в Галиче се стигна, след като предишния кмет Ценко Чоков беше арестуван и получи присъда на първа инстанция за отвличане, побой и палеж на кола. На балотажа в Галиче днес се бориха Веселин Тошинов от БСП с преднина от 19 гласа та първия тур пред Страхил Стоянов от ГЕРБ. Предсрочно прекратяват мандата на Ценко Чоков в Галиче 1500 са избирателите, които можеха да упражнят вота си в четири секции, една, от които подвижна. На втория тур днес имаше напрежение, а щабовете на двамата кандидати си размениха обвинения. Още в началото на изборния ден кандидатът на БСП Веселин Тушинов качи клипове в социалната мрежа с избиратели, които по думите му не са от Галиче, но гласуват. От ОИК отхвърлиха жалбата за гласували лица без право като неоснователна. „Kой откъде е влязъл, няма никакво значение. Тук важното е тези хора, които идват да упражнят правото си на глас, дали ги има в избирателните списъци”, заяви Цветелина Андровска, председател на ОИК – Бяла Слатина, пред бТВ. От щаба на ГЕРБ пък се възмутиха, че областен лидер на БСП съпровожда подвижната секция, в която гласуват хора с увреждания. „Законно е, намираме се на публично място, на улицата”, коментира Иво Лилов, областен лидер на БСП – Враца. Още в изборния ден на първия тур социалистите сигнализираха, че една от секционните избирателни комисии в селото е преброила бюлетините и е съставила протокол от гласуването много преди края на изборния ден по закон. Протоколът бил готов около 17,30 ч., но в самия документ бил записан час 20.00 за приключване на изборния ден и 20,15 ч. за попълване на документа. В социалните мрежи социалистите разпространиха \"подранилия\" с няколко часа документ. Ставало дума за подвижна изборна секция, каквато е била открита за кметския вот в Галиче, след като са били подадени поне 15 заявления за това. Председател на секционната комисия, позволила си да опише изборен протокол часове преди края на изборния ден - както твърдят от БСП, е бащата на депутата от ГЕРБ Красен Кръстев - Георги Кръстев Георгиев. Резултатите от гласуването за кмет на Галиче в посочената секция - 52-ма гласували – невалидните бюлетини са четири, 44 гласа са дадени за кандидата на ГЕРБ, един е гласът за кандидата на ВМРО и три - за този на БСП. Общият резултат от изборите за кмет е: 388 гласа за социалиста Веселин Тушинов и 369 за Страхил Стоянов от ГЕРБ. Двамата отиват на балотаж идната неделя.  \"Галиче е пример как  от ГЕРБ печелят избори. Новите иновативни политики се прилагат и тестват първо в изборния процес.Това е подвижна секция – едни хора обикалят други хора с основание по-лесно да упражнят правото си на глас. В Галиче 52-ма души гласуват така. За сравнение в цяла Силистра примерно на предишни избори са били десетина души. Проверете дали въобще някога в Галиче е имало подвижна секция...\", заяви Кирил Добрев от БСП в понеделник.  Още на първия тур обаче от БСП са подали и жалба в Общинската избирателна комисия в Бяла Слатина. Оттам признават, че има извършено нарушение на изборния процес от секционната избирателна комисия, оглавявана от Георги Кръстев Георгиев. Нарушението обаче не влияело на изборния резултат. Предсрочно прекратяват мандата на Ценко Чоков в Галиче", "date": "2018.05.27", "title": "Напрежение и взаимни обвинения на балотажа в Галиче"}
{"url": "http://clubz.bg/68349-chetirima_ruski_voenni_ubiti_v_siriq", "text": "Четирима руски военни са били убити в Сирия при нападение на бунтовници. Това съобщи ТАСС като се позова на руското министерство на отбраната.  Двама руски съветници, управляващи огъня на сирийска батарея, са загинали на място, други петима са били ранени и откарани в руска военна болница. Двама от тях по-късно починали въпреки усилията на лекарите, гласи официалното съобщение. Как американци се били 4 часа срещу руснаци в Сирия Мястото на сражението е било в провинция Дейр ез-Зор в тъмната част от денонощието. \"По време на боя, който е продължил около час, военнослужещите са унищожили 43-ма терористи и 6 автомобила с висока проходимост с въоръжението, което е било на тях\", съобщават още от министерството. Сирийската армия превзе Дейр ез-Зор през ноември м.г. Официално Русия досега е загубила около 90 души по време на войната в Сирия. Реалните ѝ загуби са с пъти по-големи. Според базираната във Великобритания Сирийска обсерватория за граждански права снощните атаки са били извършени от бойци на Ислямска държава, като в тях са загинали 35 души от проправителствените сили, в това число 9-ма руснаци, пише Би Би Си. Дейр ез-Зор е разделителната линия между правителствените сили и сирийските кюрдски отряди, в това число и подкрепените от САЩ Сирийски демократични сили. След 7-годишна война сирийското правителство, подкрепено от руските и иранските военни сили, вече контролира по-голямата част от централна Сирия, в това число и втория по големина град Алепо. Силите на бунтовниците сега са концентирани в Идлиб.", "date": "2018.05.27", "title": "Четирима руски военни убити в Сирия"}
{"url": "http://clubz.bg/68346-ilon_mysk_shte_pravi_pravda", "text": "Илон Мъск предизвика раздразнението на журналистите като съобщи, че има нов план - да създаде сайт, наречен \"Pravda\" (\"Правда\") - истина на руски език, съобщава \"Политико\". Милиардерът иноватор, който остро реагира срещу негативните статии в медиите за неговия бизнис с електрически автомобили, обясни, че иска да създаде услуга, в която да се оценяват журналистите и медиите за същността на тяхното отразяване на новините. Идеята е много спорна и веднага предизвика лавина от критики. Ще изгонят ли Илон Мъск от Tesla? Най-малко заради името, което е избрал. Идеята му за заглавие на новия сайт беше Pravda - подобно на съветската новинарска агенция за държавна пропаганда Но \"Правда\" е името и на смело издание \"Украйнска Правда\", чиито журналисти често разкриват корупция по върховете на властта в Украйна, Беларус и Русия. Преди по-малко от две години едни от репортерите на вестника Павел Шеремет беше убит в Киев от бомба, която избухна в колата му. Създателят на изданието Георгий Гонгадзе беше отвлечен и убит през 2000 г. \"Украйнска Правда\" е един от най-добрите независими вестници в Украйна. По-добре е да дадете голямо дарение вместо да се опитвате да ги купите, за да демонизирате още повече медиите“, реагира в туитър Симон Островски, разследващ журналист в  Coda Story, на плановете на Мъск да става професионален медиен критик. Леонид Рагозин, независим журналист от Москва, също реагира на Мъск като припомни бруталното убийство на Гонгадзе след разкритията за корупция. \"Издателят на този украйнски сайт беше убит за разкриване на корупция на високо ниво, главата му беше открита отделена от тялото му. Журналистите живеят в различна реалност от тази на богатите игноранти, които се опитват да ги учат как да пишат\", избухна той. В петък в туитър Мъск съобщи, че ще купи “Pravduh.com”. Изглежда \"Pravda\" скоро ще види бял свят, макар и с леко модифицирано име. Мъск ще е поредният технологичен милиардер, който скоро ще нагази в сложното блато на съвременното създаване на новини. И това едва ли би трябвало да изненадва някого. Тирадата на Мъск срещу медиите започна след като \"Тесла\" стана обект на критично отразяване. В една от статиите, публикувани в  , се задаваха въпроси за условията на безопасност в заводите на компанията. Двуличието в стил \"Аз съм по-голям светец от теб\" на големите медийни компании, които претендират да казват истината, но публикуват само толкова, колкото да захаросат лъжите, е причината обществеността вече да не ги уважава\", написа Мъск в туитър, с линк към публикация на уебсайта Electrek. Авторът на статията критикуваше новинарското отразяване на последните катастрофи с автомобили на \"Тесла\" и забавянето на производството на Model 3, като го наричаше \"маниакално\" и твърдеше, че се наблюдава \"ръст на подвеждащите новини с кликбейтъзаглавия\".", "date": "2018.05.27", "title": "Илон Мъск ще прави \"Pravda\""}
{"url": "http://clubz.bg/68341-ronaldo_i_bejl_namekvat_za_napuskane_sled_triumfa", "text": "Кристиано Роналдо и Гарет Бейл поизтриха усмивките на много фенове на \"Реал\" (Мадрид) с изявленията си след финала на Шампионската лига срещу \"Ливърпул\", спечелен с 3:1 в Киев. Германски вратар поднесе 13-ата на \"Реал\" (Мадрид) (СНИМКИ) \"Реал\" грабна 13-а купа на шампионите, Роналдо - пета, а Бейл - четвърта, но двамата намекнаха, че може да напуснат \"Сантяго Бернабеу\". Използването на минало време буди много въпроси, макар че в последните месеци се изговори много за отношенията между Роналдо и шефа на \"Реал\" Флорентино Перес, за това дали №7 ще подпише нов договор и за колко пари и т.н. и т.н.  Ясно е, че Кристиано \"извива ръце\" за новия контракт, като за целта намесва и феновете. Не за първи път той опитва да всява смут относно бъдещето си, но все остава в Мадрид. Гарет Бейл, който вкара два от головете, като първият бе шедьовър, пък реши максимално да се възползва от позицията си на герой на вечерта. Уелсецът няколко пъти каза, че  Жозе Моуриньо е почитател на Бейл и вече два пъти опита да го привлече в \"Манчестър Юнайтед\", но нападателят не искаше да си тръгва от \"Реал\". Дали сега е различно? В същото време Жозе отхвърля възможността за привличане на Кристиано. Флорентино Перес бе запитан за изказванията на двама от \"галактическите\" си асове и той отново бе хладнокръвен.", "date": "2018.05.27", "title": "Роналдо и Бейл намекват за напускане след триумфа"}
{"url": "http://clubz.bg/68347-fiestata_na_real_madrid_snimki", "text": "\"Реал\" (Мадрид) вдигна 13-ата шампионска купа на Европа и четвърта в последните пет години. Някъде казват на това \"династия\". Поредното отличие в турнира Шампионска лига, в който \"лос меренгес\" са най-успешни сред всички други на континента, бе спечелен с 3:1 срещу \"Ливърпул\" на финала в Киев. Германски вратар поднесе 13-ата на \"Реал\" (Мадрид) (СНИМКИ) \"Мадридистите\" взеха нещо като реванш за загубата си в далечната 1981 г. с 0:1 в Рим.  Финалът сложи точка на клубния футбол за сезона, ала остави след себе си много въпроси. Наистина ли Кристиано Роналдо напуска \"Реал\", за който е поставил куп рекорди и е реализатор №1 в историята? Ами героят на вечерта Гарет Бейл, какво ще стане с него? Роналдо и Бейл намекват за напускане след триумфа Ще играе ли на световното Мохамед Салах, който напусна след само половин час на терена заради контузия в рамото? Кой вратар ще закупи \"Ливърпул\", след като Лорис Кариус направи две много груби грешки, от които паднаха първия и третия гол на \"Реал\"? Германецът се извини след мача - на съотборниците си и на феновете. И пое вината върху себе си. Вижте снимки от шоуто преди мача, от самия двубой и от празненствата на \"кралете\". Техните фенове традиционно си направиха фиеста на площад \"Сибелес\" в Мадрид. Някои не спаха и в Киев, а най-радостното е, че поне до момента няма информация за сблъсъци между феновете, които съжителстваха мирно няколко дни в столицата на Украйна.   Роналдо и Бейл намекват за напускане след триумфа", "date": "2018.05.27", "title": "Фиестата на \"Реал\" (Мадрид) (СНИМКИ)"}
{"url": "http://clubz.bg/68342-rusnacite_mogat_i_da_pravqt_qdreni_raketi_no_ne_i_da_se_kypqt_kogato_iskat", "text": "Къде и кога няма да има топла вода в София (ПЪЛЕН ГРАФИК) Но как е в Русия? Ето какво пише Балин: В квартал по квартал топлоснабдителите затварят крана на топлата вода. Всеки, който има бойлер, може да се чувства щастлив. За останалите възможността е или да позвънят на вратата на някой съсед, разполагащ с бойлер, или да стиснат зъби и да зъзнат под студения душ. Мнозина намират изход с топлене на вода на печка или с електрически нагревател. Едва когато липсва топла вода, човек забелязва колко важен за нас е напредъкът на цивилизацията. Не само при миенето на коса или крака, но, примерно, и при миенето на съдове. Най-тежки са седмиците без топла вода за семейства с деца. Руснаците не могат да проумеят защо десетилетия след залеза на Съветския съюз все още се стига до централно спиране и пускане на крана. Поне официално спирането на топлата вода не е мярка за закаляване, а за подготовка на градовете за зимата. Казват, че лятно време се подменят тръби и се извършват ремонти. Това налагало спирането на топлата вода. Защо процесът трае по-дълго в сравнение с цивилизования свят, чиновниците от една страна го обясняват със суровата зима в Русия, от друга – със системата на централизирано топлоподаване, която била далеч по-голяма в сравнение с Европа и ето защо било нужно по-дълго време за ремонти и поддръжка. Къде и кога няма да има топла вода в София (ПЪЛЕН ГРАФИК) Все пак през последните години времето на спирането на топлата вода в Москва беше съкратено на десет дни. В други градове процесът може да трае три седмици. На Крим, полуостровът, който Кремъл представя като роден рай за отмора, частни туристи трябва да знаят, че понякога ще им се наложи цял ден да се примирят с безводие – няма нито топла, нито студена вода. Просто я спират, често и без предупреждение. Все пак преди няколко дни в Москва се зададе нещо като революция – тази година топлата вода нямало да се спира. Радостта беше огромна, но за жалост твърде кратка. По-точно казано тя трая до средата на седмицата, когато се оказа, че налягането при пускане на крана за топлата вода е нула. Диспечерът обясни случая странно: Това силно напомня на виц от съветските времена. Мъж слиза на гарата в Москва и пита първия милиционер, когото среща:   Отговор:   Мъжът:  ” Къде и кога няма да има топла вода в София (ПЪЛЕН ГРАФИК)", "date": "2018.05.27", "title": "Руснаците могат и да правят ядрени ракети, но не и да се къпят, когато искат"}
{"url": "http://clubz.bg/68343-kim_tvyrdo_reshen_da_se_sreshtne_s_trymp", "text": "Севернокорейският лидер Ким Чен Ун потвърди намерението си да води на 12 юни в Сингапур преговори с президента на САЩ Доналд Тръмп. Това заяви днес на пресконференция в Сеул президентът на Южна Корея Мун Дже Ин след вчерашната си среща с Ким. По думите на Мун, лидерът на Северна Корея е изразил безпокойство заради продължаващото напрежение в отношенията с Вашингтон. За решаване на този въпрос са необходими преки двустранни контакти, обяви Мун и обеща да окаже активна подкрепа в тази насока.", "date": "2018.05.27", "title": "Ким твърдо решен да се срещне с Тръмп"}
{"url": "http://clubz.bg/68339-i_ne_bili_shvedski_ami_syvetski", "text": "„Швеция връща практика от времето на Студената война. Трудно е да се предскаже кога ще избухне война, но Швеция иска да е сигурна, че населението е винаги подготвено за най-лошото. Правителството ще раздаде на 4,8 милиона домакинства брошура с инструкции за поведение при война, такова нещо не е правено повече от три десетилетия. Заглавието на брошурата е „Ако дойде война или криза“, тя е подготвена от Агенцията за извънредни ситуации и дава указания на гражданите как да действат, ако животът им се преобърне от непредвидена криза или война. Брошурата предоставя информация като се почне от това как да се различават фалшивите новини до това какво да се прави при терористична атака или военен конфликт. 20-те страници на брошурата е усъвършенствана версия на първоначално произведена брошура през Втората световна война и последно раздавана през 80-те години по време на Студената война“ – това  съобщава CNN. „Швеция е в по-голяма безопасност, отколкото много други страни, но заплаха така или иначе съществува – казал директорът на агенцията Дан Елиасон. Впрочем страната не е участвала във война от 200 години, по време на Втората световна война тя запазва неутралитет. Ако Швеция бъде нападната от друга страна, никога няма да се предадем, така че всеки призив да не се оказва съпротива, трябва да бъде възприеман като фалшива, пишело в брошурата, която е отпечатана на 13 езика и ще бъде раздадена на домакинствата в обявената от 28 май до 2 юни седмица за подготовка за извънредни ситуации. Това, ако се беше случило в България, търговците щяха да си изпълнят плана за годините до края на евентуалната война. Първо щеше да свърши брашното. Не, по-скоро първо щяха да свършат фризерите. Защото къде ще слагаме месата, маслата и т.н. храните, с които щяхме да се презапасим? Което ме кара да мисля, че може би все пак първо щяха да свършат консервите. Аптеките щяха да завъртят оборот като за три грипни пандемии. Пет-шест банки щяха да фалират още преди да е разпространена брошурата, защото една жена, която е набирала текста, щеше да каже под клетва на друга жена, че предстои да се появи такава брошура, а другата жена ще каже под секрет на сестра си, тя пък само на братовчедката и банките щяха да осъмнат с опашки още преди в страната да са разбрали всички, без неколцина тежко чуващи клошари. НяКОЙ щеше вече да е написал условията за обществените поръчки за изграждане и ремонтиране на скривалищата така, че само неговата фирма да отговаря на посочените в поръчката условия. Всичката вода на България щеше да започне да се продава като минерална, производителите на хранителни стоки щяха да прибавят една година отгоре върху всички срокове на годност. Само че всичко това щеше да се случи, ако в българската брошура отсъстваше онова изречение, което казва, че в никакъв случай не бива да вярваме, че сме се предали на нападналата ни страна и поради подобна лъжа да спрем да се съпротивляваме. Такова изречение щеше да издаде, че тази брошура, като всички брошури е преписана от някоя евроброшура, следователно не бива да ѝ се обръща сериозно внимание. А пък във фейсбук какво и колко сме чели, но точно такова май ни е за пръв път: Негов автор е аятолахът на поразяващата комуникация, гросмайсторът на гафовете, ядрено горещият в своите страсти Таско Ерменков. Съобщението гласи: „Приятел ми изпрати съобщение: Не пий вода от чешмата. Не я използвай дори за готвене. Отровна е. Вчера научихме, че в Искъра са изсипани голямо количество отровни химикали и в момента водата в София е ОТРОВНА. От 5 различни, независими един от друг източника знаем инфото, но не можем да го пуснем публично, тъй като институциите мълчат (да не се изложат пред европейците). \n\tКажи на приятели и близки, поне 1 седмица да не употребяват чешмяна вода. \n\tИзточникът на идното е сериозен гражданин. Имаме информация, че е запознат и депутат. Запознатият депутат съм аз. ПРИЗОВАВАМ ИНТИТУЦИИТЕ, КОИТО РАЗПОЛАГАТ С ИНФОРМАЦИЯ ЗА СЛУЧАЯ ОЩЕ ДНЕС, ВЕДНАГА, ПО СРЕДСТВАТА ЗА МАСОВА КОМУНИКАЦИЯ ИЛИ ДА ОПРОВЕРГАЯТ ТОВА КАТО ФАЛШИВА НОВИНА ИЛИ ДА ПРЕДУПРЕДЯТ ГРАЖДАНИТЕ НА СОФИЯ. НЕДОПУСТИМО Е ПРИ ТАКИВА СЛУЧАИ ДЪРЖАВАТА (АКО Я ИМА) ДА МЪЛЧИ.“ Правописът е запазен. За хора, които не са наясно с неписаната етика на социалките, пояснявам, че главните букви в писането се равняват на крясъка в говоренето. Във Фейсбук също може да се крещи, както от трибуната на парламента. Хора, които възприемат Таско Ерменков като по-фалшив и от 3-левова банкнота, вероятно са отминали това съобщение с кратък еротичен поздрав. Други са си помислили: Знаем го какъв е Ерменков, но пък и институциите ги знаем какви са, та може би…все пак…И за всеки случай са изкупили минералната вода от най-близкия магазин. Трети са загрели телефоните – звънили са на семейството си, в детската градина, на роднини, на приятели…Четвърти, верни на партията БСП хора, разбира се са готови да вярват на Таско Ерменков толкова много, колкото дори Таско Ерменков не може да излъже.  Най-стабилните са направили това, което би трябвало да направи депутатът, просто са звъннали на места, където е ясно с какво качество е водата, защото работата им е да са наясно тъкмо с това. Общо взето паниката се е разпространила по всички възможни електронни и аналогови начини. Поради каква причина би могло тези мисли да се появят в някое прашно кюше на нечия глава. Много биха могли да са причините: 1. Таско Ерменков е периодично обземан от патетичното желание да бъде положителният герой на нашата отрицателна действителност. Спасител на народа от отравяне в условия на неудържим хомсомолски плам (до д-р Тони Филипов – да не ми поправиш Х-то на К, това е хомсомолска постъпка). 2. Пристрастеност към това да си център на внимание. 3. По промилни причини. 4. По причина на незнание/неумение да получи информация по въпрос, който го вълнува. 5. Защото може да прави каквото, когато, както си поиска, без да носи отговорност, камо ли наказание. 6. По възможно най-баналната причина да създаде неприятности на управляващите. 7. За упражнение – като пробното пускане на сирените. 8. За да поддържа степента на невроза, в която живее народът, защото иначе току-виж се отпусне. 9. Защото му липсва конспиративният дух от други, по-революционни периоди на партията. 10. За да стрес тества институциите. 11. За да провери бойната готовност на троловете. 12. Защото нищо по-умно не е му е дошло на ума. Каквато и да е причината, няма оправдание. Няма полезен ход за народен представител в подобна ситуация, освен да понесе отговорността, като престане да е народен представител и си стане обикновен Таско. Само че, нали се сещате, какво щеше да последва за обикновен Таско, ако беше написал такова съобщение. ДАНС щеше да му отиде на крака, да го изгледа с поглед, който сцепва атом, и да го накара да подпише декларация, че повече няма да прави така. За брошура си говорехме… Може ли БСП да направи една брошура за народните си представители „Как да се държим в социалната мрежа без да побъркваме населението?“ – с посвещение на Таско Ерменков. И още една „Как да се държим във фейсбук, за да не се налага после да твърдим, че ние не сме ние“ – с посвещение на Александър Симов. Обективността изисква да кажа, че Таско Ерменков се извини от трибуната на Народното събрание. Тъй като не мога да измеря в децибели тона на извинението, ще кажа, че във фейсбук то би изглеждало с много големи букви.", "date": "2018.05.27", "title": "...и не били шведски, ами съветски"}
{"url": "http://clubz.bg/68338-dolarite_i_evroto_v_liri_turski_liri", "text": "Турският президент Реджеп Тайип Ердоган призова в събота турците да прехвърлят валутните си спестявания в лири, за да подкрепят слабата национална валута, която изгуби около 20% от стойността си спрямо американския долар тази година, предаде Ройтерс, съобщава БТА. Ердоган съобщи още че Турция и Русия са постигнали споразумение за отстъпка в цената на руския газ, доставен през 2015 и 2016 г. Той каза, че през 2015 г. Анкара е поискала Москва да ѝ предостави отстъпка в цената на природния газ, но руската страна е отказала да удовлетвори искането и Турция се е обърнала към международен арбитраж. \"Нашият спасител Ердоган\" поиска гласа на турците в Европа \"След дългите обсъждания бе постигнато споразумение за отстъпка в размер на 10,25 процента за газа, доставен през 2015 и 2016 г. Разликата в плащанията за тези две години, а именно 1 млрд. долара, ще бъде върнат на републиката\", каза Ердоган, цитиран от Анадолската агенция.", "date": "2018.05.27", "title": "Доларите и еврото в ...лири. Турски лири"}
