{"url": "http://clubz.bg/67726-za_26_godini_v_omsk_postroiha_edna_stanciq_na_metroto_i_go_sprqha", "text": "Правителството на руския регион Омск реши да замрази строителството на метрото, стартирало в далечната 1992 г., съобщи онлайн изданието Meduza. В продължение на 26 години в Омск е изградена една единствена метростанция - \"Пушкинская\".  В рамките на проекта за опазване на метрото се планира изграждането на друга гара - Заречная. Изграждането на третата станция \"Кристал\" ще бъде преустановено. Алчност, корупция и безотговорност - другото име на Кемерово За подготовката на консервационния проект ще отидат 80 милиона рубли (около 1.08 милиона евро). Същинската работа по консервацията се оценява на други 400 милиона рубли (близо 5.4 милиона евро). Първият вицепремиер на правителството на Омска област Валерий Бойко казва, че консервацията не бива да се смята за край на метрото и че правителството разглеждало варианти за използване на прокопаните подземни тунели за леки релсови превозни средства. Кой ще се окаже виновен за трагедията в Кемерово По план първата линия на омския метрополитен била планирана за откриване през 2008 г. Впоследствие сроковете три пъти се променяли. През 2012 г. премиерът на Руската федерация Дмитрий Медведев наредил да бъдат отделени още средства за строителството, за да бъде открито метрото през 2016 г., когато Омск чествал своята 300-годишнина. В същата тази 2016 г., когато са се навършвали 300 години Омск, населението се оказва с прираст от едва 300 души годишно, а демографският прираст е отрицателен - намаляло е с 5800 човека, като основна причина за това се сочи миграцията. Данните са на омската статистика към 1 януари 2017 г. Населението на Омск е 1.178 милиона души. При извършеното през 2010 г. преброяване на населението в Русия Омск е бил на 7-о място сред руските градове по численост с население от  1 154 116 души. Русия готви нова студена война. Този път в Африка Кой ще се окаже виновен за трагедията в Кемерово Русия готви нова студена война. Този път в Африка", "date": "2018.05.12", "title": "За 26 години в Омск построиха една станция на метрото - и го спряха"}
{"url": "http://clubz.bg/67752-eto_zashto_ne_pada", "text": "Италиански и британски учени разгадаха защо наклонената кула в Пиза е оцеляла от петте силни земетресения в района, откакто е построена, съобщи Прес асосиейшън. Спасява я меката почва под нея. Явлението е известно като динамично взаимодействие между почва и конструкция. Уникалната комбинация на височина и липса на гъвкавост на кулата и мекотата на почвата в основата са ключови за оцеляването й. Заради тях тя \"не резонира с движението на земетресението\". Меката почва модифицира значително вибрационните й характеристики.  Кулата в Пиза е наклонена под пет градуса, заради което върхът й е изместен на пет метра. Това би трябвало да я прави уязвима дори на земетресения със средна сила. \"Самата пръст, която причинява нестабилността и наклона и заради която кулата още малко и ще се срути, помага за нейното оцеляване при тези сеизмични явления\" - каза проф. Джордж Милонакис от университета в Бристол.  Кулата в Пиза е построена през 1372 г. Височината й е 58 м.", "date": "2018.05.12", "title": "Ето защо не пада"}
{"url": "http://clubz.bg/67764-kim_shte_vzrivi_demonstrativno_qdren_poligon", "text": "Северна Корея обяви днес, че ще организира церемония за разрушаване на своя ядрен полигон Пунгери, която ще се състои в периода 23-25 май, предадоха световните агенции.  Асошиейтед прес отбелязва, че това ще бъде драматично, но и знаково събитие в навечерието на срещата на върха между севернокорейския лидер Ким Чен Ун и президента на САЩ Доналд Тръмп на 12 юни в Сингапур. Срещата Ким-Тръмп - на 12 юни в Сингапур Севернокорейското министерство на външните работи съобщи, че всички тунели на полигона, който се намира в североизточната част на страната, ще бъдат разрушени с взривяване. Отстранени ще бъдат и всички наблюдателски и изследователски съоръжения, както и наземната охрана. Каква е играта на Ким Чен Ун?  Северът заяви, че възнамерява да покани и журналисти, които да присъстват на разрушаването. Те ще са само от САЩ, Южна Корея, Китай, Русия и Великобритания. Датата, на която ще бъде разрушен полигонът, ще зависи от метеорологичните условия. В момента Пхенян извършва техническите приготовления за събитието. На среща с южнокорейския президент Мун Дже Ин миналия месец Ким обяви, че възнамерява да закрие ядрения полигон. Каква е играта на Ким Чен Ун? ", "date": "2018.05.12", "title": "Ким ще взриви демонстративно ядрен полигон"}
{"url": "http://clubz.bg/67759-borisov_za_mediite_finansirane_s_tombola_vestnicite_po_poshtata", "text": "Възмутен от начина, по който медиите у нас отразиха последните разменени реплики между френския президент Еманюел Макрон и него, премиерът Бойко Борисов заговори за регулация на бранша и борба с фалшивите новини. И даде няколко идеи - от тази медиите да не получават никакво държавно финансиране (каквото сега се получава основно за реклама на еврофондовете), през - ако получават, то да се разиграва на томбола, до това печатните издания да се разпространяват от Български пощи. В почти едночасова реч в Стара Загора по време на регионална среща с членове на ГЕРБ, Борисов говори много за международните си успехи и в този контекст се възмути от писаното, че Макрон му е размахал пръст преди ден в Аахен, където се срещнаха. Макрон към \"Бойко\": Европа не може вечно да изчаква Наистина ли не знаете защо няма свобода на словото? След което лансира идеите: Идеите на премиера идват на фона на разразилия се в четвъртък дебат в парламента относно свободата на словото. Самият Борисов разпореди работна група в Министерския съвет да започне работа по изготвянето на правила за медиите и прати до Комисията за защита на конкуренцията искане за изготвяне на секторен анализ, в това число и за разпространението. Мотивът бе осветляване на финансирането на медиите, както и на разпространителския пазар. От години се говори, че монополист в него е депутатът от ДПС Делян Пеевски, който сам е издател. По документи такава връзка КЗК не отчете при последния си анализ по темата преди 4 години. Медийният закон на Пеевски заминава във фризера Борисов разпореди писането на правила малко след като самият Пеевски, заедно с още няколко колеги-депутати, внесе проект със сходни законови изменения. Това се случи в началото на февруари, като проектът \"Пеевски\" все още не е разпределен за разглеждане в комисии в Народното събрание и в зала. По думите на председателя на комисията по медии и култура, която ще е водеща по измененията - Вежди Рашидов, чакал се проектът на правителството и след като е готов, ще бъде разгледан заедно с този на депутата от Движението. Какво точно пише правителството, засега не е известно. Наистина ли не знаете защо няма свобода на словото? Медийният закон на Пеевски заминава във фризера", "date": "2018.05.12", "title": "Борисов за медиите: Финансиране с томбола, вестниците по пощата"}
{"url": "http://clubz.bg/67753-kak_erdogan_nakara_turcite_da_mu_kajat_tamam", "text": "Във вторник Реджеп Ердоган изненадващо заяви пред депутатите от управляващата Партия на справедливостта и развитието, че ако някой ден турският народ кажел, че е \"достатъчно\", той щял \"да се оттегли\". Това отприщи вълна от коментари в социалните мрежи, а хаштагът #Tamam (\"достатъчно\") веднага се изстреля на първо място сред най-посещаваните хаштагове в Туитър. В сряда следобяд беше премината границата от два милиона споделяния. Най-голямата сензация в случая обаче е това, че Ердоган изобщо споменява за оттегляне. Още повече, че той прави това в началото на предизборната кампания за изтеглените от него на 24 юни парламентарни и президентски избори в Турция. Вярно е, че пред съпартийците си Ердоган каза също, че на 24 юни турският народ щял да даде заслужен урок на враговете на страната. Но след казаното от него много турци се питат какво точно е имал предвид Ердоган - дали само да нахъса почитателите си или наистина да сигнализира, че вече е уморен от управлението? Още повече, че в неговата Партия на справедливостта и развитието наистина се носят слухове, че Ердоган можел да се оттегли по здравословни причини. Турция иска ареста на 300 военни, били свързани с Гюлен Но много по-вероятно е другото: Ердоган да изрича подобно нещо, защото се приравнява на турския народ и изобщо не може да си представи, че той (народът) някога ще пожелае Ердоган да си ходи. И действително - говорител на управляващата партия определи като заговор вълненията в Туитър и посочи, че хаштагът #Tamam бил споделян най-вече в страните, където \"терористични групи като ПКК и ислямисткото движение на Гюлен били особено активни. Привържениците на Ердоган отвърнаха с контра-мярка: те създадоха хаштага #Devam (\"още\"), който обаче до сряда сутринта беше споделен от най-много 400 хиляди души в Туитър. Но каквото и да е имал предвид Ердоган, думите му се обърнаха като бумеранг срещу него. Така той даде на опозицията нов, общ за нея предизборен лозунг. Защото всички опозицонни формации могат да застанат зад посланието \"Достатъчно\". Междувременно някои опоненти на Ердоган го включиха активно в предизборните са кампании, а на спонтанен митинг в светския истанбулски квартал Кадикьой демонстранти издигнаха лозунга \"Достатъчно!\", преди полицията да се намеси и арестува 10 души. Потребител на Туитър коментира саркастично, че вече дори само споменаването на думата \"достатъчно\" ще бъде напълно достатъчно, за да се озовеш в затвора като \"терорист\". Ердоган: Никога не сме се отказвали да влизаме в ЕС По този повод колумнистката Оя Байдар припомни в критичния към властта сайт T-24, че веднъж вече турският народ е казал \"стига\" на Ердоган - на парламентарните избори на 7 юни 2015 година. \"Но вместо да се оттегли, тогава Ердоган насрочи нови избори, прекрати мирния процес с кюрдите и отприщи вълна от насилие и терор.\" Именно защото се опасяваха от терора, много турски избиратели отново гласуваха за партията на Ердоган на последвалите през ноември същата година избори. А сега ситуацията е още по-тревожна, твърди Байдар: \"През последните 3 години правителството извърши такива тежки грехове, че сега му е още по-трудно да се оттегли\". . Ердоган: Никога не сме се отказвали да влизаме в ЕС", "date": "2018.05.12", "title": "Как Ердоган накара турците да му кажат #Tamam"}
{"url": "http://clubz.bg/67765-tochka_za_levski_shampionska_kupa_za_ludogorec", "text": "\"Лудогорец\" и \"Левски\" направиха 2:2 в мач от челната шестица на Първа лига, предшествал награждаването на \"орлите\" като шампиони за седми пореден път. Срещата имаше значение само за \"сините\", които водят битка за третото място, което дава право на бараж за Лига Европа. \"Лудогорец\" вече си бе осигурил титлата и ще доиграе първенството без чужденците си, които са пуснати в почивка от днес. \"Левски\" направи шампионски шпалир на тима на Димитър Димитров. А в ложата на стадиона в Разград собствениците на двата клуба Кирил Домусчиев и Спас Русев седяха един до друг и водиха приятелски разговор през целия двубой. Клаудиу Кешеру откри от дузпа в 4-ата минута за своя гол №26 през сезона. В 24-ата съдията Георги Кабаков не зачете гол за \"Лудогорец\" заради нарушение срещу вратаря Божидар Митрев, който допусна грешка в ситуацията. След няколко прилични атаки към двете врати и претенции на гостите за дузпа за нарушение срещу Иван Горанов, интересно стана чак в края на срещата. В 73-тата \"Левски\" изравни с добре изработено попадение на Роман Прохазка. Шест минути преди края Аймен Белаид си отбеляза автогол и върна аванса на домакините. В 88-ата обаче Жерсон Кабрал изравни - напълно заслужено, тъй като \"сините\" играха по-добре след почивката, а \"зелените\" явно чакаха края на мача, а оттам и на сезона за много от тях. Те бяха наградени от вицепрезидента на БФС Йордан Лечков. Точката е важна за \"Левски\", тъй като в последните два кръга тимът се нуждае само от три пункта, за да си гарантира третата позиция за сметка на \"Берое\", който снощи загуби от \"Ботев\" (Пловдив) с 1:2. Предстои мач \"Левски\" - ЦСКА-София във вторник. ", "date": "2018.05.12", "title": "Точка за \"Левски\", шампионска купа за \"Лудогорец\""}
{"url": "http://clubz.bg/67719-rok_katunyt_na_conko_conev_startira_prez_maj", "text": "Това казва Ралф от Primal Fear в свое видеообръщение. Събитието е \"Хепи ленд мюзик фест\", датите са 25 и 26 май, а съорганизатор е Цонко Цонев. Мелодичните германски пауър метъли записаха видеопоздрав. Primal Fear са стари приятели на Цонко и публиката от каварненските фестивали, които засега остават в миналото. Самият Хеви Кметъл написа на фейсбук страницата си по-рано: Цонко отвежда рок-катуна от Каварна в парк до Камчия Мястото на фестивала е едноименният парк \"Хепи ленд\" на 23 км от Варна в непосредствена близост до комплекс Камчия и Шкорпиловци, граничещ с републиканския път за Бургас.  Клуб Z научи още, че проектът всъщност е много по-мащабен и включва цяло лято рок и поп купон. Там ще има палатков лагер безплатно, места за мотори, кемпери под наем, 20 тоалетни с душове и постоянна сцена 12 на 8 м.  Предвиждат се поп уикенди в петък и събота, с които ще се занимават Румънеца и Енчев.", "date": "2018.05.12", "title": "Рок катунът на Цонко Цонев стартира през май"}
{"url": "http://clubz.bg/67755-noviqt_premier_na_malajziq_zapochva_s_razsledvane_za_45_miliarda_dolara", "text": "Новият министър-председател на Малайзия Махатхир Мохамад обяви днес назначаването на трима ключови министри, предадоха Асошиейтед прес и ТАСС. Махатхир каза на пресконференция, че бившият губернатор на щата Пинанг Лим Гуан Енг става министър на финансите, бившият вицепремиер Мухидин Ясин е назначен за министър на вътрешните работи, а Мохамад Сабу поема министерството на отбраната. Тримата нови министри заемат ръководни постове в партиите от коалицията на премиера, която спечели смайваща изборна победа тази седмица и свали от власт коалицията, управлявала Малайзия от независимостта й от Великобритания през 1957 година. Новият министър на финансите, който е етнически китаец, е първият представител на етническо малцинство, заемащ важния пост от 44 години. Новият вътрешен министър е отдавнашен съратник на Махатхир, а през 2015 г. подаде оставка като вицепремиер заради критики срещу бившия министър-председател Наджиб Разак във връзка с разследване за корупция. Махатхир каза, че останалите министри в 25-членното му правителство ще бъдат определени идната седмица. Той заяви освен това, че възнамерява да проучи материали по разследване на разхищение и нецелесъобразно използване на около 4,5 милиарда долара от държавния инвестиционен фонд 1MDB.", "date": "2018.05.12", "title": "Новият премиер на Малайзия започва с разследване за 4,5 милиарда долара"}
{"url": "http://clubz.bg/67763-i_v_lager_3_ne_otkriha_boqn_petrov", "text": "Алпинистът Боян Петров не е бил открит и в последния лагер под връх Шиша Пангма в Хималаите, съобщи  . Утре хеликоптери няма да летят отново над района, защото ще има много хора на този склон и е опасно за тях. Това са съобщили за \"Хоризонт\" от екипа на българина. Двама китайски алпинисти и двама шерпи са достигнали в късния следобяд лагер 3, най-високият лагер под връх Шиша Пангма. Това съобщи Деян Петков от екипа на нашия Боян Петров. В неделя сутринта спасителите ще потърсят на дневна светлина възможни ниши около лагер 3. От хеликоптерната компания, чиито машини участват в издирването на алпиниста Боян Петров, увериха, че са направили всичко възможно. Прелетели са над връх Шиша Пангма, но следи от българина не са намерени. Забелязаните съмнителни обекти при повторен оглед са се оказали скали и камъни. След изчерпване на горивото, хеликоптерите са се върнали в Катманду в очакване на нова мисия.  За \"Хоризонт\" Деян Петков от екипа на Петров съобщи, че хеликоптерите не са открили палатката на българина на трети лагер: Другата надежда е сънародникът ни да е в някоя ниша, която не е забелязана от хеликоптерите.    Петков опроверга появилата се по-рано информация, че хеликоптерите са забелязали подозрителен обект по маршрута: В мащабната спасителна операция в Хималаите участват над 100 китайски спасители, шерпи, алпинисти, както и два непалски хеликоптера. Утре се очаква спасителите да стигнат до самия връх. В момента хеликоптерите са в Катманду. При облитането са направени снимки, на които ще бъде направен обстоен преглед. ", "date": "2018.05.12", "title": "И в лагер 3 не откриха Боян Петров"}
{"url": "http://clubz.bg/67760-moskovski_obeshta_oshte_pregovori_s_franciq_za_prevozvachite", "text": "Предстоят още преговори, за да защитим интересите на българските превозвачи, това каза в Пловдив транспортният министър Ивайло Московски.  По отношение на пакета от мерки, предложени от френския президент Еманюел Макрон за транспортния бранш, той добави, че позицията на България е била точна и ясна от самото начало - пълна институционална подкрепа на държавата за транспортните организации. По думите му планираните мерки биха довели до изпадането на българските превозвачи в неконкурентоспособност. Оспорвани са текстовете, според които шофьорите задължително да се прибират през определено време у дома или в база на фирмата, защото това са необосновани разходи. Оспорва се и невъзможността превозвачите да почиват в кабините на камионите, а това създава и друг проблем със застрахователните компании, които не покриват щети, ако шофьорът не е бил на място, също така от кога да започват командировъчните и други. Парламент и правителство в един глас зад превозвачите По думите на министъра утре предстои нов телефонен разговор на премиера Борисов с френския президент, а в понеделник ще се водят преговори и с еврокомисаря по транспорт Виолета Булц, която пристига у нас. По-рано министърът на транспорта участва в откриването на реставрираната Централна жп гара в Пловдив. На церемонията присъства и министърът на вътрешните работи Валентин Радев.  Московски каза, че ползите за държавата са фиксирана концесионна такса плюс процент от приходите, а след изтичането на концесията собствеността остава на държавата. В гарата е изграден изключително модерен център за видеонаблюдение, от който се следи целия район около гарата, включително и подлеза. Този център е предоставен на МВР, там вече работят петима служители, каза министър Радев.  Сградата, която е паметник на културата и е строена в началото на миналия век по проект на виенски архитекти, претърпя цялостна реставрация, продължила една година, за да може днес да заблести в своята първоначална красота. Всичко е правено на базата на стари снимки и стари проекти намерени във Виена, за да може да бъде направена така както е била преди. Запазени максимално са стоманените конструкции, възстановени са покривите и навесите, възстановена е и царската чакалня, а полилеите са ремонтирани в Англия. Пловдив придобива все по-голяма важност като транспортен мултимодален възел за държавата, каза още Ивайло Московски. Той добави, че освен възстановената ЖП гара, Национална компания железопътна инфраструктура (НКЖИ) е на финала на подготовката на фаза 1 от проекта за жп възел Пловдив, който е на стойност 100 милиона лева и касае повдигане на коловозната инфраструктура при преминаването на влаковете през града, а това значително ще облекчи придвижването в града. По думите му до месец и половина предстои и подписването на договора с избрания концесионер за летище Пловдив.", "date": "2018.05.12", "title": "Московски обеща още преговори с Франция за превозвачите"}
{"url": "http://clubz.bg/67761-korneliq_ninova_kym_borisov_kolko_struva_tova_mon_sheri", "text": "„Тези дни Европа ще вземе решение за така наречения \"пакет за мобилност\" и това е избор и за България дали ще защитим националния си интерес или отново ще бъдем послушните, които ще се задоволим с едно \"мон шери\" или \"скъпи Бойко\", каза председателят на БСП Корнелия Нинова пред Националната конференция на Младежкото обединение в БСП, която се проведе в София. Лидерката на БСП обвини ГЕРБ, че са пропуснали времето, в което можеше да се обърнат към румънското, гръцкото, полското, испанското и португалското правителства и да намерят съмишленици. Московски обеща още преговори с Франция за превозвачите Корнелия Нинова припомни, че преди година е казала: \"Не искаме да ни продавате второ качество храна, защото не сме второ качество народ в Европа\". Нинова заключи, че днес ЕК приема директиви против двойните стандарти в храните и „всички европейски лидери, еврокомисари и премиери, на общи форуми се събират, за да решават как да спрат двойния стандарт в храните\". \"Защо ви връщам към тези дни - за да ви дам кураж, да ви дам смелост. Не се страхувайте да бъдете първи! Върху вас ще се изсипе много негативизъм, ще ви хулят, ще чуете и ще прочетете за себе си неща, които никога не сте си и помисляли, че са ви се случвали. Не се огъвайте! Продължавайте!\", посъветва Нинова младите социалисти.", "date": "2018.05.12", "title": "Корнелия Нинова към Борисов: Колко струва това \"мон шери\"?"}
{"url": "http://clubz.bg/67758-pompeo_zagovori_za_severna_koreq_kato_za_blizyk_partnor", "text": "САЩ искат Северна Корея да им бъде \"близък партньор\", а не враг, каза американският държавен секретар Майк Помпео и отбеляза, че Америка често е успявала да изгради добри приятелски отношения с бившите си противници, предаде Асошиейтед прес. Помпео заяви, че е говорил със севернокорейския лидер Ким Чен Ун за тази си надежда по време на посещението си в Пхенян по-рано през седмицата, при което уточни последните подробности по планираната за 12 юни среща между Ким и американския президент Доналд Тръмп и постигна освобождаването на трима американци, лишени от свобода в Северна Корея. Помпео от Пхенян: Ще работим със Северна Корея за постигане на мир Помпейо каза, че е водил \"топли\", \"конструктивни\" и \"добри\" разговори с Ким и е дал да се разбере, че ако Северна Корея се откаже завинаги от ядрените си оръжия и го направи така, че това да подлежи на проверки, САЩ са готови да й помогнат да укрепи икономиката си и да повиши жизнените си стандарти до нивото на тези в Южна Корея. \"Проведохме добри разговори за историите на нашите две държави, за предизвикателствата, които сме имали помежду си\", заяви Помпео на пресконференция с южнокорейската външна министърка Кан Кьон-уа, която бе на посещение във Вашингтон.  Помпео не уточни за които други противници става дума, но и той, и други американски политици често са отбелязвали, че САЩ са изиграли голяма роля за възстановяването на Япония и европейските страни от Оста след Втората световна война. С американска помощ тези държави се възстановиха от разрушенията на конфликта. Срещата Ким-Тръмп - на 12 юни в Сингапур \"Ако Северна Корея предприеме смели действия за бърза денуклеаризация, САЩ са готови да работят с нея за постигане на просперитет, сравним с този на нашите южнокорейски приятели\", каза Помпео. Срещата Ким-Тръмп - на 12 юни в Сингапур", "date": "2018.05.12", "title": "Помпео заговори за Северна Корея като за \"близък партньор\""}
{"url": "http://clubz.bg/67757-v_avstraliq_sportyt_stava_zadyljitelna_chast_ot_lechenieto_na_raka", "text": "Физическите упражнения трябва да бъдат предписвани на всички онкоболни. Ако това не се прави, ще бъде в техен ущърб. Затова предупредиха някои от водещите експерти в лечението на рак от Австралия, съобщава \"Гардиън\". Клиничното онкологично общество ва Австралия представи своята позиция за значението на физическите активности наред с хирургичните интервенции, химиотерапията и лъчетерапията. Това становище получи подкрепата на 25 влиятелни здравни и онкологични организации в страната. За първи път учените излизат с официално позиция за ползите от спортуване при онкоболните. При това те твърдят, че физическите упражнения са важна част от лечението. Проф. Пру Корни от Австралийския католически университет, която е сред основните автори в изследването, обяснява, че позицията на експертите се основава на необорими доказателства. \"Вече сме на етап, който науката ни казва, че лишаването на пациентите от спортуване е вредно за тях\", смята Корни. \"Упражненията са най-доброто лекарство, което хора с рак могат да приемат в добавка към стандартното им лечение за онкологичното им заболяване. Това е, защото днес сме наясно, че хората, които спортуват редовно изпитват по-малко и в по-лека форма страничните ефекти от лечението като умора, намалено качество на живот, психически дискомфорт\", обяснява ученият. Освен това хората, които редовно спортуват, са по-малко застрашени от рецидивиране на рака или да умрат от болестта, твърди Корни. Ако ползите от физическата активност можеха да се извлекат в хапче, то щеше да бъде предписвано на всеки пациент, болен от рак и това е голям пробив в лечението на рака, добавя тя.  Времената, в които на онкоболните се гледаше като на рохки яйца отминаха, пациентите трябва максимално да се възползват от възможността да оздравеят като спортуват активно, смятат специалистите. Корни обяснява, че препоръките за физическата активност на онкоболния се съобразяват с неговото състояние. Но за да има максимална полза пациентите трябва да извършват умерени аеробни упражнения поне 150 минути седмично и да има между две и три силови тренировки като вдигане на тежести например.", "date": "2018.05.12", "title": "В Австралия спортът става задължителна част от лечението на рака"}
{"url": "http://clubz.bg/67742-kzk_do_angelkova_predlagate_kartel_vypreki_dobrite_namereniq", "text": "Комисията за защита на конкуренцията (КЗК) пресече в зародиш намерението на министъра на туризма Николина Ангелкова да въведе минимални цени на нощувките в хотелите, мотивирано със защита на малкия бизнес, подобряване на качеството на услугата и изсветляване на сивия сектор. КЗК отчита добрите намерения на Ангелкова, но в същото време отбелязва, че . В добавка, Комисията посочва, че на българския пазар има свръхпредлагане на места за настаняване, вследствие на което хотелите стоят полупразни.  Становището на КЗК по питането на Министерство на туризма (МТ), бе  в петък следобед на сайта й. В началото на годината Ангелкова анонсира идеята си като тогава бе посочено, че тя е в отговор на искане на туристическия бранш. \"К Ангелкова vs новата икономика. И да спечели рунда, губи мача Следователно:  , както и до това, че не разполагат с достатъчно средства за повишаване на качеството, с което стават още по-неконкурентоспособни. Министерството дава и общи данни за България за заетостта в местата за настаняване с 10 и повече легла, които показват, че  КЗК е поискала становища от големите национално представителни организации в бранша - Българската хотелиерска и ресторантьорска асоциация (БХРА), Българската асоциация на туристическите агенции (БАТА), Асоциацията на българските туроператори и туристически агенти (АБТТА), както и от Българска национална асоциация \"Активни потребители\" (БНААП). Становищата на всички организации са много сходни. Те се обявяват \"против\" идеята на Николина Ангелкова. Ангелкова не е чувала за групировки - концесионери на плажове  На базата на тези становища, КЗК взима решение, че  . Биха се ограничили възможностите на хотелите да използват едно от най-важните средства за конкуренция, а именно цената, като прилагат различни ценови стратегии за привличане на клиенти, посочва Комисията и прави извод: Сами по себе си минималните цени не могат да бъдат гаранция нито за качество, нито за спазване на изискванията за съответната категория хотели.   Аналогично няма и гаранции, че хотелиерите биха инвестирали тази допълнителна печалба в по-квалифициран персонал, по- голямо разнообразие и по-високо качество на предлаганите услуги. Нещо повече, при гарантирано ниво на печалба те не биха имали стимул да подобряват качеството на предоставяните от тях услуги по настаняване, смятат от Комисията. Палатка не може, а хотел върху пясъка може! Различните фактори като населеното място, период от годината, дали е активен сезон – лятото за морските курорти и зимата за планинските курорти, ден от седмицата – дали е работен ден или уикенд, местоположение – дали е в центъра на населеното място или в покрайнините и пр. всъщност определят   пише още в решението. От КЗК прилагат като аргумент справка на самото министерство за заетостта на хотелите по курорти, от която вадят извода, че Дори в активния сезон не се запълва максималният капацитет на местата за настаняване\".  (между 79,3% и 86,9%),  (между 82,2% и 87,8%),  (между 82,9% и 89,1%), (между 79,9% и 85% с изключение на юли2017 г., когато заетостта достига 96,1%). Единственият пример за висока заетост е  (между 94,2% и 100% с изключение на юли 2016 г., когато заетостта е 84%). Значително по-ниска е заетостта в  (между 61,8% и 65,3%) и особено в  (между 30,2% и 35,2%). Месеците юни и септември, при които са налице приемливи климатични условия за почивка в морските курорти, се характеризират с още по-ниски нива на заетост. Забранени ли са палатките При тях, както и при морските най-активният сезон отново е ограничен до два месеца: януари и февруари, като данните за тези месеци са както следва: (между 66,2% и 80%), (между 50,1% и 55%), (между 53,6% и 58%). В съседните на тези месеци: декември и март заетостта е още по-ниска. Заетостта на хотелите в  , която не се характеризира със сезонност, също е на ниски нива: като се изключат някои по-ниски данни от началото на 2016 г. и януари 2017 г. заетостта се движи между 41,1% и 52,9%.  В заключение КЗК посочва:  Ангелкова не е чувала за групировки - концесионери на плажове  Палатка не може, а хотел върху пясъка може! Забранени ли са палатките", "date": "2018.05.12", "title": "КЗК до Ангелкова: Предлагате картел, въпреки добрите намерения"}
{"url": "http://clubz.bg/67744-nqma_da_ima_tyrgovska_vojna_sasht_germaniq", "text": "Новият посланик на САЩ в Германия заяви, че спорът около планираните от Вашингтон наказателни мита върху европейски стоки няма да доведе до търговска война и добави, че президентът Доналд Тръмп единствено иска \"игра при равни условия\", предаде Ройтерс. В интервю за вестникарската група \"Функе\" Ричард Гренел настоя, че САЩ очакват предложения как биха могли да се избегнат наказателните мита. САЩ искат да видят какво предлага Европа преди да решат какво ще последва след изтичането на крайния срок 1 юни за въвеждане на тези мита, добави посланикът. Тръмп пак отложи въвеждането на мита за ЕС. Този път до 1 юни Гренел, който зае поста преди по-малко от седмица, вече се появи по първите страници с искането си в туит германските фирми в Иран \"да прекратят дейността си\" незабавно, след като Тръмп оттегли САЩ от иранското ядрено споразумение. В интервюто Гренел повтори призива на правителството на САЩ Европа да възстанови санкциите си срещу Иран. \"Очакваме нашите приятели и съюзници да ни помогнат да върнем Иран на масата за преговори\", каза той и добави, че САЩ имат доказателства, че Иран е нарушил ангажимента си да не обогатява уран.", "date": "2018.05.12", "title": "\"Няма да има търговска война САЩ - Германия\""}
{"url": "http://clubz.bg/67762-sedem_mita_za_gdpr", "text": "GDPR, или новият  , е гореща тема, тъй като влиза в сила на 25-и май. И разбира се, публичното пространство е пълно с мнения и заключения по въпроса. За съжаление повечето от тях са грешни. На база на наблюденията ми от последните месеци реших да извадя 7 мита за Регламента. От края на миналата година активно консултирам малки и големи компании относно регламента, водя обучения и семинари и пиша  . И не, не съм юрист, но Регламентът изисква познаване както на правните, така и на технологичните аспекти на защитата на данните. Най-опасното е човек да мисли, че разбира нещо след като само е чувал за него или е прочел две статии в новинарски сайт (както за GDPR, така и в по-общ смисъл). Аз самият все още не твърдя, че познавам всички ъгълчета на Регламента. Но по конференции, кръгли маси, обучения, срещи, форуми и фейсбук групи съм чул и прочел твърде много глупости относно GDPR. И то такива, които могат да се оборят с „Не е вярно, виж чл. Х“. В тази категория за съжаление влизат и юристи, и IT специалисти, и хора на ръководни позиции. От мита, че познаваме GDPR, произлизат и всички останали митове. Част от вината за това е и на самия Регламент. Дълъг е, чете се трудно, има лоши законодателни практики (3 различни хипотези в едно изречение??) и нито Европейската Комисия, нито някоя друга европейска институция си е направила труда да го разясни за хората, за които се отнася – а именно, за почти всички. Т.нар. „работна група по чл. 29 (от предишната Директива)“ има разяснения по някои въпроси, но те са също толкова дълги и трудно четими ако човек няма контекст. При толкова широкообхватно законодателство е голяма грешка то да се остави неразяснено. Да, в него има много нюанси и много условности (което е друг негов минус), но е редно поне общите положения да бъдат разказани ясно и то от практическа гледна точка. Така че, не – да не си мислим, че сме разбрали GDPR. Определението за лични данни в Регламента може би характеризира целия Регламент – трудно четимо и „увъртяно“: Всъщност лични данни са всичко, което се отнася за нас. Включително съвсем очевидни неща като цвят на очи и коса, ръст и т.н. И не, личните данни не са тайна. Имената ни не са тайна, ръстът ни не е тайна. ЕГН-то ни не е тайна (да, не е). Има специални категории лични данни, които могат да бъдат тайна (напр. медицински данни), но за тях има специален ред. Разграничаването, което GDPR не прави ясно, за разлика от едно разяснение на   – има лични данни, на база на които хората могат да бъдат идентифицирани, и такива, с които не могат, но се отнасят за тях. По цвят на косата не можем да бъдем идентифицирани. Но цветът на косата представлява лични данни. По професия не можем да бъдем идентифицирани. (По три имена и професия обаче – евентуално може и да можем). И тук едно много важно нещо, посочено в последните изречения на съображение 26 – данни, които са лични, но не могат да бъдат отнесени към конкретно лице, и на база на които не може да бъде идентифицирано такова, не попадат в обхвата на регламента. И съвсем не са тайна – „имаме 120 клиента на възраст 32 години, които са си купили телефон Sony между Април и Юли“ е напълно окей. Та, личните данни не са тайни – някои даже са съвсем явни и видни. Целта на GDPR е да уреди тяхната обработка с автоматизирани средства (или полуавтоматизирани в структуриран вид, т.е. тетрадки). С други думи – кой има право да ги съхранява, за какво има право да ги използва и как трябва да ги съхранява и използва. Няма почти никакви изключения в Регламента. Компании под 250 души не са длъжни да водят едни регистри, а компании, които нямат мащабна обработка и наблюдение на субекти на данни, нямат задължение за длъжностно лице по защита на данните (Data protection officer; тази точка е дискусионна с оглед на предложенията за изменения на българския закон за защита на личните данни, които разширяват прекалено много изискванията за DPO). Всичко останало важи за всички, които обработват лични данни. И всички граждани на ЕС имат всички права, посочени в Регламента. Тези глоби са единствената причина GDPR да е популярен. Ако не бяха те, на никого нямаше да му дреме за поредното европейско законодателство. Обаче заради плашещите глоби всякакви консултанти ходят и обясняват как „ами те глобите, знаете, са до 20 милиона“. Но колкото и да се повтарят тези 20 милиона (или както някои пресоляват манджата „глоби над 20 милиона евро“), това не ги прави реалистични. Първо, има процес, който всички регулатори ще следват, и който включва няколко стъпки на „препоръки“ преди налагане на глоба. Идва комисията, установява несъответствие, прави препоръки, идва пак, установява взети ли са мерки. И ако сте съвсем недобросъвестни и не направите нищо, тогава идват глобите. И тези глоби са пропорционални на риска и на количеството данни. Не е „добър ден, 20 милиона“. Според мен 20-те милиона ще са само за огромни международни компании, като Google и Facebook, които обработват данни на милиони хора. За тетрадката с вересиите глоба няма да има (правото да бъдеш забравен се реализира със задраскване, но само ако магазинерът няма легитимен интерес да ги съхранява, а именно – да му върнете парите :)). Тук една скоба за българското законодателство – то предвижда доста високи минимуми на глобите (10 хил. лева). Това се оспорва в рамките на общественото обсъждане и е несъразмерно на минимумите в други европейски държави и се надявам да спадне значително. В никакъв случай. GDPR не забранява обработката на лични данни, просто урежда как и кога те да се обработват. Имате право да обработвате всички данни, които са ви нужни, за да си свършите работата. Някои интернет компании напоследък обявиха, че спират работа заради GDPR, защото не им позволявал да обработват данни. И това в общия случай са глупости. Или те така или иначе са били на загуба и сега си търсят оправдание, или са били такъв разграден двор и са продавали данните ви наляво и надясно без ваше знание и съгласие, че GDPR представлява риск. Но то това му е идеята – да няма такива практики. Защото (както твърди Регламентът) това представлява риск за правата и свободите на субектите на данни (субект на данните – това звучи гордо). Съгласието на потребителите е само едно от основанията за обработка на данните. Има доста други и те дори са по-често срещани в реалния бизнес. Както отбелязах по-горе, ако можете да докажете легитимен интерес да обработвате данните, за да си свършите работата, може да го правите без съгласие. Имате ли право да събирате адреса и телефона на клиента, ако доставяте храна? Разбира се, иначе не може да му я доставите. Няма нужда от съгласие в този случай (би имало нужда от съгласие ако освен за доставката, ползвате данните му и за други цели). Нужно ли е съгласие за обработка на лични данни в рамките на трудово правоотношение? Не, защото Кодексът на труда изисква работодателят да води трудово досие. Има ли нужда банката да поиска съгласие, за да ви обработва личните данни за кредита? Не, защото те са нужни за изпълнението на договора за кредит (и не, не можете да кажете на банката да ви „забрави“ кредита; правото да бъдеш забравен важи само в някои случаи). Усещането ми обаче е, че ще плъзнат едни декларации и чекбоксове за съгласие, които ще са напълно излишни…но виж. т.1. А дори когато трябва да ги има, ще бъдат прекалено общи, а не за определени цели (съгласявам се да ми обработвате данните, ама за какво точно?). …и съответно Регламентът е голяма административна тежест, излишно натоварване на бизнеса и т.н. Ами не, не е. Съответствието с GDPR изисква осъзната обработка на личните данни. Да, изисква и няколко хартии – политики и процедури, с които да докажете, че знаете какви лични данни обработвате и че ги обработвате съвестно, както и че знаете, че гражданите имат някакви права във връзка с данните си (и че всъщност не вие, а те са собственици на тези данни), но извън това съответствието не е тежко. Е, ако хал хабер си нямате какви данни и бизнес процеси имате, може и да отнеме време да ги вкарате в ред, но това е нещо, което по принцип e добре да се случи, със или без GDPR. Ако например досега в една болница данните за пациентите са били на незащитен по никакъв начин сървър и всеки е имал достъп до него, без това да оставя следа, и също така е имало още 3-4 сървъра, на които никой не е знаел, че има данни (щото „IT-то“ е напуснало преди 2 години), то да, ще трябват малко усилия. Но почти всичко в GDPR са „добри практики“ така или иначе. Неща, които са полезни и за самия бизнес, не само за гражданите. Разбира се, синдромът „по-светец и от Папата“ започва да се наблюдава. Освен компаниите, които са изсипали милиони на юристи, консултанти, доставчици (и което накрая е имало плачевен резултат и се е оказало, че за един месец няколко човека могат да я свършат цялата тая работа) има и такива, които четат Регламента като „по-добре да не даваме никакви данни никъде, за всеки случай“. Презастраховането на големи компании, като Twitter и Facebook например, има риск да „удари“ компании, които зависят от техните данни. Но отново – виж. т.1. ----------------------- В заключение, GDPR не е нещо страшно, не е нещо лошо и не е „измислица на бюрократите в Брюксел“. Има много какво да се желае откъм яснотата му и предполагам ще има какво да се желае откъм приложението му, но „по принцип“ е окей. И както става винаги със законодателства, обхващащи много хора и бизнеси – в началото ще има не само 7, а 77 мита, които с времето и с практиката ще се изяснят. Ще има грешки на растежа, има риск (особено в по-малки и корумпирани държави) някой „да го отнесе“, но гледайки голямата картинка, смятам, че с този Регламент след 5 години ще сме по-добре откъм защита на данните и откъм последици от липсата на такава защита.", "date": "2018.05.12", "title": "Седем мита за GDPR"}
{"url": "http://clubz.bg/67743-germancite_prekalqvat_s_pieneto", "text": "Почти 11 литра чист алкохол годишно – толкова изпива всеки германец над 15 години, сочат проучванията. Зависими от спиртните напитки се водят 1,77 милиона души, към които се добавят още около два милиона със сериозен алкохолен проблем. Ако се има предвид не чистия спирт, а разнообразните съдържащи го течности, излиза, че се поглъщат по 134 литра на човек, т.е. достатъчно количество да напълни вана. В предпочитанията води бирата, следвана от виното, високоалкохолните напитки и шампанското. Как да не се пие при тези ниски цени – констатират експертите, според които евтинията ни най-малко не отблъсква, а точно обратното. Бутилка водка в супермаркета е точно пет евро и това носи значителен риск, особено ако се погълне наведнъж, казва по този повод Петер Райзер, специалист по зависимостите. Добавя и, че в ресторанта една бира може да излезе по-малко, отколкото чаша минерална вода. Цените на алкохолните напитки в страната са по-ниски от средните за Европа. Оттам нататък пътят до актуалното за момента предложение за въвеждане на минимални цени на спиртните напитки в Германия изобщо не е дълъг, още повече, ако се има предвид шотландския опит – от 1 май там са в сила нови, драстично по-високи цени на питиетата, именно с целта да се намали тяхната консумация. Въведената минимална цена е 57 евроцента за 10 милилитра чист спирт (без аналог в световен мащаб), а очакванията са благодарение на това броят на жертвите на алкохола да спадне. В Германия, впрочем, също се наблюдава спад на интереса в случаите на повишаване на цените – поскъпването на продаваните в търговската мрежа нискоалкохолни коктейли, например, тутакси е довело до намаляване на търсенето им. Същевременно се изтъква и обстоятелството, че обществена нетолерантност към консумацията (включително прекомерната) на алкохол липсва, а рисковете, които тя носи, до голяма степен се игнорират. Покрай това се надигат и гласове за ограничаване на рекламите на спиртни напитки, в които през 2016 г. са били вложени точно 557 милиона евро. Наред със здравословните проблеми, алкохолът предизвиква и значителни икономически щети. В Германия те възлизат на 26,7 милиарда евро, за Европейския съюз като цяло – на 270 милиарда. В тях влизат не само непосредствените разходи за лечение на причинените от алкохола заболявания, но и загубите, до които той води при отсъствие от работа, ранно пенсиониране или нетрудоспособност. Наличните данни показва, че мъжете по-често стават жертва на чашката – те са две трети от алкохолно зависимите в Германия. А признаването на зависимостта не се случва лесно и обичайно е продължителен процес. Ако приложат шотландското нововъведение и в Германия, това би означавало увеличение на цената на бутилка бира с около 60 процента или от 89 цента на 1,40 евро. Съответен ръст би се наблюдавал и при останалите съдържащи алкохол течности, но „производителите няма да допуснат това“, убедени са потребителите, според които лобито на привържениците на тези течности в Германия е твърде голямо. Становището на федералната отговорничка по борбата със зависимостите Марлене Мортлер е, че евтиното пиене не е предназначено да доставя наслада, а е ориентирано към масовото потребление. Заради това и младите хора с по-ниски доходи са едва ли не стимулирани да пият. Промяната обаче не би могла да настъпи само по политическа линия, смята Мортлер, която се отнася по-скоро скептично към шотландския почин. Нейното предложение е поне като начало алкохолът да бъде махнат от районите край касите в супермаркетите, където е подреден наред с изкусителните шоколади и бонбони, и привлича прекалено голямо внимание.", "date": "2018.05.12", "title": "Германците прекаляват с пиенето"}
{"url": "http://clubz.bg/67734-sankciite_sreshtu_rusiq_ostavili_chinovnici_v_sasht_bez_toaletni", "text": "Санкциите на САЩ, наложени срещу руски олигарси, засегнали... тоалетни във Вашингтон, пише в. „Хъфингтън пост“. Една от административните сгради във Вашингтон, принадлежаща на Националната служба на парковете (НСП), е с повредена помпа на отходната канализация. На пръв поглед – нищо страшно, само една поръчка и всичко ще бъде наред. Да, ама не. Оказва се, че ключът за решаването на проблема е в Русия. И по-точно у олигарха Виктор Векселберг, вкаран в черния списък на САЩ като приближен на президента Владимир Путин. Санкциите забраняват на американски компании да имат бизнес с фирмите на засегнатите олигарси. Техниката а ремонта на помпата се доставя от швейцарската компания „Зулцер“. А контролният пакет от нейните акции доскоро принадлежал на руската фирма „Ренова“. Тя пък е собственост на споменатия вече Векселберг. Помпата в сградата се счупила през март. Управата на НСП поръчала новото оборудване от компанията „Чесапийк енвайрънментал екуипмънт“, извършваща продажби на продукти на „Зулцер“ в САЩ. Поръчката била направена на 19 март. Помпата обаче била доставена чак на 13 април. Преди това на „Зулцер“ се наложило да изкупи 5 милиона свои акции от „Ренова“, за да направи компанията на Векселберг миноритарен акционер. Така швейцарската компания вече не попадала под действието на санкциите. През целия период от почти един месец служителите, работещи в сградата на НСП, били принудени да ползват тоалетните в съседните здания или преносими химически тоалетни на улицата, отбелязва „Хъфингтън пост“. Все пак ремонтът бил направен и местата за облекчаване на естествените нужи заработили отново на 20 април.", "date": "2018.05.12", "title": "Санкциите срещу Русия оставили чиновници в САЩ без тоалетни"}
{"url": "http://clubz.bg/67740-pyrvite_izbori_sled_islqmska_dyrjava", "text": "Иракчаните гласуват днес на първите парламентарни избори, откакто страната им обяви победа над екстремистката групировка \"Ислямска държава\", предаде Асошиейтед прес. Гласът на избирателите ще представлява оценка за управлението на премиера Хайдер ал Абади и обещанието му за по-голямо участие в политическия живот на сунитското малцинство. Сред основните теми в предизборната кампания бяха ширещата се корупция, влиянието на Иран и бъдещето на американските войски, намиращи се в Ирак. \n\tЗа 329 места в парламента ще се борят близо 7000 кандидати от повече от десет политически коалиции. Седем години по-късно Малцина обаче очакват драстична промяна в управлението. Начело на най-силните коалиции, които се очаква да спечелят най-много места, стоят същите партии, които определят иракската политика от 2003 г. насам. Премиерът Абади ще се бори да запази поста си, но ще срещне силен съперник в лицето на предшественика си Нури ал Малики и кандидатите от коалиция Фатах, които са в тесни отношения с влиятелните, преобладаващо шиитски милиции. Фатах се оглавява от бившия министър на транспорта Хади ал Амири, който стана висш командир на милиция, която водеше борба с ИД. Много от кандидатите в неговата листа също са бивши командири от такива сили, прекъснали официално връзките си с тези милиции, за да се борят за изборна длъжност. Влиятелният духовник Муктада Садр също е начело на коалиция. Той командваше бойци във войната срещу ИД, а преди това - милиция, която се биеше срещу американските сили в Ирак. Предизборната му кампания обаче беше съсредоточена върху социални теми и премахването на корупцията. Политическите съюзи, които се явяват на изборите, са много и вероятно никой от тях няма да успее да спечели 165-те места, осигуряващи парламентарно мнозинство. Блокът, който получи най-много депутатски места, ще трябва да сформира мнозинство, разчитайки на подкрепата на по-малки коалиции. Процедурата по избиране на нов премиер се очаква да продължи месеци и вероятно ще доведе до раздробяване на властта между политически партии с конфликтни интереси. Настоящото правителство е също толкова раздробено, което прави прокарването на закони почти невъзможно. До избирането на нов премиер Абади остава на поста, запазвайки си всички правомощия. Изборните бюра отварят врати в 7 часа местно време и ще затворят в 18 ч. Независимият орган, който упражнява контрол върху вота, очаква висока избирателна активност, поради относително спокойната обстановка в страната. Във връзка с изборите в цял Ирак са въведени засилени мерки за сигурност. В изборния ден в Багдад, Мосул и други големи градове ще е в сила полицейски час, а пътуванията между провинциите са ограничени. От вчера са затворени летищата и граничните пунктове. Екстремистите от ИД вече нямат укрепления на територията на Ирак, но все още имат влияние в части от Сирия и на места по иракската граница. За първи път тази година в Ирак ще се използва система за електронно гласуване в опит да се намалят измамите и да се ускори преброяването на гласовете. Резултатите ще бъдат обявени до 48 часа след затваряне на изборните секции. ", "date": "2018.05.12", "title": "Първите избори след \"Ислямска държава\""}
{"url": "http://clubz.bg/67748-protest_trygvam_si_snimki", "text": "В София се проведе протест на медицински сестри от цяла България. Те призоваха управляващите за достойно заплащане и поискаха подкрепа от всички българи, предаде \"Фокус\". Протестиращите апелираха това да не е протест на белите престилки, а на целия народ. Те скандираха: На протеста бе приета протестна декларация, в която медиците заявяват, че са най-многочислени в сектор \"Здравеопазване\" и поискаха политическо съгласие в сферата, промяна на модела за финансиране, стартова заплата в размер на три минимални работни заплати за медицинските служители, както и разработване на дългосрочна стратегия за развитие на системата и възможност за кариерно израстване. Медиците обявиха, че не приемат пренебрежетелното отношение към професията си и обявиха готовност за протестни действия, докато не бъдат изпълнени исканията им. В първия работен ден декларацията ще бъде внесена във всички институции, които имат отношение към нея. Протестиращите медици носят самолетни билети, на които пише \"Тръгвам си\". Медицинска сестра от Видин си бе подготвила символично и куфара.  ", "date": "2018.05.12", "title": "Протест \"Тръгвам си\" (СНИМКИ)"}
{"url": "http://clubz.bg/67749-skoro_shte_moje_da_si_kupite_butilka_novichok", "text": "Федералната служба по интелектуална собственост на Русия (Роспатент) е получила пет заявки за регистрация на търговската марка „Новичок“, съобщи РИА Новости. Заявките са подадени от винпром „Алианс 1892“, обединение „Златен бранд“, „Лигал Арт“, „СИБИАР“ и от частното лице Виктория Воскобойникова. Създателят на новичок: Само Русия може да го създаде и използва Заявените търговски марки са варианти на добилото популярност название на бойното нервнопаралитично вещество новичок, с което са били атакувани Сергей Скрипал и дъщеря му Юлия в Англия - \"Новичок\", \"Novichok\" и \"Novichek\". Първата подобна новина дойде от интервю на директора на военните заводи в Шихани Андрей Татаринов, който поиска да патентова името „Новичок“ за продукти от битовата химия. Г-7 към Русия: Разсекретете програмата \"Новичок\" Думата „новичок“ стана една от най-често употребяваните в медиите в последните два месеца. На 4 март в английския град Солсбъри бяха отровени двойния шпионнин Сергей Скрипал и неговата дъщеря. Великобритания обвини за това Русия, защото веществото А234 е разработка на руските военни. Москва отрича това. Скандалът доведе до изостряне на отношенията, а редица западни държави изгониха руски дипломати в знак на протест. България не е сред тях. Г-7 към Русия: Разсекретете програмата \"Новичок\"", "date": "2018.05.12", "title": "Скоро ще може да си купите бутилка \"Новичок\""}
{"url": "http://clubz.bg/67746-dnes_nadejdata_izglejda_taka", "text": "\"Днес надеждата изглежда така....вие всички направихте невъзможното възможно\". Това написа в профила си във фейсбук жената на Боян Петров Радослава Ненова. Малко по-късно екипите по издирването съобщиха за забелязан \"подозрителен обект\".  Няколко подозрителни обекта и палатка са били забелязани от спасителните екипи в района на Лагер 3 под връх Шиша Пангма. Това каза за bTV Йогеш Сапкота, маркетинг директор на Simrik Air, който координира спасителната акция по въздух и земя от Непал. Очаква се шерпи да стигнат до няколко часа до лагера и да проверят палатката. Също така хеликоптер стои в изчакване и ако бъде открито нещо, ще излети веднага.  Боян Петров не е открит в лагер 2 Спасителите от вертолетите, излетели миналата нощ наше време (2:30 часа българско, 5:30 непалско), са огледали района около лагерите 2 и 3. Те са прекратили операцията и са се върнали в Катманду. Евентуално ще излетят отново на 13 май, неделя, когато се очаква времето да е по-благоприятно.    ", "date": "2018.05.12", "title": "\"Днес надеждата изглежда така...\""}
{"url": "http://clubz.bg/67747-naj_noviqt_falkon_9_izletq_i_se_prizemi_uspeshno", "text": "Частната компания \"Спейс Екс\" осъществи успешен старт на подобрената си и най-мощна версия на ракетата-носител \"Фалкон-9\", предназначена за многократна употреба, предадоха световните информационни агенции.  Най-новата версия на ракетата, наречена \"Блок-5\", беше изстреляна от \"Кейп Канаверал\". Основната й цел беше извеждането в орбита на първия бангладешки телекомуникационен спътник \"Бангабандху\".  Сателитът се позиционира в орбита 33 минути след изстрелването. Минути след старта първата степен на ракетата се спусна успешно върху океанска платформа.  Компания \"Спейс Екс\" възлага големи надежди на новата версия \"Блок-5\" на \"Фалкон-9\", която има около 100 подобрения за по-голяма мощ. Възвръщаемият ускорител е проектиран за многократна употреба и може да бъде използван минимум 10 пъти, което ще позволи по-чести стартове на по-ниска цена. Следващата цел на компания \"Спейс екс\", основана от Илон Мъск, ще бъде да изстреля - вероятно следващата година, един и същ ускорител два пъти в рамките на 24 часа.", "date": "2018.05.12", "title": "Най-новият \"Фалкон-9\" излетя и се приземи успешно"}
{"url": "http://clubz.bg/67745-lukarski_se_otteglq_ot_liderskiq_post_v_sds", "text": ". Това реши скоростно Националният съвет на синята партия, който се събра в София, а не в Пловдив, както бяха решили опозиционерите в партията на събранието, на което се стигна до бой - в Пловдив. Председателят на СДС Божидар Лукарски обяви, че няма да се кандидатира отново за председател на 7 юли. Тогава синята партия ще обсъди политическата линия. До тогава Лукарски и другите от ръководството ще бъдат в оставка. Националният съвет реши местните структури да решават в какъв формат да се яват на местните избори догодина. Решението за столичната сбирка днес бе консенсусно - късно в петък и от екипа на председателя Божидар Лукарски, и от този на искащите оттеглянето му, сред които са и заместниците му Емил Кабаиванов, Румен Христов и още членове на ръководството, разпространиха съобщение за часа и мястото на събитието в столицата.  Преди старта на заседанието беше спокойно - делегати и от двата лагера пристигаха в я хотел \"Анел\", не е имало и опити \"сини\" активисти да бъдат спирани на вратата, заради което ескалира напрежение предишния път. Национален съвет на СДС: здрави момчета, бой и викове \"Оставка\" (ВИДЕО) От екипа на Лукарски съобщиха, че той свиква днешния Национален съвет, \"съобразявайки се със загрижеността\" на опонентите му за съдбата на партията. Предлаганият от председателя на СДС дневен ред е следният: Първата точка от дневния ред би трябвало да удоволетворява опозиционерите, поне частично, ако бъде приета. Намек, че може и да се оттегли от поста си, но не \"под натиск\", направи самият Лукарски преди десетина дни пред \"България он ер\". С насрочване на датата за конференция на 7 юли се удоволетворява и друго искане на искащите оставката на председателя - а именно висшият партиен форум се проведе възможно най-скоро.  Опозицията в СДС зове за нова конференция и оставки Според устава на партията разликата между това да се свика Национална конференция директно, както стана днес, и това да стане след гласуване за освобождаване на председателя, което е възможно с над 2/3 от делегатите на органа по списък, е в това, че във втория случай трябваше да се избере и временен лидер.  Според източници на Клуб Z самите опозиционери са се отказали от този вариант, защото трудно може да се постигне огромното мнозинство за оставка на Лукарски към момента в Националния съвет. Втората точка, предложена от Лукарски в дневния ред е за смяната на Георги Ненков - към момента шеф на Националния щаб за избори на СДС и един от основните опозиционери в партията. Това може да стане с гласовете на половината делегати на днешното събиране. Третата точка е освобождаване на главния секретар Филип Кирев. Оставката му бе гласувана от продълженото от опозиционерите събрание през април, на което се стигна до бой, а Лукарски и поддръжниците напуснаха и обявиха за нелегитимно. Кирев е един от най-приближените до председателя в партията.  Лукарски видя \"сценарий\" за разбиване на СДС - от страх  Дали ще се стигне до \"политическа дискусия\" днес, на която да се обсъди курса на СДС в бъдеще - предстои да се разбере. Лукарски предлага \"патриотично-консервативен\" курс - а именно преговори с патриотични и десни формации, но в никакъв случай с партии като ДСБ и особено \"Да, България\" - двете в момента обединени в \"Демократична България\". Самият Лукарски многократно обвини противниците си, че изпълняват \"чужд сценарий\" за разбиване на СДС и идеолози на този сценарий съзря у бившите си партньори в Реформаторския блок. Тази теза се появи след \"баталния\" Национален съвет през април, въпреки че преди това седесари от кръга на председателя допускаха, че всъщност пръст в сценария имат кадри на ГЕРБ в София. Опозиционерите пък са мнение, че СДС не трябва да преговаря с формации като тази на вицепремиера Валери Симеонов - НФСБ. Опозицията в СДС зове за нова конференция и оставки Лукарски видя \"сценарий\" за разбиване на СДС - от страх ", "date": "2018.05.12", "title": "Лукарски се оттегля от лидерския пост в СДС"}
{"url": "http://clubz.bg/67739-vsichkite_nashi_tela_i_georgi_gospodinov", "text": "Завършена в първите дни на 2018-а, в навечерието на 24 май излиза новата книга на Георги Господинов. „Всичките наши тела“ (изд. „Жанет 45“) разказва 103 свръхкратки истории – смешни и абсурдни, меланхолични и иронични, в стила, познат ни от „Естествен роман“, „Физика на тъгата“ и „Сляпата Вайша“. Вероятно заради времето на социалните мрежи, в което думите са изхабили значението си, защото всеки говори твърде много и няма начин да спре. „Ангелът на непрочетените книги“ е един от пъвите разкази, които би било любопитно да прочетем от един от най-четените български автори. Ще бъде отрезвяващо да се погледнем в огледалото на разказа „Избрани автобиографии“. Бихме се опитали да гадаем за съдържанието и по други от заглавията във „Всички наши тела“: „Преброяване на нощната стража“, „Трите пъти, в които Х.Х. беше щастлив“, „Страхът на коректорката от грешка“, „Петел в Пирогов“, „Гинко Билоба в Ню Йорк“… Но по-добре да изчакаме книгата. Писателят обяснява „кратките истории“ с първата глътка въздух, след като извадиш главата си от …кофа с вода: „Като деца се надпреварвахме кой ще издържи повече под вода без въздух. Потапяш главата си, при липса на море – в цинкова кофа, бучене в ушите, клаустрофобия в гръдния кош, не дишаш половин минута, минута, някои минута и половина, горе-долу колкото трае една кратка история, и бързо вдигаш глава, връщаш се в живота. Първото вдишване е рязко и припомнящо. Нещо такова трябва да е с кратките истории. Няма да се удавиш, но след всяко потапяне вдишваш като за първи път”. „Всичките наши тела” е завършена през януари в Ню Йорк, където Георги Господинов печели една от най-престижните писателски стипендии в света, на Нюйоркската обществена библиотека. В момента той все още е в Америка, идва си в средата на юни, за да представи лично новата книга. „Тук, където концентрацията е най-важна, нещата са доведени до изключително майсторство. Един особен, още по-чувствителен, по-вътрешен поглед. Усет, нюх, интуиция, прозорливост… Близки до предишните книги на Георги Господинов и в същото време нещо съвършено ново“, казва за нея Иван Теофилов. „Нито един фалшив тон“, гласи мелодията ѝ, според слуха на Марин Бодаков. „Когато превръща думите в неща, Георги Господинов ги дарява с история; когато превръща нещата в думи, той ги спасява от всепояждащото време“, я усеща Бойко Пенчев. . ", "date": "2018.05.12", "title": "Всичките наши тела и Георги Господинов"}
{"url": "http://clubz.bg/67736-fejsbuk_pravi_sobstvena_kriptovaluta", "text": "Социалната мрежа \"Фейсбук\" разглежда сериозно възможността да създаде собствена криптовалута, съобщи американският телеканал Cheddar, специализиран за финансови новини. Според телевизията специалисти от компанията са започнали още преди година да изучават съответните технологии. В началото задачата била поставена на един експерт. Той създал група от 10 души, които детайлно проучват тайните на създаването и оперирането с криптовалута, както и вероятните обороти. Сега шеф на отдела, който е натоварен да направи разработката за евентуалното внедряване на криптовалута във фейсбук, е Дейвид Маркус, който е вицепрезидент на фирмата и отговаря за приложението Messenger, пише ТАСС. Както твърди Cheddar разработването на криптовалутата ще даде възможност на ползвателите на \"Фейсбук\", а те са около 2 милиарда по целия свят, да извършат лесно електронни плащания. Както е известно \"Фейсбук\" е създаден на 4 февруари 2004 година от Марк Зукърбърг и още трима негови колеги от Харвардския унирверситет. ", "date": "2018.05.12", "title": "Фейсбук прави собствена криптовалута"}
{"url": "http://clubz.bg/67706-naistina_li_ne_znaete_zashto_nqma_svoboda_na_slovoto", "text": "През тази седмица в парламента имаше изключително интересен дебат - за свободата на словото. Повод за него стана годишният доклад на СЕМ. Важността на този дебат се определя най-вече от това, че чухме какво мислят по темата родните политици. Досега изказванията бяха по-скоро откъслечни. Дори обичайната практика подобни дискусии да се използват само и единствено за партийна употреба на намалява стойността на проведения дебат. \"Един депутат държал 7 вестника. Затова ли сме на 111-о място?!\" Тезата на ГЕРБ, артикулирана от депутата Тома Биков, удивително много напомняше на тезата на ДПС, изказана няколко дни по-рано от Йордан Цонев. Йордан Цонев: Ние сме чисти, ние сме ОК, г-н Пеевски е ОК  Също като Цонев, Биков се усъмни в това доколко изследването на \"Репортери без граници\" може да бъде прието за неопровержима истина. Биков обаче обогати и доразви Цонев, като напомни, че според тази класация Словакия е на 26-о място, Малта на 37-о място, а в тези две държави бяха убити разследващи журалисти. Така герберът се аргументира защо 111-ото място на България е несправедливо. От БСП бяха тези, които повдигнаха темата за свободата на словото, но това бе единственият им съществен принос. Впоследствие стана ясно защо според тях у нас няма достатъчно свобода на словото. Александър Симов обясни, че \"има предавания, в които 5 души се надпреварват да защитават позиция, която е една и съща\". Той не уточни какво има предвид. Но ако се направи връзка с предишни изказвания от средите на левицата, най-вероятно ставаше дума за предавания по БНТ, в които гостите се придържат само и единствено към европейската позиция. А евразийската гледна точка остава незасегната. В залата прозвуча и призив към журналистите да кажат защо според тях у нас няма достатъчно свобода на словото. За съжаление не всички журналисти могат да говорят свободно по тази тема и това е една от основните причини за 111-ото ни място.  у нас има твърде малко медии, които са критични към настоящото правителство. Всеки български гражданин може да се убеди в това, ако си направи труда да проследи в рамките на няколко дни публикациите в медийното пространство. А призванието на медиите в режим на демокрация е да критикуват, иронизират и дори подиграват властта. Свобода на словото в режим на демокрация предполага по-скоро да се прекалява с критиките, отколкото да се прекалява с добрия тон.  у нас има твърде малко медии, които са достатъчно критични и към настоящата парламентарна опозиция. Защото опозицията у нас е по-скоро фасадна. По най-важната тема за България - задълбочаването на евроинтеграцията - ГЕРБ и БСП са в един лагер. В миналия мандат двете, заедно с ДПС и патриотите, \"опраскаха\" съдебната реформа. Така мониторингът върху съдебната ни система се отлага за неопределено време. А от там се отлага и влизането ни в Шенген, еврозоната и т.н. В този мандат премиерът Борисов отказа да изгони руски дипломати заради казуса \"Скрипал\". А Нинова го подкрепи горещо. Това съвпадение обаче се изтъква от твърде малко медии у нас.  у нас, за щастие, убити разследващи журналисти наистина няма. Това отваря обаче и един друг голям въпрос - доколко въобще у нас има истинска разследваща журналистика, която да прави нещо повече, от това да изпълнява една или друга поръчка. Но по-важното е, че у нас съществува сериозен натиск срещу онези медии, които са достатъчно критични към властта и опозицията. Той върви най-вече чрез съдебната власт. Същата тази съдебна власт, която не успява да гарантира върховенство на закона по европейски стандарти. Същата тези съдебна власт, която и уравляващи, и опозиция отказват да реформират. Политиците няма как да избягат от собствената си отговорност за свободата на словото. Именно от тях зависи гарантирането на върховенството на закона, което би повишило и свободата на словото. Това са накратко причините, поради които сме на 111-о място в класацията на \"Репортери без граници\". Остава само да разберем дали ще дойде ден, в който политиците ни ще спрат да се правят, че не ги знаят. Йордан Цонев: Ние сме чисти, ние сме ОК, г-н Пеевски е ОК ", "date": "2018.05.12", "title": "Наистина ли не знаете защо няма свобода на словото?"}
{"url": "http://clubz.bg/67738-boqn_petrov_ne_e_otkrit_v_lager_2", "text": "Към 12:00 часа се съобщава, че Боян Петров не е бил открит в Лагер 2 на осемхилядника Шиша Пангма, пише bTV. По-рано Деян Петков от екипа на алпиниста Боян Петров разкри, че в Лагер 2 са открити две добре поставени палатки. Шерпите пък се предвижвиха натам, за да направят оглед. По-рано днес Йогеш Сапкота, маркетинг директор на Simrik Air, който координира спасителната акция по въздух и земя от Непал разкри, че няколко \"подозрителни обекта\" и палатка са били забелязани от спасителните екипи в района на Лагер 3 под връх Шиша Пангма. След това тази информация бе отречена от Деян Петков. Ако в действителност палатка в Лагер 3 не е открита, то това означава, че алпинистът или я е взел със себе си, или е била издухана от вятъра.  \"Днес надеждата изглежда така...\" Спасителите от вертолетите, излетели миналата нощ наше време (2:30 часа българско, 5:30 непалско), са огледали района около лагерите 2 и 3. Те са прекратили операцията и са се върнали в Катманду. Евентуално ще излетят отново на 13 май, когато се очаква времето да е по-благоприятно. Сред спасителите вече има и двама българи - Кирил Петков и неговия баща, те заминаха за Непал, за да търсят Боян Петров. Хеликоптерите включваха екип от по двама пилоти, двама спасители и техник. За първи път Китай допуска на територията си непалски хеликоптери. Спасителната акция с вертолетите трябваше да започне вчера, но това не стана - отново заради силните ветрове. Те излетяха от Непал до базовия лагер, но си останаха там, така и не осъществиха планирания полет до 7000 метра. Какво не знаем за Шиша Пангма - Джуджето (ВИДЕО) 100 китайски спасители са ангажирани със спасителната операция по земя. Отделно, няколко шерпи, които вчера останаха да нощуват в лагер 1, както и алпинистите от различни държави, намиращи се в района на експедицията, също продължават търсенето на Боян Петров. Той е в неизвестност от 3 май, а издирването му досега беше затруднено заради лошото време. Очакванията са на 13 май, неделя, времето да е по-благоприятно и тогава да се разгърне акцията. Проблемът е, че шансовете на Боян намаляват все повече, както обясниха алпинисти, които се намират под върха. На 13-и изтичат и разрешителните за хеликоптерите. Какво не знаем за Шиша Пангма - Джуджето (ВИДЕО)", "date": "2018.05.12", "title": "Боян Петров не е открит в лагер 2"}
{"url": "http://clubz.bg/67737-us_general_rusiq_razbira_samo_ot_sila", "text": "На НАТО му е необходимо да демонстрира единство в противопоставянето с Русия, която \"разбира само от сила\", обяви бившият командващ сухопътните войски на САЩ в Европа генерал-лейтенант Бен Ходжис. Според него Москва си е поставила за цел да подрива принципите на Евросъюза и НАТО и да убеждава членовете на Северноатлантическия съюз в неспособността на организацията да ги защитава. Генералът изтъква, че Русия счита за свое задължение защитата на руснаци в чужбина, което може да послужи като повод за светкавична агресия в Балтийските страни или в Плоша, например.", "date": "2018.05.12", "title": "US генерал: Русия разбира само от сила"}
