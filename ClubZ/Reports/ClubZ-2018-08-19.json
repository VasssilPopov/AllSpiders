{"url": "http://clubz.bg/72080-myj_potroshi_kabinet_v_bolnicata_v_pernik", "text": "Агресивен 38-годишен мъж е изпочупил кабинет в спешното отделение на болницата в Перник. Пострадали няма. Ценко Чоков – виновен за отвличане, побой и палеж на автомобил След побой отишъл за преглед в отделението и няколко часа по-късно се върнал с искане да бъдат променени описаните наранявания. Медиците му отказали и в резултат той започнал да буйства - да чупи, обърнал медицинската кушетка, хвърлил стол и счупил прозореца. Съборил на пода и няколко банки с разтвор. Как се открива спешно отделение В кабинета били медицинската сестра и санитарка, които все пак успели да излязат и да позвънят в полицията. Пациентът е задържан от полицията за 24 часа. Срещу мъжа е образувано досъдебно производство за нанесените щети. Той е бил пиян и най-вероятно дрогиран, съобщи БНР.  Как се открива спешно отделение", "date": "2018.08.19", "title": "Мъж потроши кабинет в болницата в Перник"}
{"url": "http://clubz.bg/72046-vidqh_s_ochite_si_liceto_na_rodinata", "text": "Видях ги с очите си, когато като осмокласник пътувах с баща из Закарпатието. По тесен път към Ужгород, останал още от времето на Австро-Унгарската империя, се движеше колона от танкове. Разбира се, по онова време родината имаше други лица – Аксьонов, Тарковски, Окуджава, Висоцки. Но през август 1968 г. всички те бяха заглушени от танковете. Запомних урока от Прага завинаги – той се превърна както в крайъгълен, така и в пробен камък. Като смаза \"комунизма с човешко лице\", властта придоби животински вид. След разгрома на Пражката пролет, да си заедно с властта се оказа етически невъзможно и на практика безполезно. Тримата срещу потъпкването на Пражката пролет Честните партийци, които влизаха в КПСС с мечтата да прочистят и подобрят партията, заприличаха на глупаци, изправени пред натрапения от пропагандата подъл избор – съвестта или родината? Всъщност, избор нямаха. Интелигенцията бе обречена да бъде опозиция. И аз никога не съм бил приятел с такива, които казваха: \"по-добре ние, отколкото янките\". След Прага страната, която се бе избавила от благородните илюзии на 60-те, влезе в застоя и аз никога няма да забравя с какво започна той. В нашия факултет имахме преподавателка по изразително четене, Майорова, чийто съпруг беше от удушвачите на Прага. Веднъж бях у тях и видях огромно количество заграбен бохемски кристал. В определен смисъл тя беше права, но за да се разбере това, трябваше да дойде перестройката. Чак след нейното идване стана ясно, че Дубчек от 60-те е Горбачов от 80-те и логиката на свободния човек веднага да се разправи с комунизма, не бе минавала през главите на вождовете-реформатори. Бурната 1968-а (I ЧАСТ) Трагедията е в това, че съветската окупация открадна цяло поколение и така отложи нежната революция чак за 1989 г. Ако не бяха тези танкове, Чехословакия щеше да се върне в Европа 20 години по-рано. Още повече, тя можеше да повлече със себе си и Москва. И тогава в Русия можеше да дойде гласност вместо застой. И кошмарът с афганистанската война нямаше да го има. И полумъртвите генерални секретари. И границите щяха да се отворят много по-рано. И никога нямаше да си тръгнат Солженицин, Бродски, Довлатов, Аксьонов. Да, аз също щях да живея където съм израснал, а не където попаднах. Оказали се на кръстопът, танковете посякоха възможността за свободен вектор на развитие на съветската история. Но може и такъв вектор никога да не е имало. Все пак, половин век по-късно всичко се повтори. И това, което за нас беше Прага през 1968 г., днес е Крим. Както и тогава, окупационна армия се намеси в спора на славянските народи за тяхното място в Европа. Както и тогава, унизиха патриотизма до оправдание за агресията. Както и тогава, престъпният режим си намери защитници, повтарящи мантрата „ако не бяхме влезли ние, щеше да влезе Америка“. Новото за мен е, че сред апологетите се оказаха талантливи колеги, един от които написа: „Последствията от „Пражката пролет“ действително можеха да се окажат катастрофални... Каквото и да се случи, танковете премахнаха проблема“. По мое време с такива не сядахме да пием дори, но аз отдавна живея зад граница и ревизията на безспорна история не представлява за мен тема за обсъждане. Другото е, че всяко руско поколение получава своята \"Прага\" и пред всяко тя поставя екзистенциалния избор – да бъдеш със себе си или с Родината, както – по думите на Фридрих Дюренмат – нарича себе си всяка държава, когато започва да убива. Бурната 1968-а (I ЧАСТ)", "date": "2018.08.19", "title": "Видях с очите си \"лицето на родината\""}
{"url": "http://clubz.bg/72076-zashto_ne_trqbva_da_puskate_kontaktnite_si_leshti_v_toaletnata", "text": "Каква е съдбата на контактните лещи, след като спрат да бъдат използвани? Учени в САЩ я разкриват - оказва се, че между 15% и 20% от хората, които използват лещи, просто ги пускат в тоалетната чиния или в мивката в банята, пише Би Би Си.  Призив от Джеръми Айрънс: Да спасим водата, която пием, от пластмасата! Резултатът от това обаче е, че всяка година само лещите повишават замърсяването на планетата с пластмаса с поне 200 000 кг. Според данните на учените само в САЩ лещи носят около 45 милиона души, а в Европа - между 5 на сто и 15% от населението. Около 14 милиарда лещи се изхвърлят годишно в канализацията, сочат проучванията. Те стават част от утайката след пречистването на водата в пречиствателните станции, а след това най-често отиват в... почвата.  Проф. Ролф Халден от Centre for Environmental Health Engineering в Аризона обяснява пред британската медия, че освен в почвата, лещите често \"отпътуват\" и към океаните - особено при по-силни валежи, които отнасят утайката от канализацията. Така че всеки път, когато понечите да изхвърлите прозрачните лепкави кръгчета, помислете за това.  Пием пластмаса, без да знаем Еколозите твърдят още, че наличието на лещи в околната среда носи рискове за фауната - защото животните ги поглъщат. Оттам и чрез океана тази пластмаса влиза в хранителната верига, която стига до човека, обяснява професорът.  Пием пластмаса, без да знаем", "date": "2018.08.19", "title": "Защо не трябва да пускате контактните си лещи в тоалетната"}
{"url": "http://clubz.bg/72078-chujdencite_kraj_rejn_sa_28_procenta_video", "text": "Янсу Йе, съдържателката на магазина за домашни потреби, е от Китай, майсторът на дюнери Исмет Татъчъ е турчин, сицилианецът Пиетро ла Марка от 45 години е ресторантьор в Германия. Става дума предимно за хора, които не от вчера живеят в западната част на Федералната република и междувременно са едва ли не част от марката Кьонигсвинтер – с високото ниво на услугите си и разнообразието, което внасят, добавяйки своите ценности към към традиционните. Пришълците могат да пораждат не само опасения и да подклаждат политическите дебати – настояват от Кьонигсвинтер, откъдето излизат със специално послание, а именно, че чужденците се явяват един вид богатство, особено за популярните сред туристите градове. Както твърди легендата – Кьонигсвинтер (Königswinter) се появил на картата след като крал Карл Велики придобил лозов масив в околностите му. Но това не е толкова важно, а и се е случило твърде отдавна (ако въобще), по-важното е как се представя градът днес, в контекста на наистина деликатната тема за бежанците. Както са пресметнали властите – в Кьонигсвинтер живеят хора от 84 държави, при това без да създават проблеми, точно обратното. Към тях, а и не само към тях е насочена акцията Königsfarben (\"Кралска шарения\"), привличаща вниманието към многообразието от етноси и култури, с което може да се похвали градчето на Рейн. \"В района винаги е имало интензивна миграция\", казва един от инициаторите на акцията Хелмут Райнелт. И допълва: \"Новодошлите идват с нови идеи, носят със себе си енергия и креативност\". Из пешеходната зона на курортното място в рамките на акцията пред заведенията и магазините са поставени табели с имената на държавите, от които произхождат техните собственици или стопани. И всичко прилича едва ли не на обиколка на земното кълбо – толкова разнообразие се е събрало само в разстояние на 240 метра. Пиетро ла Марка, например, е категоричен, че няма да се завръща в родната си Сицилия. \"Посещавам я често, но там съм междувременно чужденец. Тримата ми внуци и тримата ми правнуци живеят тук. Тук искам да умра\", казва енергичният пенсионер, който има и своето мнение по отношение на поведението на футболиста Месут Йозил. Британецът Тони Чайлд също няма никакво намерение да се връща в северната част на Англия, където е роден. Чайлд е по-скоро доволен, че баща му не е доживял решението за Брекзит и не е изпитал разочарованието от тази стъпка. Освен магазина за домашни потреби, тя държи и антиквариат, който се радва на доста голям интерес. Отчуждаването от родината е факт и при нея, а единственото, към което така и не се е приспособила в Германия, е кухнята. \"На децата готвя едно, на себе си – друго\", казва Йе, която държи наследниците й освен немския да овладеят и езика мандарин, заради което ги праща всяка събота на китайско училище. И докато при ресторантьорите и сладоледаджиите е по-лесно, журналистът Ариан от Афганистан няма как да работи по специалността си – отворил е будка в Кьонигсвинтер, в която продава различни дреболии. Ариан не е истинското му име, нито се съгласява да бъде сниман, но е доволен, че след 10-годишно чакане е бил признат за жертва на политическо преследване. \"Доволни сме, че живеем тук – германците държат на общото благо и на околната среда\", отбелязва журналистът. И държи децата му да учат колкото може повече, за да имат работа и по-добър живот. Синът му вече следва медицина.", "date": "2018.08.19", "title": "Чужденците край Рейн са 28 процента (ВИДЕО)"}
{"url": "http://clubz.bg/72079-slab_i_bezvolev_manchestyr_yunajted_padna_ot_brajtyn", "text": "\"Манчестър Юнайтед\" записа първа загуба за сезона във Висшата лига още във втория кръг - 2:3 като гост на \"Брайтън\". Тимът на Жозе Моуриньо беше не само много слаб, но и като цяло безхарактере. И поне засега трудно може да бъде считан като фаворит за титлата. \"Юнайтед\" създаде първите голови ситуации в мача, но понесе двоен удар в средата на първото полувреме след много груби грешки в средата на терена и защитата. Глен Мъри вкара хубав гол в 25-ата минута, а в 27-ата Шейн Дъфи удвои при разбъркване в пеналта. \"Червените дяволи\" намалиха бързо (в 34-ата) чрез Ромелу Лукаку, но в края на полувремето \"Брайтън\" получи дузпа и Паскал Грос реализира за 3:1. И за трите гола на домакините вина носи централният защитник Ерик Баи, който бе осмян в студиото на \"Скай спортс\" от тв анализаторите Греъм Сунес, Гари Невил и Джейми Реднап. Според Сунес, величие на \"Ливърпул\" и Шотландия, Баи не знаел къде се намира - дали в Ню Йорк или на Нова година  Но не само той. След почивката гостите с нищо не заслужиха поне точката. Обратно - \"Брайтън\" действаше много нахъсано и организирано. В добавеното време съдията даде дузпа за нарушение срещу Маруан Фелайни и Пол Погба (днес пак бе капитан, но игра неубедително) намали за крайното 2:3. Малко по-рано днес шампионът \"Манчестър Сити\" демонстрира формата си от миналия сезон и разпиля \"Хъдърсфийлд\" с 6:1 като домакин. Серхио Агуеро заби хеттрик, а по веднъж се разписаха Габриел Жезус и Давид Силва, а Конголо си отбеляза автогол. Вчера се играха две лондонски дербита. В по-интересното \"Челси\" надви \"Арсенал\" с 3:2 на \"Стамфорд Бридж\". Първото полувреме бе по-интересното и равностойно, като освен четири гола видяхме и много голови ситуации. \"Сините\" дръпнаха с 2:0 чрез Педро Родригес и Алваро Мората, но малко преди почивката Хенрик Мхитарян и Алекс Айоби изравниха. В 81-ата Маркос Алонсо осигури заслужена победа за \"Челси\"   след великолепен пробив на Еден Азар.  След мача белгиецът заяви пред медиите, че няма да напуска в посока \"Реал\" (Мадрид). Като причина той изтъкна това, че клубът му няма да може да привлече заместник, тъй като трансферният прозорец в Англия е затворен. \"Арсенал\" започва с две загуби за първи път от 1992 г., когато треньор беше Джордж Греъм. В края на сезона тогава \"топчиите\" завършват десети в шампионата, но печелят купите на Футболната асоциация и на Лигата. \"Тотнъм\" пък победи \"Фулъм\" с 3:1 на \"Уембли\". Така новакът във Висшата лига, воден от бившия наставник на \"Левски\" Славиша Йоканович, стартира с две поражения.", "date": "2018.08.19", "title": "Слаб и безволев \"Манчестър Юнайтед\" падна от \"Брайтън\""}
{"url": "http://clubz.bg/72075-mysk_obeshtava_superbyudjetna_tesla_do_3_godini", "text": "До 3 години Tesla може да предлага модел на сносна цена, намекна Илон Мъск, съобщава Engadget. В момента най-евтин е седанът Model 3, чиято базова цена е 35 000 долара. На американския пазар това поставя колата в достъпната категория автомобили, но в никакъв случай не е евтина. SpaceX може да финансира изкупуването на Tesla Според Мъск обаче има потенциална възможност техническите достижения в следващите няколко години и увеличеният мащаб на производство да позволят модел на цена от около $25 000, или около 43 хил. лева по днешен курс. Това би означавало, че бъдещият модел ще е поносим дори в сравнение със стандартните коли. А като електромобил, ако е с поне базовите качества на Tesla, ще е сред най-евтините в класа си. Според специалисти Мъск вероятно визира по-малка кола за каране в града. Една четвърт от поръчките за новата Tesla - отменени Но на обещанията на световноизвестния предприемач и визионер по отношение на електромобилите се гледа все по-скептично. Производството на последния модел Tesla продължава да се бави, а все повече предварителни поръчки се отменят. Една четвърт от поръчките за новата Tesla - отменени", "date": "2018.08.19", "title": "Мъск обещава супербюджетна Tesla - до 3 години"}
{"url": "http://clubz.bg/72074-1_milion_paunda_za_nov_referendum_za_brekzit", "text": "  Британският милионер Джулиън Дънкъртън, съосновател на веригата \"Супердрай\", дари 1 милион паунда за обществената кампания \"Гласът на народа\", която иска нов референдум за Брекзит, съобщи вестник \"Гардиън\". Британците подслушвали европейците на преговорите за \"Брекзит\" Дънкертън смята, че ново гласуване дава реален шанс да се \"прекъсне\" ситуацията около изтеглянето на Великобритания от ЕС. Това трябва да стане през март догодина, като дотогава трябва да са приключили преговорите между Брюксел и Лондон относно условията на напускането. \"Брекзит\" и кофата с правата на гражданите При Брекзит без сделка, британците искат нов референдум По-рано британски медии съобщиха, че ЕС обмисля компромис относно Брекзит, което би позволило на Обединеното кралство да запази достъпа до единния пазар. Проектът \"Гласът на народа\" включва представители от различни британски партии, включително депутати, които искат втори референдум, за да може народът да се произнесе по заключителната сделка за Брекзит. Правителството отхвърля тези призиви. Британският парламент обаче обаче ще има възможност да гласува споразумението, което трябва да бъде постигнато до октомври. Какво би означавал за Лондон Брекзит без споразумение \"Гласът на народа\" вече организира това лято няколко прояви, които да засилят натиска върху правителството и парламентаристите. Хиляди се събраха вчера в шотландската столица Единбург, за да изразят подкрепа за кампанията.  \"Брекзит\" и кофата с правата на гражданите При Брекзит без сделка, британците искат нов референдум Какво би означавал за Лондон Брекзит без споразумение", "date": "2018.08.19", "title": "1 милион паунда за нов референдум за Брекзит"}
{"url": "http://clubz.bg/72077-trymp_sravni_razsledvaneto_za_ruskata_namesa_v_izborite_s_makartizma", "text": "Президентът на САЩ Доналд Тръмп определи като \"макартизъм от най-лошия вид\" федералното разследване за руска намеса в президентските избори през 2016 г., който спечели. Той повтори, че е разрешил на адвоката от Белия дом Дон Макган и на други от президентската администрация да съдействат изцяло на следователите, за да се прекрати разследването, съобщи Франс прес. Тръмп към медиите: Вие сте опозицията, но ние печелим! Гневният туит на Тръмп идва след статия на първа страница на вестник \"Ню Йорк таймс\", в която пише, че адвокат Макган е бил разпитван поне три пъти за общо 30 часа и предоставил на специалния прокурор Робърт Мълър и екипа му подробна информация относно Тръмп. Тръмп отне достъпа до секретна информация на бивш шеф на ЦРУ \"Ню Йорк таймс\" отбелязва, че адвокат Дон Макган е изиграл ключова роля при убеждаването на американския лидер да не уволнява Робърт Мълър. Тръмп подкрепя бойкота на \"Харли Дейвидсън\" \"...ние сега сме в такъв период с Мълър и неговата банда, която прави Джоузеф Маккарти да изглежда като бебе\", написа още президентът на САЩ. Макартизмът е политическо течение в САЩ от края на 1940-те и 1950-те години на 20-ти век, инициирано от републиканския сенатор Джоузеф Маккарти. Включва практика на обвиняване в подривна дейност и заговор, в някои случаи без реални или достатъчни доказателства, или получени с иначе рядко използвани средства за разследване, най-често с участието на ФБР. Маккартизмът прераства в мащабна кампания за разкриване на съветски шпиони, комунисти или техни симпатизанти и други политически елементи, известна като \"ерата Маккарти\". Тръмп отне достъпа до секретна информация на бивш шеф на ЦРУ Тръмп подкрепя бойкота на \"Харли Дейвидсън\"", "date": "2018.08.19", "title": "Тръмп сравни разследването за руската намеса в изборите с макартизма"}
{"url": "http://clubz.bg/72073-spadyt_na_turskata_lira_bylgarski_bereket", "text": "Високите курсове на долара и еврото на турските финансови пазари поради спада на турската лира от последните дни се превърнаха в предимство за търговците в Одрин, пише кореспондентът на БНР Нахиде Дениз в материал за БТА. Парашут за лирата - или и €врозараза Клиенти от България и Гърция тези дни буквално заливат магазините и пазарите в граничния град. Високият курс на българския лев спрямо еврото (днес 1 лев се обменя за 3.50 турски лири) привлича много българи за пазаруване в Одрин. Особено голям е напливът към пазара Улус, който се урежда всеки петъчен ден. Турската централна банка налива пари заради слабата лира На пазара се предлагат всякакви стоки, от дрехи до хранителни продукти, кухненски предмети, перилни препарати, до плодове и зеленчуци. Много от предлагани стоките са маркови, но тъй като се продават на сергии на открито, са значително по-евтини в сравнение с бутиковите магазини. \"Голям берекет имаме тези дни\", казва Бюлент Реисоглу, председател на задругата на еснафите от пазара Улус. Пазарите чакат Ердоган да прояви здрав разум \"Ние сме от Хасково. Почти всяка седмица идваме да пазаруваме в Одрин, защото е по-евтино в сравнение с България. Тук има стоки за всеки джоб, затова ни е изгодно. Продават ни и срещу левове. Особено сега, когато спадна турската лира, за същите пари купуваме два пъти повече стока. Купуваме си всичко от тук - зеленчуци, плодове, сирене, маслини, перилни препарати и др. Обикновено идваме с децата и с мъжа ми. Отбиваме се и в българските църкви да запалим свещички, хапваме вкусно в многобройните гостилници и след това се прибираме. С напазаруваното оттук изкарваме цяла седмица\", казва Маргарита Динева, 40-годишна майка на две деца. Около един милион българи - 987 597 души, са посетили Турция през първите шест месеца на тази година. По посещаемост на туристите от България Одрин е на второ място след Истанбул. Турската централна банка налива пари заради слабата лира Пазарите чакат Ердоган да прояви здрав разум", "date": "2018.08.19", "title": "Спадът на турската лира - български берекет"}
{"url": "http://clubz.bg/72072-vegani_na_protest_sreshtu_zakolenieto", "text": "Вегани излязоха днес на протест пред Главното мюфтийство и се обявиха срещу жертвоприношенията на животни за мюсюлманския празник Курбан байрам. Празникът е в памет на жертвоприношението на пророка Ибрахим. Затова на него се колят жертвени животни и част от месото им се раздава на бедните. Един от принципите на хаджа е спомнянето за това как Ибрахим е жертвал Исмаил (първородният си син) и пътят му към олтара, по който Иблис (Сатаната) се опитал да го разколебае три пъти.  Празникът, на който по традиция се коли агне или овца, тази година започва на 20 август и приключва на 22 август. Малобройната група носеше плакати, на които призоваваше да бъде спряно \"това варварство\". В Германия коленето на животни за религиозния празник отдавна предизвиква дискусии заради нехуманното отношение към тях. Германският закон повелява преди да бъдат убити, животните да бъдат упоени. Коленето на жертвени животни обаче не е само мюсюлманска традиция. Много православни християни също раздават месо от курбан по един или друг повод - за здраве, за нова къща и по други поводи. Принасянето на животни, за да бъдат умилостивени боговете, идва още от езическите времена.", "date": "2018.08.19", "title": "Вегани на протест срещу заколението "}
{"url": "http://clubz.bg/72022-rusiq_sasht_ili_kitaj_mogat_da_zapochnat_qdrena_vojna_bez_da_iskat", "text": "Какво може да стане, когато използваш едни и същи сателити за контрол на конвенционални и ядрени оръжия? Случайна ядрена война, ето какво. Ето новите супероръжия на Москва (ВИДЕО) За това предупреждава вашингтонска неправителствена организация, според която САЩ могат да предизвикат ядрена война само защото използват едни и същи команди и едни и същи комуникационни канали за контрол едновременно на ядрени и конвенционални оръжия. Подобна \"двойна употреба\" поставя в опасност света, защото една атака срещу неядрена инфраструктура, например сателити и радари, може да се прецени като опит да бъде засегнат ядрения арсенал на САЩ. Седем оръжия в арсенала на Китай срещу САЩ Проектът за ядрена стратегия на администрацията на президента Доналд Тръмп предвижда ядрен отговор на кибератаки или физически атаки срещу американски сателити. Това повдига проблем, наречен \"ядрено заплитане\", при което традиционно ясните разлики между ядрени и неядрени системи се замъгляват. В свое проучване, фондация \"Карнеги\" посочва, че в Русия и Китай съществува същото явление. Русия например държи обикновените и ядрените си подводници в едни и същи бази. Така ако САЩ ударят такава база с конвенционално оръжие, Москва може да реши, че атаката е срещу ядрените оръжия на страната и да отговори с ядрена атака. Китай изпревари Русия и вече е равностоен съперник на САЩ в оръжията Китай пък има план да нападне американски сателити, за да попречи на използването на т.нар. умни оръжия, които разчитат на управление от сателити, за които Пекин смята, че са част от конвенционалния арсенал на САЩ. Администрацията на Тръмп обаче не би възприела подобна атака така. Защо Германия трябва да се сдобие с Бомбата Ново проучване на \"Карнеги\" разкрива, че САЩ правят същата грешка като Русия и Китай. САЩ се отказаха също от базираните на земята комуникационнни системи за контролиране на ядрените сили. Тоест сателитите станаха буквално единственият начин за контролиране и командване на ядрения арсенал. Те изпъляват същата роля и за конвенционалните арсенали. Киберзаплахите и оръжията, разработени специално, за да поразяват сателити, се превърнаха в основни заплахи. А междувременно САЩ разчитат все повече и повече на своите сателити. Ядреното оръжие и космоса - основна тема на срещата на Путин и Тръмп Екшън описва няколко сценария, при които рекацията на САЩ може да ескалира. САЩ се боят, че Русия може да използва ограничен ядрен удар, за да ги притисне до стената, където Вашингтон трябва или да се откаже, или да предизвика мащабна ядрена война. Но Москва може да нападне комуникационни системи с двойна употреба с цел да наруши функционирането на конвенционалните оръжия, което обаче САЩ могат да възприемат като опит за предотвратяване на евентуален ядрен отговор. Това се отнася в по-малка степен за Китай, който знае (и САЩ знаят, че Китай знае), че ако удари пръв, пораженията няма да са достатъчно големи и ще последва мощен американски отговор. И все пак китайска атака срещу Радарната система за ранно прихващане на балистични ракети например може да бъде възпиета като прелюдия към ядрена атака. Зам.-директорът на програмата на \"Карнеги\" за ядрени политики изтъква, че американската реакция в подобна ситуация ще зависи от допълнителни фактори, например дали Русия е поставила ядрените си сили в готовност. Но това е твърде тънък лед, по който не можем да си позволим да се разхождаме. Милитаризацията на Космоса е неизбежна. И е започнала отдавна Разплитането на \"ядрения възел\" няма да е лесно. Русия, Китай и САЩ не желаят да платят цената за разделянето на ядрените от конвензионалните контролни системи и съоръжения за транспортиране. Нито пък са склонни да се откажат от част от арсеналите си. Докладът на \"Карнеги\" е изключително важен за системите за противоракетна отбрана, които на практика се превърнаха в конвенционални цели. А балистичните ракети - в конвенционални оръжия. И все пак нападение над системите за противоракетна отбрана като част от конвенционална война значи да накараш противника да мисли, че се готвиш за ядрена атака. И той да отвърне. Седем оръжия в арсенала на Китай срещу САЩ Китай изпревари Русия и вече е равностоен съперник на САЩ в оръжията Защо Германия трябва да се сдобие с Бомбата Ядреното оръжие и космоса - основна тема на срещата на Путин и Тръмп Милитаризацията на Космоса е неизбежна. И е започнала отдавна", "date": "2018.08.19", "title": "Русия, САЩ или Китай могат да започнат ядрена война без да искат"}
{"url": "http://clubz.bg/72070-blizkite_na_pochinalata_v_sliven_rodilka_iskat_nezavisima_ekspertiza", "text": "Близките на починалата родилка в Сливен искат независима медицинска експертиза и разследване по случая. Болницата все още не е излезнала с официално становище. Етичната комисия на Българския лекарски съюз се самосезира по случая, съобщи Нова телевизия. Проблемът \"преждевременно раждане\" в цифри (ТАБЛИЦИ) 33-годишната Ренета Томова е починала на 17 август, ден след раждането на първото си дете Близките ѝ очакват да бъде направена аутопсия, която ще покаже причините за смъртта й. Според тях до фаталния край се е стигнало заради травми, причинени от медицинския екип при раждането. Пред bTV те заявиха, че ще искат заключение и от лекар извън болницата, защото смятат, че истината ще бъде скрита. Ренета постъпила в болницата след нормална бременност, разказват близките й, но раждането се оказало истински кошмар. Те твърдят, че жената имала синини по тялото и счупени ребра. Часове след като извадили бебето, състоянието ѝ се влошило. Според директора на сливенската болница д-р Соня Михайлова жената е приета в реанимация, където починала. Лекарката, водила раждането не е на работа, а в родилното твърдят, че в почивните дни проверки няма. Според семейството на починалата родилка от болницата не са ги потърсили, не са им казали какво точно е станало, а лекарката, водила раждането не им вдига телефона. Прокуратурата започна разследване за лекарска грешка.", "date": "2018.08.19", "title": "Близките на починалата в Сливен родилка искат независима експертиза"}
{"url": "http://clubz.bg/72068-ludogorec_sreshtu_cska_sofiq_v_pyrviq_golqm_mach_za_sezona", "text": "\"Лудогорец\" и ЦСКА-София се изправят един срещу друг в сблъсъка на петия кръг от шампионата от 21 часа в Разград. Това е първият пряк сблъсък за титлата в Първа лига този сезон. И сега в много по-голяма степен напрежението е за \"орлите\", тъй като те изостават на 5 точки от \"червените\". Много е рано още за сметки, но победа за ЦСКА-София ще направи задачата на шампиона в догонването значително по-трудна, а може и да доведе до трусове на \"Лудогорец арена\". Формата на \"зелените\" от началото на сезона е далеч от оптималната. На обратния полюс е ЦСКА-София, който е без грешка в първенството, а срещу \"Копенхаген\" направи добри мачове, независимо че отпадна. Главен съдия на срещата е Николай Йорданов. Домакините са без контузилия се в Босна преди броени дни вратар Ренан дос Сантос. Също така без Лукас Саша и трайно отсъстващия Абел Анисе. За ЦСКА-София не играят заради травми Рафаел Енрике (няма да е линия по-дълго), Жоржиньо и Жеферсон. Днес има още два мача от кръга: \"Левски\" - \"Септември\" (18:15) и \"Верея\" - \"Витоша\" (Бистрица) от 20:30. Дербито на Пловдив: Радост за \"Локомотив\" в дома на \"Ботев\" \"Славия\" - \"Дунав\" (Русе) 2:0, \"Черно море\" - \"Берое\" 0:0, \"Ботев\" - \"Локомотив\" 0:1, \"Ботев\" (Враца) - \"Етър\" 2:0.", "date": "2018.08.19", "title": "\"Лудогорец\" срещу ЦСКА-София в първия голям мач за сезона"}
{"url": "http://clubz.bg/72071-borisov_obeshta_pomosht_na_postradalite_ot_olimpik", "text": "Ще положим всички усилия да помогнем - доколкото ни позволява законът, на клиентите на кипърската застрахователна компания, която е в ликвидация. Това каза премиерът Бойко Борисов, който посети днес ремонтни дейности в Стара Загора. \"Биволъ\": \"Гаражен финансист\" е собственик на \"Олимпик\" Застрахователна компания \"Олимпик\", която работи у нас с лиценз от Кипър, фалира и за близо 250 000 автомобила ще трябва нова застраховка \"Гражданска отговорност\" от 18 август.  Гаранционният фонд не може да помогне на застрахованите, тъй като това трябва да направи кипърският регулатор и тамошен фонд.  Възможността един застраховател от ЕС да работи в България с лиценз, издаден от друга държава от блока, е уреден в законодателството на Общността.  Как се стигна до тази \"Олимпийска\" измама Още утре премиерът свиква среща с министъра на финансите Владислав Горанов и ръководството на Комисията за финансов надзор, за да обсъдят ситуацията и да предложат на българските евродепутати да направят законови предложения в европейското законодателство. Това съобщиха от правителствената информационна служба. КФН \"проспала\" срива на кипърския застраховател \"Олимпик\" \"Олимпик\" трябва да възстанови 9.3 млн. лева на клиентите си в България по прекратените полици и това е възможно едва след процедурите по несъстоятелност, които траят години. По-късно във Фейсбук лидерът на БСП Корнелия Нинова заяви: \"Господин премиер, не лъжете българските данъкоплатци. Твърдите, че ако държавата се намеси и плати на пострадалите от фалита на застрахователното дружество “Олимпик\", това ще бъде от парите на всеки български данъкоплатец. Това е лъжа“. Тя подчертава, че той или не познава материята, или се опитва да настройва едни българи срещу други. „Средствата в гаранционния фонд не се събират от нашите данъци. Те са вноски от самите застрахователни дружества (включително “Олимпик”) именно като гаранция за такива случаи“, пише още Нинова. Очевидно Нинова не знае, че \"Олимпик\" е член на Гаранционния фонд - заради проверката за Гражданска отговорност, но не внася средства там, тъй като работи с лиценз от Кипър и има това право.  По темата за срива на Търговския регистър премиерът заяви, че са положени всички усилия и системата ще работи напълно до сряда. Търговският регистър: вечните стари ченгета въртят поредните мътни номера  Шефката на Търговския регистър Зорница Даскалова съобщи вчера, че подава оставка. Публикация на \"Капитал\" разкри, че през 2013 г., докато е била член на Комисията за защита на конкуренцията (КЗК) и е решавала приоритетно преписки на фирми, свързани с интересите на Делян Пеевски, Даскалова е придобила салон за красота в София за 140 000 лв. Христо Иванов: \"Лирекс\" и Даскалова да се отстранят от Търговския регистър Обектът има 62 кв. м площ, но далеч по-интересно е основанието за придобиването му - \"вместо изпълнение на паричен дълг\". Другояче казано, с козметичния салон е изплатен дълг към Даскалова, най-логично от заем, който тя е предоставила от личните си средства, пише \"Капитал\", позовавайки се на имуществената декларация на висопоставената чиновничка. Как се стигна до тази \"Олимпийска\" измама КФН \"проспала\" срива на кипърския застраховател \"Олимпик\" Търговският регистър: вечните стари ченгета въртят поредните мътни номера  Христо Иванов: \"Лирекс\" и Даскалова да се отстранят от Търговския регистър", "date": "2018.08.19", "title": "Борисов обеща помощ на пострадалите от \"Олимпик\""}
{"url": "http://clubz.bg/72066-ubijstvo_zaradi_otkradnato_kolelo", "text": "Арестуван е мъжът, застрелял свой съсед в село Лесново. Като вероятна причина за убийството се сочи откраднато колело, според БНТ. Полицията задържа стрелеца, съобщи пред БНР главният секретар на МВР главен комисар Младен Маринов. При акцията няма пострадали служители. Инцидентът в близкото до София село е станал около 19 ч, когато 60-годишен мъж е прострелял смъртоносно свой 25-годишен съселянин.", "date": "2018.08.19", "title": "Убийство заради откраднато колело"}
{"url": "http://clubz.bg/72069-sigurno_ima_neshto_vyv_vodata_16_bremenni_nakup", "text": "Шестнайсет медицински сестри в болница в американския щат Аризона са обявили, че са бременни, съобщи CNN. Служителките на лечебното заведение твърдят, че не са заговорничели да станат майки по едно и също време. Ражданията на всички медицински сестри трябва да се състоят в периода от октомври тази година до януари 2019 г.   Всички майки ще бъдат изпратени в отпуск по майчинство в продължение на 12 седмици. Администрацията на болницата отбелязва, че отдавна се готви за временното оттегляне на толкова много медицински сестри. Заради бременността им те са освободени от част от обичайните си задължения - като химиотерапия на пациенти с онкологични заболявания, работа с туберкулозно болни и др. Освен това в ресторанта на болницата са променили менюто, включвайки в него маслини и кисели краставички.", "date": "2018.08.19", "title": "Сигурно има нещо във водата. 16 бременни накуп"}
{"url": "http://clubz.bg/72060-merkel_i_putin_shte_pazim_severen_potok_2_ot_ataki_ot_treti_strani", "text": "Преговорите на президента на Русия Владимир Путин с германския канцлер Ангела Меркел, продължиха около три часа в събота късно вечерта и бяха полезни и обстоятелствени, съобщи говорителят на Кремъл Дмитрий Песков след приключване на срещата, предаде ТАСС. Той отбеляза, че Путин и Меркел са се съгласили, че политизирането на темата за \"Северен поток\" 2 е неправилно. Говорителят разказа, че двамата лидери са засегнали и въпроса за възможни санкции от САЩ срещу компании, участващи в реализацията на \"Северен поток\" 2.  САЩ готвят санкции за фирмите в \"Северен поток\" 2 Песков изтъкна, че е необходимо да се вземат мерки, за да бъде предпазен проектът от възможни неконкурентни и незаконни нападки от страна на трети страни. Ще припомним, че както е известно най-големият противник на \"Северен поток\" 2 е САЩ и лично президентът Тръмп. Меркел: Газ от Русия трябва да минава през Украйна и след \"Северен поток\" 2 За Сирия Песков подчертаа, че Путин и Меркел са се договорили да продължат диалога във формат Русия-Германия-Франция-Турция. Диалогът в този формат ще бъде продължен на експертно ниво. На въпрос дали ще има и среща на върха в такъв формат, Песков каза, че засега това не е съгласувано, но той не изключи възможността за такава среща. Песков уточни, че Путин е призовал ЕС да положи усилия за връщане на сирийските бежанци у дома. По въпроса за Украйна Песков съобщи, че Путин и Меркел са изразили съжаление заради това, че прилагането на минските договорености не напредва. Говорителят допълни, че е било изразено и безпокойство във връзка с неясните перспективи за удължаване на изтичащия закон за особения статут на Донбас, който се явява доста важен елемент от минските договорености.   По думите му Путин и Меркел са говорили и за перспективите за удължаване на газовия транзит през територията на Украйна. Меркел знае, че Путин я лъже, но търси диалог и компромиси Песков каза, че Путин ще продължи диалога с бизнеса в Германия. Двамата лидери са обсъдили двустранните отношения и са изразили удовлетворение от растящата динамика на съвместния стокооборот, каза Песков. Путин е потвърдил заинтересоваността на Русия от разширяването на присъствието на германски компании на руския пазар. Преди да пристигне в Германия, руският президент бе на сватба в Австрия. Владимир Путин е подарил на австрийската външна министърка Карин Кнайсъл и на бизнесмена Волфганг Майлингер, които се ожениха вчера, три неща, разкри говорителят на Кремъл Дмитрий Песков, предаде ТАСС. Танцът на Путин с булката (СНИМКИ) Първият сватбен подарък на Путин е картина със селски мотиви, защото именно от такова място произхожда съпругът. Вторият подарък е тулски самовар, а третият старинна преса за масло, разказа Песков. Путин бе сред гостите на сватбата и танцува с булката. Престоят на господаря на Кремъл е бил общо около един час и е струвал на австрийската хазна 250 000 евро за осигуряане на безопасността му, пише Нюз.ру, като се позовава на австрийски медии. Меркел: Газ от Русия трябва да минава през Украйна и след \"Северен поток\" 2 Меркел знае, че Путин я лъже, но търси диалог и компромиси Танцът на Путин с булката (СНИМКИ)", "date": "2018.08.19", "title": "Меркел и Путин: Ще пазим \"Северен поток\" 2 от атаки от трети страни"}
{"url": "http://clubz.bg/72061-sasht_gotvqt_sankcii_za_firmite_v_severen_potok_2", "text": "Администрацията на президент на САЩ Доналд Тръмп завършва работа по пакет санкции срещу фирмите, които участват в изпълнението на проекта за газопровода \"Северен поток-2\" и те може да бъдат въведени до няколко седмици, пише в. \"Уолстрийт джърнъл\", цитиран от ТАСС. Меркел и Путин: Ще пазим \"Северен поток\" 2 от атаки от трети страни Според вестника все още не е взето окончателно решение по санкциите. Според източника САЩ ще уведомят ЕС предварително за налагането на санкциите. Тръмп: Тръбопроводни долари към Русия! Недопустимо Проектът \"Северен поток-2\" е за газопровод с капацитет 55 милиарда куб. м природен газ годишно от Русия до Германия през Балтийско море. Смята се, че построяването му ще струва 9,5 милиарда евро, а пускането му се очаква до края на 2019 г. Тръмп: Тръбопроводни долари към Русия! Недопустимо", "date": "2018.08.19", "title": "САЩ готвят санкции за фирмите в \"Северен поток\" 2"}
{"url": "http://clubz.bg/72063-kyshti_zastrasheni_ot_ruhvane_v_italiq_zaradi_betona_na_mafiqta", "text": "В Италия застаряващи къщи също може да рухнат заради използваните по време на строителния бум некачествени материали, пише френският в. \"Фигаро\". По време на строителния бум в Италия през 60-те години на миналия век специалисти от сектора са използвали некачествени материали. Много сгради, построени през тази епоха, може сега да рухнат. \"Близнаците\" на рухналия мост в Генуа също са заплашени Опасност за това създава бетон с лошо качество, съставен от вода и пясък и от минимална доза цимент. Той е бил произвеждан от строителни предприятия, контролирани от мафията ндрангета, казват експерти. Според Маурицио Карта, преподавател по урбанизация в университета в Палермо, в Италия се строи в уязвими зони в близост до реки, в сеизмични зони, в близост до стръмни скали, което също създава рискове. Националната статистическа агенция на Италия пък смята, че два милиона жилища в страната са нестабилни. Въпроси за трагедията в Генуа Това са обезпокояващи данни за зона, в която стават силни земетресения. Според италианския Национален изследователски център материалите, използвани в строителството през 50-те и 60-ти години, трябва да бъдат подсилени. Трайността им на живот не прехвърля 60 години и казано с други думи техният срок на годност приближава към края си. В деня на трагедията в Генуа - Салвини на банкет В Генуа вчера бяха погребани 19 от жертвите на рухването на моста Моранди, предадоха Франс прес и Асошиейтед прес. На церемонията присъстваха водещи италиански политици. Тя се проведе в залата на експозиционния парк в Генуа. На нея освен католическата проповед имаше и молитва, произнесена от имам в памет на двамата албанци мюсюлмани, загинали при рухването на моста. Най-малко 35 са жертви на рухналия виадукт в Генуа (СНИМКИ) В момент, в който крайната десница е на власт и се множат случаите на физическо и на вербално насилие срещу чужденци и мюсюлмани, на церемонията отекна четирикратното повторение на \"Аллах е велик\", произнесено от имама. След церемонията италианският президент Серджо Матарела каза, че рухването на моста е неприемлива трагедия и се ангажира да има бързо разследване и то да доведе до осъждане на отговорните лица. Президентът поиска гаранции, че пътищата в страната са безопасни. Въпроси за трагедията в Генуа В деня на трагедията в Генуа - Салвини на банкет Най-малко 35 са жертви на рухналия виадукт в Генуа (СНИМКИ)", "date": "2018.08.19", "title": "Къщи застрашени от рухване в Италия заради бетона на мафията"}
{"url": "http://clubz.bg/72062-obama_veroqtno_shte_otide_na_pogrebenieto_na_areta", "text": "Бившият президент на САЩ Барак Обама най-вероятно ще е сред знаменитостите, които ще бъдат поканени за погребението на Кралицата на соул музиката Арета Франклин, пише в. \"Детройт фрий прес\", цитиран от Франс прес. Погребението на Франклин ще бъде на 31 август в големия петдесятен Храм на великата божия милост в родния град на Франклин Детройт. Преди това на 28 и на 29 август тленните останки на певицата ще бъдат изложени за поклонение от 9 до 21 ч. в музея на Чарлз Райт, посветен на историята на американските цветнокожи. Арета Франклин ще бъде погребана в гробището на Детройт, в което са погребани нейният баща и трима от нейните братя и сестри. Сбогом, Арета! Respect! Очаква се на церемонията в храма на 31 август да присъстват подбрани гости - роднини, близки и знаменитости, сред които именно може да е Барак Обама. В храма могат да се поберат до 4000 души. Там през 2005 г. бе заупокойната литургия за Роза Паркс, жената, която през 1955 г., се опълчи в щата Алабама на забраната цветнокожи да сядат отпред в автобусите и се превърна по този начин в икона на борбата за граждански права за американските цветнокожи. В очакване на поклонението и опелото фенове на Арета продължават да й отдават почит в баптистката църква в Детройт, в която е бил пастор нейният баща. Тя се намира в квартал на града, известен с не особено добра репутация. Феновете на Арета се събират и пред музея Мотаун, разположен в бившето звукозаписно студио на едноименната музикална компания, която обяви, че ще излъчва музиката на певицата през целия уикенд в нейна памет.", "date": "2018.08.19", "title": "Обама вероятно ще отиде на погребението на Арета"}
{"url": "http://clubz.bg/72053-avtoritarizym_i_renacionalizirane_na_es_tova_li_iskame", "text": "Позицията ми против Брекзит - защото с излизането си Обединеното кралство дава лош пример за други страни членки - е пряко производна от проевропейските ми убеждения. Смятам, че ЕС е уникален шанс за европейските народи да съхранят идентичността си и да запазят заможността си през предстоящите предизвикателства в глобалния свят. Но си давам сметка, че ако вотът ЗА Брекзит стана факт, той беше обусловен преди всичко от нежеланието на островитяните да приемат широко отворените врати на Европа за безконтролна миграция от Африка и Азия към Стария континент. Как и за колко време ще се осъществи Брекзит е все още въпрос без ясен отговор. Едно е ясно - ако искаме британци, австрийци, италианци, поляци, унгарци, българи и все по-големи общности от останалите европейски нации да продължават да вярват и да работят за обединена Европа, ЕС трябва да предприеме спешни мерки за охрана на своите граници подобно на всяка уважаваща себе си държавна структура.Съвършено неприемливо е НПО-та, евродепутати и левичарски активисти да продължават пред очите на всички да транспортират нелегални мигранти на европейска територия. Съвършено неприемливо е европейски политически чиновници да ни четат лекции за \"правата на човека\" когато става дума за масово нелегално проникване на мигранти на европейска територия - срещу закона и правилата на институциите. Нещо повече - инатът на европейските политически чиновници да продължават да заобикалят проблема с миграцията води на власт в Европа радикални десни формации, които искат да въведат политики в другия край на спектъра - авторитарно затваряне и ренационализиране на Европа. Това ли искаме? Време е за проевропейска разумна позиция и политика в полза на охранявани европейски граници, репатриране на нелегални мигранти и ясни правила за имиграция в Европа, договорени между страните членки. Времето от 2015 г. досега тече в посока на изпуснатите възможности. Време на практика нямаме.    ", "date": "2018.08.19", "title": "Авторитаризъм и ренационализиране на ЕС. Това ли искаме?"}
{"url": "http://clubz.bg/71888-burnata_1968_a_ii_chast", "text": "Бурната 1968-а (I ЧАСТ) Eдин от прочутите лозунги по стените на Париж от бунтовете през май-юни 1968-а. Събитията отключва спречкване на група момчета, които опитват да влязат в женското общежитие – нещо забранено в тогавашна католическа Франция. 150 студенти окупират осмия етаж на административната сграда и написват манифест, в който призовават за дебати върху капитализма, империализма, ролята на работническата класа и на университетите. Властите опитват да въведат ред със сила; движението се разраства и скоро Париж е покрит с барикади: горят коли, хвърчат павета, стеле се сълзлив газ. Седем души са убити, над 2000 ранени... Сякаш нещо има във въздуха, защото масови протестни движения през същата година избухват в целия развит свят, от Берлин до Бъркли, а по един друг  начин – в Полша, Чехословакия и Югославия. Френската специфика е в това, че тук наред със студентските вълнения се състои и най-голямата в историята работническа стачка с 10 милиона участници; страната е парализирана, истаблишмънтът е в паника, че иде комунистическа революция. Работническото недоволство е по-лесноразбираемо. Наистина 1968-а е кулминацията на 30-те славни години на непрекъснат растеж, доходите растат, обществото се урбанизира и модернизира. Но преструктурирането на индустрията оставя без работа онези, които не могат да се адаптират: през 1968-а безработни са към половин милион французи. Растежът увеличава и неравенствата в обществото, които подхранват недоволството. Младежките проблеми са по-комплексни. Говорим за поколението на следвоенния бейбибум – университетите са пренаселени, няма достатъчно банки и трябва да се седи по земята. Рекордната многочисленост на младите има и друг ефект: тя им дава самочувствието, че са сила, която може да помете патриархалния ред. Под въпрос е поставен не само авторитетът на президента Дьо Гол, но и този на професора, на свещеника, на бащата. Враг е не само капиталистът, но политическият властник, не само експлоататорският Запад, но и тоталитарният Изток. На преминалото през войната и фашисткия режим на Виши поколение на бащите синовете противопоставят девиза „Прави любов, a не война“, а протестите срещу интервенцията във Виетнам добиват характер на световен пацифистки фронт. Срещу лицемерния буржоазен морал се воюва с китари, предизвикателен секс и дълги коси, срещу канона на академичното знание – с радикални мислители като Маркузе, Райх, Дельоз и Гатари. Но антиавторитарният дух изиграва лоша шега на революционерите: движението отказва да има лидер, програма и ясни цели; графитите по стените на Сорбоната ще са основната „книжнина“, която то ще ни остави. Тази децентрирана флуидна структура на протестните движения оттогава сякаш стана норма; студентската окупация на Софийския университет от 2013-а я повтори и като че ли тъкмо затова се провали. Текат пламенни дискусии, в които се прескача без проблем от условията в университета към световната революция. Утопията се преживява непосредствено, тук и сега, под лозунга: „Бъдете реалисти, искайте невъзможното!“ Досещате се защо студентите така и не успяват да влязат в съюз със стачкуващите работници, което би предизвикало падане на властта. Работниците нямат време за фройдо-марксизъм, те се борят за прозаични неща като заплащане и сигурна работа. С някой, който иска „невъзможното“, няма как да се договориш; затова пък на стачкуващите работници можеш да предложиш отстъпки, което правителството прави, и стачката приключва. Останали сами, студентите постепенно губят подкрепата на общественото мнение, изплашено от хаоса; десните организират голяма демонстрация в подкрепа на Дьо Гол и той печели безапелационно извънредните избори по-късно през годината. Май 1968-а завършва с поражение. Наистина ли? Вярно, че комунистическата утопия не е построена и капитализмът продължава напред, по-силен от всякога, но в обществото са настанали дълбоки промени. Грубата принуда е загубила легитимност завинаги („Забранено е да се забранява“, гласи друг прочут графит); съпротивата става легитимен елемент на социалния живот. Свободата на сексуалните връзки е извоювана окончателно; скоро ще се комерсиализира хапчето, което ще освободи сексуалността на жената, малко след това се легализира и абортът (помислете: до 1968-а френските студентки нямат право да ходят с панталони!). Възниква един спонтанен интернационализъм въз основа на солидарност с далечни места; мултикултурализмът заменя овехтелия патриотизъм („Всички сме немски евреи“, скандират). Раждат се нови кумири, звезди, модели за идентификация. Културната поколенческа революция е глобален процес – тя се случва срамежливо дори в СССР, където на сцената излизат шестдесетниците, които пречупват ледника на сталинския консерватизъм. Младежките бунтове от 1968-а са жалон в трансформацията на световния капитализъм, който от производството пренасочва фокуса си към консумацията. 60-те години носят на света изобилие от нови неща – телевизори, плочи, мода, автомобили. Човекът заживява с непрекъснатия трепет от преживяванията, които пазарът ще му достави. Ако производството предполага пестене, жертване на удоволствието сега за постигане на цели в бъдеще време, потреблението е подчинено на мигновеното удовлетворение. Този втори потребителски капитализъм не произвежда стоки, а нови желания за стоки – трябва да поискаш нещото на рафта, макар че досега си живял чудесно и без него. Сега, за мен, веднага. Дали ще е минижуп или секс – структурата на желанието е същата. В този смисъл антикапиталистическата риторика на бунтовниците от 1968-а е парадоксална: без да си дават сметка, те всъщност възвестяват един нов стадий на капитализма, овладял ни през онова, което мислим за освобождение. Другият парадокс е, че естетичният колективизъм на онзи левичарски бунт се оказа предвестник на новия индивидуализъм, който движи западния капитализъм и до днес. Дисциплина, организация, правила – те се възприемат като остатък от омразния патриархален авторитаризъм. Нали разбирате защо Френската комунистическа партия е твърде подозрителна към май 1968-а, въпреки че също иска да свали омразния капитализъм – тя просто е от старите бюрократични структури и аморфното хоризонтално движение на студентите застрашава самата ѝ същина (отделно разминаването в отношението към още по-бюрократичния СССР). Новият индивидуализъм след 1968-а ще фрагментира движението в безброй формации – някои ще се възхищават на Мао, Кастро, та даже на Енвер Ходжа, други ще се ангажират с феминистки каузи и човешки права, трети ще се посветят на екологията и борбата с расизма. Много от дейците на поколенческия бунт – и тук, и в останалия развит свят – обаче ще се насочат към политиката и бизнеса, заредени с индивидуализъм, импровизация, антийерархичност и презрение към всякакви канони. Някои казват, че в Америка този дух пряко ражда компютърната революция, други – че от него тръгва неолибералната революция на 80-те. Но навсякъде страницата на стария подреден свят е окончателно обърната. Тази година за първи път Франция отбелязва 1968-а като културно наследство, може би с надеждата, че така ще я отпрати в миналото. Всъщност този епизод до днес продължава да разделя обществото. В кампанията си Саркози заяви, че щял да скъса с „духа на ’68-а“, който десните обвиняват (още един парадокс!) не само в левичарство и комунизъм, а в това, че е донесъл циничен глобализъм, отвързан от правила, морал, народи, държави. Програмата на този вид политици е назад към семейните ценности и традициите, авторитетите и йерархиите, патриархата и бялата раса. Дали обаче духът, пуснат на свобода от ’68-а, може да се набута обратно в бутилката? Не съм сигурен; опитите обаче продължават.  ", "date": "2018.08.19", "title": "Бурната 1968-а (II ЧАСТ)"}
{"url": "http://clubz.bg/72064-pojar_v_karlovo", "text": "Около 40 човека гасят пожара в гората над Карлово, където огънят вече е обхванал между 80 и 100 декара гора. Според кмета на общината Емил Кабаиванов опасност за града няма. Робот кентавър ще спасява хора при пожар (ВИДЕО) Още от снощи действа свиканият от кмета на общината Емил Кабаиванов оперативен щаб. Кметът призова гражданите да не влизат самоволно в района на пожара. Прокуратурата се пази от версия за пожара в Царските конюшни Районът е пресечен, там техника не може да бъде вкарана и има опасност, гасейки пожара да пострада някой гражданин, който самоволно е навлязъл в района, каза още Емил Кабаиванов. Тошко Бързилов, началник \"Национален оперативен център\" на ГД \"Пожарна безопасност и защита на населението\", коментира, че няма опасност за развитието на пожара на големи територии. Според него създадена е организация за своевременното му локализиране. Създадена е организация с горските стопанства за включване на още допълнителни сили и средства, с хора от службите в Карлово и Хисаря, както и от Национален парк \"Централен Балкан\". Към 18 часа вече стана известно, че пожарът е потушен. Все още димят борови иглички и храсти, но пламъци няма. Прокуратурата се пази от версия за пожара в Царските конюшни", "date": "2018.08.19", "title": "Пожар в Карлово"}
{"url": "http://clubz.bg/72067-bezslaven_kraj_na_podpiskata_sreshtu_evroto", "text": "Националният референдум против еврото отиде в коша, след като инициаторът Движение \"Възраждане\" направи протест пред парламента, но не внесе подписката с 221 122 подписа на български граждани. Като причина беше посочено, че организаторите не били допуснати до Народното събрание. Ако броят на подписите е бил горният, те са отговаряли на законовото изискване за минимум 200 000 подписа, което дава възможност предложението да бъде разгледано и дебатирано в парламента. ЕК одобри €1.5 млн. за реформи в България за \"чакалнята\" на еврозоната Истинската причина, която научихме от някои организатори на подписката, е била автоцензура на \"Възраждане\". Заради несигурност за броя на валидните подписи, които ще останат след извършването на проверка и най-вече заради страх от глоби за евентуални нередности при събирането \"Възраждане\" са предпочели да не внасят подписката в парламента. Днес България прави първа крачка към еврото Както е известно, след приемането на по-строгия регламент за личните данни през май, наказанията на оператори на лични данни значително се вдигнаха. Същевременно рязко нарасна броят на гражданите, които, макар и да подкрепят идеи за референдум, отказват да дават лични данни в подписките заради разразила се психоза за защитата на личните данни. Какви реформи обеща България, за да се доближи до еврото Събирането на подписката на \"Възраждане\" съвпадна с новия регламент и това до голяма степен затрудни успеха на начинанието. Същевременно отговорните институции не дадоха инструкции и разяснения за прилагането на регламента спрямо правото на референдум, което се реализира чрез събиране на подкрепа с подписи и лични данни. Еврото в България - въпросът изобщо не опира само до корупцията Междувременно, независимо от затегнатата защита на личните данни, Агенцията по вписванията продължи да публикува лични данни и подписи на граждани директно в мрежата, докато тази злоупотреба с информация от страна на държавата не секна изведнъж заради смехотворна техническа непригодност на сървърите и системата, за която данъкоплатците са платили милиони. Христо Иванов: Влизането в еврозоната е надграждащ мониторинг С инициативата на Движение \"Възраждане\" правото на национален референдум беше обезценено за пореден път. При съществуващите законодателни условия за пряк вот в България (независимо от регламента за личните данни), няма начин да бъде организиран валиден национален референдум и този, който подема подобна инициатива има други цели, различни от референдум. Разбира се, те биха могли да бъдат до известна степен обществено-полезни – например да се състои дебат за еврозоната, но от \"Възраждане\" пропуснаха тази възможност с непредставянето на подписката в парламента. Брюксел: Корупцията и зависимата БНБ ви пречат за еврозоната  От друга страна подписките за референдум вършат работа на партиите за медийно позициониране, мобилизиране на подкрепа и рекрутиране на местни организации. Най-вероятно в това отношение инициативата на движението е била полезна за неговото партийно строителство. Но може би само до известна степен, защото невнасянето на подписката и най-вече отсъствието на аргументирано публично обяснение вероятно ще разочарова негови евентуални бъдещи избиратели. \"Подготвили сме си домашното и за Шенген, и за чакалнята на еврозоната\" Всъщност налице е и опит за заблуда на обществеността, като се посочи, че парламентът е виновен за невнасяне на подписката. В случая парламентът не може да бъде укорен – той е регистрирал инициативата за национален референдум  при  стартирането й, а след като не е била внесена в 3-месечния законов срок, Председателката на Народното събрание е издала заповед за прекратяване. И двете действия на парламента са видни от Регистъра за пряко участие, намиращ се на неговия уебсайт. Официално: Еврозоната готова да приеме България в чакалнята след година В единствения политически анализ, открит в мрежата относно инициативата на \"Възраждане\", коментаторът й Иво Инджев я представи като манипулативна акция, координирана с БСП, която е целяла да разпали страхове у населението по отношение на интеграцията на страната ни в еврозоната и така да извлече политически дивиденти. Днес България прави първа крачка към еврото Какви реформи обеща България, за да се доближи до еврото Еврото в България - въпросът изобщо не опира само до корупцията Христо Иванов: Влизането в еврозоната е надграждащ мониторинг Брюксел: Корупцията и зависимата БНБ ви пречат за еврозоната  \"Подготвили сме си домашното и за Шенген, и за чакалнята на еврозоната\" Официално: Еврозоната готова да приеме България в чакалнята след година", "date": "2018.08.19", "title": "Безславен край на подписката срещу еврото"}
