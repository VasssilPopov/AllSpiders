{"url": "http://clubz.bg/70963-vinagi_gotovi_da_se_vyzmutqt", "text": "Една новина от американския шоубизнес днес ме подсети за Наталия Поклонская – бившия главен прокурор на Крим, депутат от „Единна Русия“, генерал-майор с нежен аниме сексапил. Помните ли „Матилда“ – историята с филма, предизвикал възмущения, бурни протести, заплахи, палежи и взривове в Русия, още преди някой да го е гледал? „Матилда“ разказваше за любовната история между бъдещия руски император Николай II и полската балерина Матилда Ксешинска. Това се оказа достатъчно Поклонская, жена с очевидни проблеми, да убеди няколко хиляди души, че „Матилда“ трябва да бъде спрян  , защото обижда дълбоко техните религиозни чувства. Да припомним, че през 2006 г. последният руски император бе обявен за светец ( ). Ето и американската новина: нов тийн комедиен сериал на „Нетфликс“ бе посрещнат със силно неодобрение, обидни думи и препоръки за зрителски бойкот ( ). Изглежда, за разлика от руските зрители, американските още не са се сетили, че могат да искат и направо забрана за филма ( ). Премиерата на „възмутителния“ сериал „Insatiable“   е в средата на август, но лошото чувство вече е налице. Главната героиня Пати   е подложена на тормоз и подигравки от съучениците си в гимназията, защото е с наднормено тегло ( ). Обаче през лятната ваканция тя отслабва, „извайва“ фигура на супермодел и е ненаситна да си върне тъпкано на всички, които са я тормозили. Възмутихте ли се вече? Няколко хиляди души са, защото не смятат, че излишните килограми могат да бъдат повод за подигравки. Правилно, но доколкото можем да съдим от трейлъра, сериалът няма да се подиграва с Пати, а с онези, което са се подигравали с нея  . Има и уж по-сериозно възражение – сериалът внушавал, че хората с наднормено тегло могат да постигнат успех само ако отслабнат. Животът предлага доста примери, че това съвсем не винаги е така ( ). Но все пак, преди да се възмутим от внушенията на сериала, нека видим поне първия епизод. Хората казват, че не бива да съдим за книгата по корицата и за човек по дрехите, но още по-добър съвет е да не съдим за филм по трейлъра му.     В случая по-важното е друго – и в Америка вече има същият тип публика – хора ( ) винаги готови да се възмутят, обидят, огорчат и да заклеймят книги, филми и спектакли, които нито са чели, нито са гледали. Преди години у нас така се възмущаваха от „упадъчната“ масова западна култура, а днес – най-често от глобализма ( ) и от опитите на евробюрократите да оковат широките ни балкански души в тесните си брюкселски членове и параграфи ( ). А днес готовността да се обидим, наскърбим и скочим срещу всичко, което не съответства нашите разбирания, вече е глобално явление. Дали пък вината не е в глобализма?", "date": "2018.07.23", "title": "Винаги готови да се възмутят"}
{"url": "http://clubz.bg/70961-evrostat_sled_polovin_vek_bylgariq_oredqva_s_edna_treta", "text": "В следващия половин век населението на България ще се стопи с поне 30% до 4.9 милиона. Това показва демографската прогноза на Евростат за периода 2016-2070 г. ЦРУ: България трета в света по смъртност Според европейските статистици още по-голям ще е сривът на населението в трудоспособна възраст, което до 2060 г. се очаква да намалее с близо 40%. Тези данни са отчетени в приетия от правителството Доклад за националната сигурност през 2017 г., предаде БНР. Цяла Европа застарява, но смъртността в България остава рекордно висока Основните фактори за демографската картина са ниските нива на раждаемост, миграцията и смъртността. По данни на статистиката, в края на миналата година населението у нас е малко над 7 милиона и намалява с близо 52 000 спрямо 2016 г.  На хиляда мъже се падат 1060 жени.  През 2017 г. намалява броят на живородените деца. Те са почти 64 000, но са с повече от хиляда по-малко спрямо 2016 г. В 19 области раждаемостта е по-ниска от средната за страната, като най-лошите показатели са отчетени в Габрово и Видин. Нарастват регистрираните бракове - 28 600.  Миков: При Орешарски подобрихме раждаемостта, а сега сме като през войната С прогнозирано намаляващо население са и други европейски държави, като Литва, Латвия, Румъния, Гърция, Португалия, Полша, Унгария. През март т.г. БАН представи своята прогноза за демографското развитие на България, според която около 20 до 25% от българското население ще изчезне до 2040-та. Документът е изготвен от Института за изследване на населението и човека на базата на сравнителна съпоставка на официални прогнозни данни на Евростат, Националния статистически институт, ООН и Световната банка. България - четвърта по демографски срив в ЕС Цяла Европа застарява, но смъртността в България остава рекордно висока Миков: При Орешарски подобрихме раждаемостта, а сега сме като през войната България - четвърта по демографски срив в ЕС", "date": "2018.07.23", "title": "Евростат: След половин век България оредява с една трета"}
{"url": "http://clubz.bg/70958-az_sym_v_spisyka_na_putin_no_ne_sym_istinskata_jertva", "text": "Миналата седмица руската прокуратура публикува списък на гражданите на САЩ, които иска да разпита във връзка с обвиненията срещу основателя на инвестиционния фонд \"Хермитидж кепитъл\" Уилям Браудър. Бах един от многото настоящи или бивши американски държавни служители в този т. нар.  Родиният в САЩ британски гражданин Бил Браудър беше най-големият чуждестранен инвеститор в Русия до момента, в който интересите му се кръстосаха с тези на Кремъл. Визата му беше отнета през 2005 г., а адвокатът му Сергей Магнитски беше арестуван през 2008 г. след като разкри данъчна измама на руските власти за 230 милиона долара. След година Магнитски беше убит в затвора след като му беше отказана медицинска помощ и беше пребит в килията си. Браудър започна кампания, за да получи справедливост за смъртта на Магнитски, прокарвайки закон в американския Конгрес, който забранява в САЩ да влизат руски граждани, отговорни за погазване на човешките права, и замразява авоарите им в американски банки. \"Путин поиска главата ми на тепсия от Тръмп. Сбъркал е адреса\" През 2011 и 2012 г. бях председател на \"Фрийдъм хаус\", най-старата организация за закрила на човешките права в САЩ. Преди това бях част от Държавния департамент по време на управлението на Джордж Буш с ресор човешки права. Бях отлично запознат със случая Магнитски и упадъка на човешките права в Русия. Браудър ме помоли да му помогна, за да бъде приет законът и аз го направих с удоволствие. В края на 2012 г. Камарата на представителите и Сената приеха \"Закона Магнитски\" в огромно мнозинство. Подкрепата ми за закона вероято е причината името ми да се появи в списъка на Путин. На Белия дом му бяха нужни четири дни, за да отхвърли искането на руския президент Владимир Путин американци да бъдат разпитвани от руските власти, въпреки че Тръмп първоначално определи идеята като \"чудесна\". Държавният департамен пък веднага определи предложението на Путин като \"пълен абсурд\" и Сената единодушни гласува резолюция срещу него. За да бъда честен, никога не съм се притеснявал, бе ще бъда предаден на руснаците. Живея на спокойно и сигурно място, в САЩ, където свободно мога да критикувам режима на Путин, без да се тревожа за сигурността си. За други обаче не е толкова лесно. Браудър например е цел на руски заплахи, бюлетини в Интерпол и публично очерняне. Безброй руснаци са арестувани, нападани, отравяни и убивани от режима на Путин, включително и мои приятели. Опозиционният лидер Борис Немцов беше застрелян на метри от Кремъл през 2015 г. Владимир Кара Мурза беше отравян два пъти и оцеля по чудо. Десетки руски журналисти платиха най-високата цена за смелите си репортажи, включително Анна Политковская. Списъкът на хората, загинали при подозрителни обстоятелства само след 2014 г. включва над 30 критици на Путин. Тръмп покани Путин в САЩ Семейство Скрипал бяха отровени във Великобритания с руски нервнопаралитичен агент. Бившият агент на ФСБ Александър Литвиненко беше убит с радиоактивен полоний през 2006 г. Ако се върнем още по-назад, статисиката сочи, че около 300 души са загинали при взривове в апартаменти през 1999 г., което заглуши гласовете срещу неговото издигане на власт. Хиляди невинни чеченци загинаха по времена започнатата от Путин кампания за възмездие за тези нападения, въпреки че нито един чеченец не пое оговорност. Повече от 10 000 украинци са били убити, откакто Путин нахлу в страната през 2014 г., анексирайки Крим и повеждайки война в Източна Украйна. В Грузия, друга жертва на руската агресия, силите на Москва окупираха повече от 20% от територията. Безброй цивилни и опозиционните сили в Сирия, включително подкрепяните от САЩ, бяха засегнати от руските бомбардировки в подкрепа на режима на Асад. Всички тези хора са истинските жертви на управлението на Путин. Обявиха Тръмп за пудел на Путин Не мога да спра да мисля за кръвта по ръцете на Путин и отоворността му за толкова мащабни кръвопролития (използвам думата от всъпването в длъжност на Тръмп) в собствената му страна и отвъд границите й.  Сега Тръмп покани Путин на среща в овалния кабинет през есента. Руският държавен глава не е напавил нищо, повтарям, нищо, за да заслужи такава покана. Той не ни е приятел, не ни е и неприятел. То е враг. И не мога да спра да се питам защо получава такива почести. Тръмп покани Путин в САЩ Обявиха Тръмп за пудел на Путин", "date": "2018.07.23", "title": "\"Аз съм в списъка на Путин, но не съм истинската жертва\""}
{"url": "http://clubz.bg/70956-evropejski_regulator_nakaza_pet_banki_s_%E2%82%AC25_miliarda", "text": "Европейският регулатор за ценни книжа и пазари (ESMA) съобщи, че налага санкции за общо €2.5 милиарда на пет скандинавски банки за нарушения на правилата за кредитните рейтинги. Скандалът в Естония изтри $1.6 млрд. от Danske Bank  От съобщението на независимия регулатор става ясно, че Danske Bank, Nordea Bank, SEB, Svenska Handelsbanken и Swedbank са публикували кредитни изследвания за своите клиенти, които самите те са наричали \"кредитни рейтинги в сянка\". Тази практика е продължила от юни 2011 г. до август 2016 г., а в случая със SEB - до май 2018 г. ЕЦБ наема хакери да тестват защитата на банките Така банките незаконно са вършили дейност, която, в съответствие с общоевропейските правила, могат да да се занимават само организации, които имат статут на агенции за кредитен рейтинг. Трезорите не са имали такъв статут, нито са могли да го получат. ЕЦБ остави банка в Латвия да фалира заради пране на пари Всяка от петте скандинавски банки трябва да плати по €495 милиона. Според съобщението на европейския финансов регулатор, стойността на глобата отразява както отегчаващи вината обстоятелства - продължителност на деянието, така и смекчаващи: банките доброволно са предприели мерки, насочени към недопускане на подобна практика в бъдеще.  Семейството на Путин пере пари чрез най-голямата датска банка ЕЦБ наема хакери да тестват защитата на банките ЕЦБ остави банка в Латвия да фалира заради пране на пари Семейството на Путин пере пари чрез най-голямата датска банка", "date": "2018.07.23", "title": "Eвропейски регулатор наказа пет банки с €2.5 милиарда"}
{"url": "http://clubz.bg/70954-london_vse_po_vyzmojno_e_da_napusnem_es_bez_sporazumenie", "text": "Британският външен министър Джереми Хънт предупреди, че е налице \"съвсем реален риск\" неговата страна да напусне Европейския съюз догодина без споразумение за бъдещите отношения с Брюксел, което би причинило икономически и политически вреди както на ЕС, така и на Лондон, предаде Асошиейтед прес, цитирана от БТА. Британците: Планът на Джонсън е по-добър от този на Мей В разговор с германския си колега Хайко Маас в Берлин днес той каза, че Европейската комисия, която ръководи преговорите, като че ли очаква Лондон да се огъне и да отстъпи. Германският външен министър го увери, че неговата страна \"не иска \"Брекзит\" да се случи в условия на безпорядък\". Европарламентът и националните парламенти на страните членки на ЕС трябва да ратифицират споразумението преди Великобритания да напусне съюза на 29 март догодина, както е обявила официално. ", "date": "2018.07.23", "title": "Лондон: Все по-възможно е да напуснем ЕС без споразумение"}
{"url": "http://clubz.bg/70959-brendo_izchezna_prokuraturata_go_tyrsi_s_evropejska_zapoved_za_arest", "text": "Софийската градска прокуратура е издала европейска заповед за арест на Евелин Банев-Брендо, съобщиха от институцията. Брендо е осъден на 6 години затвор за участие в престъпна група за пране на пари от наркотрафик. Присъдата на Върховния касационен съд е окончателна и беше издадена в края на април. Осъденият обаче не може да бъде открит, за да бъде вкаран в затвора, за да излежи присъдата си.  Самото дело се проточи 8 години, а става дума за престъпна дейност от началото на века и процесът приключи малко преди изтичането на абсолютната давност, припомня  Прокуратурата е издала европейската заповед за арест на Банев, след като е установено, че той не живее на нито един от адресите си и местонахождението му е неизвестно, Банев е обявен последователно за местно, общодържавно и международно издирване, посочват от държавното обвинение. Съпругата и балдъзата на Брендо - с 3,5 млн. евро в досиетата \"Панама\" Евелин Банев има и забрана за напускане на страната. Въпреки това се предполага, че той е в чужбина. Брендо има издадени присъди за наркотрафик в Италия и Румъния. Той беше задържан в Италия и преди 5 години. Но беше върнат в България заради делото срещу него тук. През 2013 г. Софийският градски съд го осъди на 7 години и половина затвор, но после апелативният съд го оправда и замени домашния му арест с подписка, след което повече не е бил задържан. Върховният касационен съд обаче върна делото и последва осъдителна присъда за 6 години затвор. Мярката за неотклонение обаче не е променяна - с мотив, че Брендо се е явявал на всички съдебни заседания.  Банев беше подсъдим заедно с доведения си брат Симо Карайчев, бившата си съпруга Моника Добринова и сестра ѝ Десислава Дишлиева (съпруга на убития през 2005 г. Константин Дишлиев). Добринова и Дишлиева бяха оправдани, а Карайчев получи условна присъда от 3 години затвор. Според обвинението Банев и останалите трима са участвали в организирана престъпна група, която е изпрала над 20 млн. лв. от трафик на наркотици. Съдът прие обаче, че в групата са участвали само той и Карайчев, и тя само е имала за цел да пере пари, но не го е направила, припомнят още от www.news.lex.bg. Издирваният от Интерпол Брендо купил хотел \"Рила\" Освен издадената току що европейска заповед за арест, Брендо е издирван и от Интерпол. През януари тази година се разбра, че Евелин Банев е новият собственик на столичния хотел \"Рила\". Сделката е станала в средата на ноември миналата година, макар че явно е била договорена още през лятото, защото оттогава в управляващото дружество \"Хотел Рила\" влиза като прокурист представител на купувача, написа тогава  .   Издирваният от Интерпол Брендо купил хотел \"Рила\"", "date": "2018.07.23", "title": "Брендо изчезна. Прокуратурата го търси с европейска заповед за арест"}
{"url": "http://clubz.bg/70952-razbiha_organizirana_prestypna_grupa_v_kat_gabrovo_za_luksozni_koli", "text": "Специализираната прокуратура е започнала разследване срещу организирана престъпна група с полицаи и катаджии, съобщи бТВ. В измамна схема с продажба на крадени коли под наем участват двама пътни полицаи, началника на местната дирекция \"Пътна полиция\" и шеф от ОДМВР-Габрово. Специализираната прокуратура провежда разследване срещу организирана престъпна група, в която участват служители на сектор \"Пътна полиция\" на Областните дирекции на МВР във Варна и Габрово.  Групата осигурявала пренабиването и регистрирането на откраднати от Германия коли, които се продават на българи като втора ръка. Извършено е претърсване и изземване на документи в домовете на полицаи и катаджии. А на трима ще се иска мярка \"задържане под стража\", четвърти се издирва с европейска заповед за арест.", "date": "2018.07.23", "title": "Разбиха организирана престъпна група в КАТ-Габрово за луксозни коли"}
{"url": "http://clubz.bg/70953-atanas_atanasov_kyde_e_bsp", "text": "Съпредседателят на \"Демократична България\" Атанас Атанасов коментира в профила си във Фейсбук поведението на БСП около последните актуални събития. Атанасов заявява, че БСП е опозиция по несъществени теми, но когато \"Борисовата държава раздава общите ни пари на олигархията\", соцпартията си мълчи. Ето какво написа Атанасов:    От няколко дни от \"Демократична България\" разпространяват и този колаж.    ", "date": "2018.07.23", "title": "Атанас Атанасов: Къде е БСП?"}
{"url": "http://clubz.bg/70955-germancite_vqrvat_che_evropa_moje_da_se_brani_i_bez_sasht", "text": "Повече от половината германци мислят, че Европа може да се отбранява без военната подкрепа на САЩ, показва социологическо проучване на института \"Форза\", цитирано от Ройтерс. Само 37 процента от респондентите са на мнение, че Европа зависи от американската военна помощ. Проучването не показва значителни различия между източните германски региони и западната част на страната, която има по-сериозни исторически връзки със САЩ. На изток 60 процента смятат, че Европа не се нуждае от САЩ, а на запад 55 процента са на това мнение. Американският президент Доналд Тръмп даде на 12 юли ултиматум на европейските съюзници да отделят повече пари за отбрана и ги предупреди, че САЩ може да оттеглят подкрепата си, ако Европа не отнеме от плещите на американския данъкоплатец по-голяма част от финансовото бреме за издържане на НАТО. Той нарече Германия \"заложник\" на Русия заради енергийната й зависимост от Москва.  Тръмп: Оставаме в НАТО, обещаха ми още $33 млрд. за отбрана Общо 84 процента от анкетираните 1004 германци смятат това твърдение за \"напълно абсурдно\", а 92 процента казват, че мотивът за коментарите на Тръмп е желанието му да насърчи вноса на американски втечнен газ в Европа и Германия. Две трети подкрепят изграждането на газопровода \"Северен поток 2\", защото смятат, че той ще направи по-надеждни доставките на газ в Германия. ", "date": "2018.07.23", "title": "Германците вярват, че Европа може да се брани и без САЩ"}
{"url": "http://clubz.bg/70931-taka_nqma_da_sprem_imigrantite_ot_afrika", "text": "С идването на лятото се увеличи и броят на онези африканци, които се отправят на рисковано пътешествие към европейския бряг, за да се озоват накрая на дъното на Средиземно море. Редица доклади на международни организации описват ужасите, които сполетяват незаконните имигранти от затворите на Северна Африка до мрежите на търговците на роби. Ще кажете – нищо ново. Всъщност новото е, че в Италия, която е южната врата за Европа, на власт дойдоха представители на крайната десница, използвайки антиимигрантските настроения на Ботуша. През последните седмици наложената от тях забрана за акостиране в италиански пристанища на кораби, натоварени с бежанци, както и на морски съдове, принадлежащи на помагащите им хуманитарни организации, предизвика вълна от възмущение по целия свят. В самата Италия критиките са насочени основно срещу вицепремиера и министър на вътрешните работи Матео Салвини. Преди дни той заяви, че „страната му не е палатков лагер за бежанците по света“. Това негово изявление бе в отговор на решението на Европейския съюз за налагане на нова схема за разпределяне на бежанците по страни. Трябва обаче да си дадем сметка и за едностранчивостта на информацията в западните медии. Обикновено те акцентират върху еволюцията и противоречията в позициите на отделните страни-членки, както и върху тежките условия, при които са държани кандидатите за бежански статут. Значителен интерес предизвиква и ролята на имигрантския проблем за възхода на крайната десница и на популистките партии и политици. Друг тип манипулация е свързана с бежанската вълна от Сирия и Ирак, както и с терористичните атентати в европейски столици, организирани или вдъхновени от джихадисти от типа на „Ислямска държава“. Пренасочването на прожектора на медиите към събитията в арабско-ислямския ареал и представянето на проблемите в плоскоста ислямизъм-ислямофобия, също допринесоха за игнориране на първопричините за миграцията от субсахарска Африка. Всяка година стотици хиляди, предимно млади хора, напускат африканските държави, за да се спасят от мизерията и униженията. Западните медии обаче обръщат внимание на хуманитарната катастрофа единствено, когато някой открие поредните трупове на мигранти. Такъв например бе случаят с осемте младежи, които само преди няколко седмици загинаха от жажда в алжирската пустиня, по пътя си към заветна Европа. Заглавия в медиите бяха посветени и на откритите трупове на удавници в Средиземно море, както и на разказите на избягали африкански младежи от лагерите на съвременните търговци на роби в Либия. Този повърхностен интерес не отчита размера на африканската трагедия – в частност в областта Сахел в южния край на Сахара. Това е регион, в който бушуват племенни войни с политическа окраска и в която една корумпирана върхушка сменя друга такава. Същевременно общото икономическо положение продължава да се влошава и в резултат на климатичните промени, довели до постепенно настъпване на пустинята и катастрофален недостиг на вода. Колко далеч сега е този субконтинент от големите надежди, свързани с проектите за развитие, лансирани непосредствено след освобождаването на редица държави от европейска колониална зависимост през 60-те и 70-те години на миналия век! Днес наблюдаваме завръщането към традиционното за колониализма експлоатиране на природните ресурси на Африка от западни компании. При това, става дума за такава експлоатация, която не щади околната среда и налага монокултурен модел селско стопанство. В рамките на международното разделение на труда, това връщане назад в историята на континента води до ощетяване на африканските народи за сметка на чуждестранните инвеститори и монополисти. Такъв тип „развитие“ създаде поколения от корумпирани диктатори, чиято политика допринесе съществено за избухването на граждански войни и кървави вендети, зачеркнали перспективата пред младите хора. Допълнителен стимул бе и сравнително лесният успех на предшествалите ги по големия африкански път към Европа, които съумяха да си осигурят елементарно препитание. С това бяха подхранени илюзиите за големите възможности, които се откриват пред имигрантите, оказали се в поредната европейска „държава на благоденствието“ с нейните гарантирани социални права. За тяхно разочарование обаче, сегашната вълна от африкански имигранти, бягащи от упадъка в своите държави, се сблъска с подобен спад и в приемащите северни страни. Мерките, предприемани от международни институции, от типа на „инструмента за извънреден транспорт“ на Генералния комисариат за бежанците на ООН, в най-добрия случай водят до временно подобряване на ситуацията, която изисква трайно решение. Същото се отнася и за хранителните помощи. Нужно е коренно преструктуриране на отношенията между развити и бедни държави. „Първият свят“ следва да поеме своята отговорност и да допринася за политическата стабилизация на африканските държави, която да позволи и икономическото им развитие в съответствие със сегашния етап на глобализацията. Защото сегашните политики на ЕС, насочени към спиране на незаконната имиграция, са обречени на провал. Те разчитат на сътрудничество със същите корумпирани африкански правителства, чието управление е главната причина за вътрешната нестабилност, а оттук и за миграцията на младите хора, устремени към европейско бъдеще. Именно на тези правителства днес Европа отпуска милиони евро за финансиране на развойни проекти и за създаване на работни места. Вместо това обаче, парите потъват в джобовете на партийни босове и в касите на приближените им фирми. Всичко това налага по-ефикасно управление на европейските фондове, за да могат те да достигнат до реалните си бенефициенти.", "date": "2018.07.23", "title": "Така няма да спрем имигрантите от Африка"}
{"url": "http://clubz.bg/70951-uchenici_sydqt_proizvoditel_na_elektronni_cigari_v_sasht", "text": "Трима младежи в САЩ са подали жалби и планират да съдят компанията за електронни цигари Juul Labs, съобщи Wired. Juul предлага модерна на вид електронна цигара, която по техни думи се различава коренно от всички досега. Но не става дума за нагряване на тютюн, както е в популярния сега IQOS, а нагряване на никотинови соли.  Дебатите за IQOS: лоби, формалдехид и цианид Според много хора обаче в дозите на Juul има много повече никотин, отколкото се нуждае и възрастен пушач. А продуктите на Juul са популярни предимно сред младите, които са привлечени от плодовите и екзотичните аромати на солите. Според жалбите им Juul води до силно никотиново пристрастяване, докато в същото време компанията твърди, че е по-безопасно. От Juul Labs подчертават, че винаги са рекламирали продукта си като насочен към възрастните пушачи на традиционни цигари. Според тях съдебните искове не са валидни.", "date": "2018.07.23", "title": "Ученици съдят производител на електронни цигари в САЩ"}
{"url": "http://clubz.bg/70960-frenskiqt_vytreshen_ministyr_vini_slujbite_na_makron_za_rastqsht_skandal", "text": "Френският вътрешен министър Жерар Коломб посочи днес, че президентските служби, а не лично държавният глава Еманюел Макрон, трябва да понесат последствията от видеоматериала, разпространен от в. \"Монд\", на който се вижда един от сътрудниците му - Александър Бенала, да участва в незаконно насилие, предоха световните агенции. Докато говореше под клетва пред депутатите от разследваща комисия, министърът - един от стълбовете на правителството, обяви, че е бил информиран от своя политически кабинет на 2 май, на другия ден след събитията, и че неговите служби веднага са предали информацията на президентските служби в Елисейския дворец.  Коломб, един от най-близките съюзници на държавния глава в кабинета, каза, че не е говорил лично с президента Макрон по случая \"Бенала\". Заплашен ли е френският президент от \"Макронгейт\"? От миналата седмица насам Франция е обхваната от истинска политическа буря след разкритието чрез любителски видеоматериал, на който се вижда съветникът по сигурността в Елисейския дворец и близък до президента Макрон Бенала да се разправя с демонстранти на 1 май в Париж, въпреки че не е полицай. Френското правителство се бори с идващите от всички страни обвинения по случая, а работата на парламента е парализирана. Критиците на президента посочват, че Макрон е надменен и няма връзка с обикновените хора. Това е най-силната критика, с която се сблъсква държавният глава, откакто дойде на власт преди 14 месеца, отбелязва Ройтерс. В неделя започна разследване срещу Бенала, който по време на инцидента е бил с полицейска каска и опознавателни знаци, въпреки че не е бил на работа. \"Монд\" разпространи и второ видео, на което се вижда как Бенала малтретира жената, която в първия видеоматериал е влачил. Макрон уволни Бенала - началник на звеното за лична сигурност, но беше остро критикуван, че се е забавил с реакцията си. Френският президент не е коментирал публично случая. Коломб каза, че е изискал доклад от националния полицейски инспекторат, тъй като от видеокадрите е станало ясно, че по време на инцидента Бенала е бил с полицейска лента на ръкава и е носел полицейска радиостанция, отбелязва ДПА.", "date": "2018.07.23", "title": "Френският вътрешен министър вини службите на Макрон за растящ скандал"}
{"url": "http://clubz.bg/70962-v_skopie_ne_mogat_da_se_razberat_za_referenduma_za_imeto", "text": "Лидерите на четирите най-големи партии в Република Македония се споразумяха днес по част от дискутираните въпроси, предаде агенция МИА, цитирана от БТА. Това стана след дебати, продължили 6 часа. Парламентът в Скопие одобри името \"Северна Македония\" Лидерът на социалдемократите (СДСМ) и премиер Зоран Заев съобщи, че са договорени всички подробности за формиране на техническо правителство преди всички избори. Това се прави по т. нар. модел на Пържино, наречен на едноименното село край Скопие. По останалите отворени въпроси, особено как да бъде формулиран въпросът на референдума за името и датата, на която да се състои той, дебатите продължиха и следобед. От главната опозиционна сила ВМРО-ДПМНЕ съобщиха, че Заев е приел техните искания за техническо правителство по модела на Пържино преди избори, за закона за финансиране на политическите партии и за Държавната избирателна комисия /ДИК/. Според постигнатия днес договор е решено изборът на членовете на ДИК да става с мнозинство от две трети в парламента.", "date": "2018.07.23", "title": "В Скопие не могат да се разберат за референдума за името"}
{"url": "http://clubz.bg/70945-zashto_svobodna_evropa_se_vryshta_v_bylgariq", "text": "Завръщането на „Свободна Европа“ в България (и Румъния) беше оценено еднозначно като шамар за българската медийна среда, която явно е паднала дотам, че 11 години след присъединяването към ЕС се налага българите да получат още един независим външен източник на информация. Както става обикновено при съмнителни режими и развиващи се страни от т.нар. Трети свят. В предишната си версия радио „Свободна Европа“ задаваше един сериозен и аналитичен тон, а днес това ни е нужно повече от всякога сред шумотевицата от сензации, фалшиви новини и откровени глупости. Разбира се, отляво и от крайното дясно ще чуем писъци срещу намесата в медийния ни суверенитет (като че ли не сме всеки ден пред американските Гугъл, Фейсбук и Ютюб), а материалите на медията ще се громят като идеологическа диверсия („Свободна Европа\" е частна организация с нестопанска цел, финансирана с грантове на американския Конгрес, а както знаем, в България думата „грант“ доби един особен оттенък). Отдясно са общо взето възторжени. Притеснява ги обаче спряганият за главен редактор Антони Георгиев, за когото се твърди, че е бил разкрит като сътрудник на ДС. Но както помним от първото издание на радиостанцията, американците очевидно нямат особен проблем да наемат бивши агенти, стига да им вършат работа. Оттук нататък следват няколко неизяснени въпроса. Връща се Студената война, добре, но кой срещу кого се бие днес при положение, че Тръмп се обяви за по-близък с Путин, отколкото със съюзниците си в ЕС? В своята история „Свободна Европа“ беше една силно идеологическа радиостанция и тъкмо като такава изигра важна роля в някогашния Източен блок. Дали сега смята да провежда тръмпианската политика на алтернативна дясност и разгром на ЕС? Или все пак ще продължи да защитава демократичните ценности, в които доскоро всички вярвахме? Може и да ви звуча параноично, но днес в САЩ се случват неща, които и на сън не си бяхме представяли. Затова не смятам, че е невъзможно тази медия да се захване да пропагандира идеи тип Фараж, Льо Пен или Орбан. Дай Боже да греша. Дай Боже републиканците да загубят Конгреса през ноември. Странен е начинът, по който беше представено завръщането на радиостанцията: група независими журналисти с името „Боец“ пише писмо до американския Конгрес и за по-малко от два месеца вече имаме новина. Вярвам, че подписалите са почтени хора. А и това, което са изложили в писмото си, е самата истина за нашата медийна среда. Но все пак повечето от авторите са просто редактори на сайтове, много от тях са ми напълно неизвестни, а зад имената им не стоят маси от граждани, протести, стачки, професионални организации. Как тогава стана чудото? Аз самият веднага съм готов да подпиша молба до Дойче Веле за възстановяване на радиото им. Готов съм да подпиша такава молба и до спокойната и обективна БиБиСи. Освен това ми се вижда много важно да има български версии на новинарската телевизия „Евронюз“ и на културната „Арте“. Но колкото и подписи да съберем, чудо тук едва ли ще стане. Което пак ме връща към геополитическия контекст на решението: във Вашингтон е имало някакви съображения, вероятно преосмислят балканската си политика, но как - предстои да разберем. Да си представим сега ролята на една направлявана от Америка медия в родното блатце. Говорим за среда, в която със серия от политикански двусмислици и пинг-понг от лъжи из безсъвестни сайтове гражданите бяха убедени, че държавата (в престъпен съюз с Европейската комисия!) заразява животните в Странджа с биологическо оръжие и праща преоблечени като ветеринари цигани да ги колят, за да засели там араби. Тъй като при нас чужденецът винаги е по-прав от местния, можем да си представим, че един спокоен, експертен тон, опрян на отвъдокеански авторитет, може да върне малко разум в публичния ни живот. Питам се обаче дали тази схема от времето на догонващата модернизация все още е възможна. Дали в разпадналата се дигитална вселена един глас, па макар и „американски“, може да тежи повече от този на баба ти Дора. Радиата са стотици, експертите - хиляди, гражданите с мнение - милиони. И както мъчително разбрахме, истерията, агресията, да не кажа откровената лудост са винаги по-интересни и затова заглушават спокойните гласове. За да просъществува, „Свободна Европа“ би могла да избере идеологическото радикализиране, което наистина ще ѝ придаде сила, но няма да реши проблема на дезориентираното ни публично пространство. Напротив - ще е просто още едно кресчендо сред общата какофония. Защото проблемът ни днес не е онзи от времето на комунизма, когато оскъдната информация трябваше да пробие заглушителите и да стигне до хората, прилепили ухо до приемника. Проблемът днес е свръхпроизводството на информация - не цензурата, а брътвежът, в който и най-болният мозък може да намери потвърждение на тезите си. Самата Америка, разкъсвана както никога от медийни войни, далеч не е решила този проблем. И едва ли ще го реши за нас.", "date": "2018.07.23", "title": "Защо \"Свободна Европа\" се връща в България?"}
{"url": "http://clubz.bg/70942-mesut_jozil_napusna_otbora_na_germaniq_zaradi_rasizym_i_neuvajenie", "text": "Германската футболна звезда Месут Йозил обяви, че повече няма да играе за националния отбор на страната, предаде Ройтерс. Като причина той изтъкна \"расизма и неуважението\", с които се сблъсква поради турския си произход. Емоционалното му изявление е едно от най-силните на спортист през последните години по въпроса за расизма. То бе посрещнато със смесени реакции. То бе направено в разгара на политическия дебат в Германия за притока на 1,6 милиона мигранти от средата на 2014 г. насам. Това доведе до засилване на крайната десница за сметка на традиционните партии.  Auf Wiedersehen! Германия сдаде световната титла (СНИМКИ) 29-годишният днес Йозил бе основен играч на националния отбор на Германия, станал световен шампион през 2014 г., и бе избран пет пъти от запалянковците за най-добър футболист на \"маншафта\" от 2011 г. насам. Техничният халф обаче бе остро критикуван в Германия заради снимка с турския президент Реджеп Ердоган през май. Йозил и друг германски национал от турски произход - Илкай Гюндоган, който също се снима с Ердоган, бяха освиркани от германските фенове по време на контролните мачове преди световното първенство в Русия през юни. Германия не можа да излезе от групите на Мондиала, като това бе най-ранното ѝ отпадане от 80 г. насам. Йозил се превърна в една от изкупителните жертви при неуспешния опит за защита на титлата. Месут Йозил, който играе в английския \"Арсенал\", заяви, че президентът на Германския футболен съюз (ГФС) Райнхард Гриндел го е обвинил за слабото представяне на националния тим. Той допълва, че не се смята за приет в германското общество, макар да си плаща там данъците, да прави дарения на германски училища и да е част от отбора, спечелил Световното първенство. Много европейски футболисти, играещи за различни национални отбори, произхождат от друга страна. Но те изключително рядко споменават за расизъм заради корените си като повод да напуснат тима. Води се и дебат дали е направено достатъчно да бъде изкоренен расизмът в спорта, пред който са изправени много чернокожи футболисти. Това става често под формата на песни от противниковата агитка. Йозил поставя въпроса дали има критерии да бъде човек германец, каквито той не е изпълнил. И пита защо трябва да го наричат германо-турчин, докато съотборниците му Лукас Подолски и Мирослав Клозе не са били наричани германо-поляци. Германската правосъдна министърка, социалдемократката Катарина Барли, написа в туитър: \"Зеленият\" депутат ветеран Джем Йоздемир, който също има турски корени, заяви, че снимката на Йозил е грешка, а обясненията му са неубедителни. Но добави: Други обаче критикуват Йозил. Томас Барайс - висш член на консервативния Християндемократически съюз (ХДС) на канцлерката Ангела Меркел, заяви, че обвиненията на футболиста в расизъм и липса на уважение са \"неуместни\". Футболистът е изиграл 92 мача са Германия, в които е вкарал 23 гола. Той също така се защити за снимката с Ердоган, направена по времето, когато турският президент беше в предизоборна кампания. Отношенията между Германия и Турция се влошиха заради хайката на правителството на Ердоган срещу заподозрени поддръжници на провалилия се опит за военен преврат през юли 2016 г. В Германия живеят близо 3 милиона души с турски корени. И двете страни се борят за домакинството на Европейското първенство по футбол през 2024 г. и УЕФА ще се събере да решава на 27 септември. Йозил твърди, че майка му винаги му е казвала да уважава и помни своите предшественици и семейни традиции. Много фенове и политици в Германия се разгневиха заради снимката с Ердоган. Политиците и ДФБ я критикуваха, като изтъкнаха, че турският лидер не уважава достатъчно германските ценности. Германското правителство обяви за неуместни критиките на Месут Йозил. Според правителството футболистът е получил уважение, а всички турци или хора, които произлизащи от мигрантски семейства, се радват на добро отношение в страната.        ", "date": "2018.07.23", "title": "Месут Йозил напусна отбора на Германия заради \"расизъм и неуважение\""}
{"url": "http://clubz.bg/70943-netanqhu_razgovarq_s_lavrov_za_siriq", "text": "Израелският премиер Бенямин Нетаняху заяви, че ще разговаря днес в Ерусалим с руския външен министър Сергей Лавров и началника на руския Генерален щаб Валерий Герасимов, с които ще обсъди проблеми, засягащи Сирия, предаде ТАСС, цитирана от БТА. Според Франс прес Нетаняху е уточнил, че визитата е договорена по молба на руския президент Владимир Путин, отправена преди няколко дни в телефонен разговор. Министър-председателят на Израел потвърди, че еврейската държава \"настоява да се изпълнява споразумението за разделяне на силите със Сирия от 1974 г. по същия начин, по който бе изпълнявано десетилетия наред, преди да започне гражданската война в Сирия\". На 11 юли Нетаняху разговаря с Путин в Москва и нарече този контакт \"много важен\". Като цяло руско-израелските преговори дават според него възможност да бъдат повишени сигурността и доверието в Близкоизточния регион. Йордански план: Асад остава, ако иранците се изтеглят от Сирия На 17 юли президентът на САЩ Доналд Тръмп заяви на работна среща с конгресмени, че Русия, САЩ и Израел са задействали тристранни преговори, засягащи Сирия и гарантирането на сигурност за еврейската държава, напомня ТАСС.", "date": "2018.07.23", "title": "Нетаняху разговаря с Лавров за Сирия"}
{"url": "http://clubz.bg/70938-ludogorec_sreshtu_kluj_ili_malmo", "text": "Ако се класира за третия квалификационен кръг на Шампионската лига, \"Лудогорец\" ще играе срещу  победителя от двубоя \"Клуж\" (Румъния) - \"Малмьо\" (Швеция). Двата тима са шампиони на своите страни. Това определи жребият на УЕФА. ЦСКА-София срещу \"Копенхаген\" или \"Стярнан\" Класирането ще е факт само ако шампионът на България преодолее унгарския шампион \"МОЛ Види\", по-известен като \"Видеотон\". Двубоят срещу унгарците е от втория квалификационен кръг на лигата, като първият мач е в сряда в Разград, а реваншът в Унгария е на 1 август. Ако отпадне от \"МОЛ Види\", \"Лудогорец\" продължава в третия квалификационен кръг на Лига Европа. При такъв негативен сценарий зелените ще се изправят срещу победителя от двубоя \"Зрински\" (Босна и Херцеговина) - \"Валета\" (Малта).", "date": "2018.07.23", "title": "\"Лудогорец\" срещу \"Клуж\" или \"Малмьо\""}
{"url": "http://clubz.bg/70948-treta_izvynredna_data_za_%E2%80%9Evelikiqt_ukrotitel%E2%80%9C_na_one_dance_week_snimkivideo", "text": "Билетите за първоначалните две дати - 28 и 29 септември - бяха напълно изчерпани. Повече от два месеца преди дългоочакваното първо гостуване на Димитрис Папайоану в България, публиката ще има още една възможност да се докосне до омагьосващата работа на един от най-известните и изкусни артисти в света на съвременните изпълнителски изкуства. Димитрис Папайоану и \"Великият укротител\" за първи път в България (СНИМКИ+ВИДЕО) „Великият укротител“ е спектакъл-съзерцание, в който се преплитат древногръцки култ към човешкото тяло, препратки към известни картини и произведения на изкуството и впечатляваща подвижна сценография. „Великият укротител“ разголва душата и тялото, руши табута и се опитва да помири противоположните чувства, които бушуват във всеки. Димитрис Папайоану със „Златен век“ от Министерството на културата Димитрис Папайоану е балканската звезда на съвременната танцова сцена, създател на множество награждавани авторски пърформанси и спектакли, творчески директор на впечатляващите церемонии на Олимпийските игри в Атина (2004) и първите Европейски игри в Баку (2015), както и първият автор на нов спектакъл за трупата на легендарната Пина Бауш във Вутерпал - „Since She” (2018). „Великият укротител“ ще бъде представен в Пловдив преди официалните премиери в Англия и САЩ. Билети за 30.09.2018 могат да бъдат закупени на касите на Easypay и онлайн, в системата на  . 11-тото издание на международния фестивал за съвременен танц и пърформанс One Dance Week, ще се проведе между 21 септември и 14 октомври в Пловдив. One Dance Week се организира от Фондация „ЕДНО за Култура и Изкуства“ и е част от програмата на Пловдив – Европейска столица на културата 2019.   Димитрис Папайоану със „Златен век“ от Министерството на културата", "date": "2018.07.23", "title": "Трета извънредна дата за „Великият укротител“ на One Dance Week (СНИМКИ+ВИДЕО)"}
{"url": "http://clubz.bg/70949-iron_maiden_i_letqshtiqt_brus_dikinsyn_i_malko_karaqncheva_snimki_video", "text": "Кулминацията на тридневния фестивал Hills of Rock в Пловдив се случи снощи - с  Iron Maiden на сцената, които изпяха всичко, което всеки уважаващ себе си фен иска да чуе от репертоара им. Без да прекаляват с изпълненията от последния албум. Ето малко от атмосферата на Гребната база под тепетата в кадри: И председателката на Народното събрание Цвета Караянчева е фен на Iron Maiden. Тя и кметът на Пловдив Иван Тотев се срещнаха с Дикинсън и компания бекстейдж преди концерта. Караянчева бе с фланелка на бандата. А вас страх ли ви е от тъмното? Ето как звуча химнът \"Fear of the Dark\" в Пловдив:  А какво ще кажете за това изпълнение... За всички, които не успяха да отида или още са под влияние на емоциите от снощи:", "date": "2018.07.23", "title": "Iron Maiden и летящият Брус Дикинсън. И малко Караянчева (СНИМКИ + ВИДЕО)"}
{"url": "http://clubz.bg/70941-rosneft_dava_na_syd_exxonmobile_zaradi_petrola_na_sahalin", "text": "Най-голямата нефтена компания в Русия - \"Роснефт\", подаде иск за 89 млрд. рубли (1.2 милиарда евро) в Арбитражния съд на Сахалинска област срещу свои доскорошни бизнес партньори. Това са компании, с които \"Роснефт\" съвместно разработваше находища в нефтогазовия проект \"Сахалин -1\". Искът е насочен срещу ExxonMobil (с дял от 30% в проекта) и японския консорциум Sodeco (30%), индийската ONGC (20%). Другите участници са \"Сахалинморнефтгаз-шелф\" (11.5%) и \"РН-Астра\" (8.5%), чрез които \"Роснефт\" държи 20 на сто от акциите. По данни за 2017 г. на \"Роснефт\" се падат 37% от целия добиван в Русия петрол. \"Ексон Мобил\" къса връзките с \"Роснефт\" Заради санкциите на САЩ американската компания ExxonMobil реши през 2018 г. поетапно да се изтегли от споразумения с \"Роснефт\" по разработката на находища в Арктика и Черно море. Те бяха сключени още през 2011 г. До 2014 г. партньорството между двете компании доведе до откриване в Карско море на голямото находище \"Победа\" - с доказани запаси от 130 милиона тона нефт и 500 млрд. куб. м газ. Но след като Вашингтон забрани да се предоставят на Русия технологии за разработка на шелфови проекти, с каквито Русия не разполага, този най-голям проект бе спрян наред с редица по-малки. Разследване: ексшеф на \"Роснефт\" свързан с мафията Exxon оцени загубите си от разваленото партньорство с \"Роснефт\" на около 200 милиона долара. През 2017 г. компанията беше глобена от американското Министерство на финансите с $2 милиона заради подписаното през май 2014 г. споразумуние с шефа на \"Роснефт\" Игор Сечин, който по онова време вече беше в черния списък на САЩ за санкциите срещу Русия като физическо лице. С внесения днес иск в арбитража \"Роснефт\" настоява, че доскорошните й партньори са се обогатили неоснователно, използвайки чужди парични средства в периода от 10 юли 2015 г. до 31 май 2018 г.\" Предварителните изслушвания по делото са насрочени за 10 септември. Путин иска да продаде дял от \"Роснефт\" на Индия и Китай Проектът \"Сахалин-1\" включва разработването на три морски находища на петрол - Чайво, Одопта и Аркутун-Даги в североизточния шелф на остров Сахалин. Оператор на проекта е фирма на ExxonMobilе. Разследване: ексшеф на \"Роснефт\" свързан с мафията Путин иска да продаде дял от \"Роснефт\" на Индия и Китай", "date": "2018.07.23", "title": "\"Роснефт\" дава на съд ExxonMobile заради петрола на Сахалин"}
{"url": "http://clubz.bg/70946-plashtyt_na_napoleon_i_drugi_lichni_veshti_na_princ_charlz_snimki", "text": "Голяма изложба с лични предмети, вещи и произведения на изкуството, принадлежащи на принц Чарлз, бе открита в Бъкингамския дворец. Експозицията е посветена на 70-годишнината от рождението на престолонаследника, предава Би Би Си. Юбилеят ще се чества тържествено на 14 ноември. Принцът е известен меценат и сам е подбрал предметите за изложението. Те са над 100. Сред тях има и снимки, и мебели, както и произведения на изкуството от частната кралска колекция. За да се чувстват като гости на принц Чарлз, за посетителите са изградени копия на балната зала и гостната на лятната резиденция на принца Кларънхаус. Пресъздадени са частично и някои от покоите на имението Хайгроув в Глостършър. На бюра, масички и библиотеки са разположени любимите книги на принц Чарлз и човек може да ги прочете на място. Има вази, статуетки, снимки от кръщенето на първия внук - Джордж, който стана на 5 годинки в събота. Много са фотографиите с двамата му синове - Уилям и Хари. Изложена е и снимка с най-новата снаха - херцогинята на Съсекс Мегън Маркъл. Съвременните експонати са от художници, които работят за три благотворителни организации.  В центъра на балната зала е разположен двуметров балдахин от кедрово дърво, изкусно инкрустиран от майстори резбари. В запис за посетителите на изложбата принц Чарлз заявява: Един от гвоздеите на изложбата е плащ на Наполеон, който е бил взет от неговата карета след битката при Ватерло. На изложбата могат да се видят и акварели, нарисувани от самия принц. Експозицията е отворена до 30 септември т. г.", "date": "2018.07.23", "title": "Плащът на Наполеон и други лични вещи на принц Чарлз (СНИМКИ)"}
{"url": "http://clubz.bg/70950-403_miliona_sa_novite_robi_32_hilqdi_v_bylgariq", "text": "Около 40, 3 милиона души по света са жертви на съвременно робство, 32 хиляди от тях са в България. Това показват данните от проучването Global Slavery Index на правозащитната организация Walk Free Foundation. В сравнение с предходната година броят на робите по света е намалял с над пет милиона. 20 на сто от жителите на Мавритания все още са роби България е на 24-а позиция  сред страните от Европа и Централна Азия, чиито 51 държави са обединени в една група в изследването. Преди България е Хърватия, а също и Румъния, Гърция и Сърбия, както и Русия, и голяма част от бившите съветски републики в Централна Азия.  Родни роми си препродават роби в Тулуза  Според доклада интересното е, че Европа и Централна Азия показват сравнително слаби показатели по отношение на уязвимите групи, което може да отразява нарастващото безпокойство по отношение на кризата с бежанците и мигрантите. На това измерение оценките варират от 60% в Полша до 2% в Исландия. Като цяло, най-високият процент на уязвимост във всичките пет измерения, които използват съставителите на индекса, е в Туркменистан (58%), а най-нисък в Дания (един процент). Мерките, които предприемат институциите, са сред оценяваните от проучването. Спрямо 2016 г. България отчита подобрение в това направление и рейтингът ѝ се е повишил от B на BB. Във всеки един ден през 2016 г. около 3 милиона души са живели в съвременно робство в Европа и Централна Азия - или 3,9 души на всеки 1000 жители на региона, в който живеят 12, 4% от населението на планетата. Защо коленичим пред хора, желаещи да останем роби? При разглеждането на формите на съвременното робство нивото на принудителен труд (3,6 на 1000 души) е по-високо от нивото на принудителен брак (0,4 на 1000 души). Нивата на принудителните бракове са най-ниски от всички региони в света. Малко над една трета от жертвите на принудителна трудова експлоатация са държани в робство (36%), като повечето от тях са мъже. На региона също така се падат 14% от принудителната сексуална експлоатация в световен мащаб. Приликите и разликите между проституцията и офшорките Туркменистан, Беларус и Македония са страните от региона, където съвременното робство е с най-големи размери, докато Русия, Турция и Украйна имат най-високия абсолютен брой и представляват над една трета (39%) от жертвите в Европа и Централна Азия. На първо място сред страните с най-много роби е Северна Корея, където един на всеки 10 души е подложен на нечовешки условия. Родни роми си препродават роби в Тулуза  Защо коленичим пред хора, желаещи да останем роби? Приликите и разликите между проституцията и офшорките", "date": "2018.07.23", "title": "40,3 милиона са новите роби, 32 хиляди - в България"}
{"url": "http://clubz.bg/70944-vsichki_vkupom_otrichat_konspiraciq_s_ninova_za_kozite", "text": "БСП и Корнелия Нинова нямат нищо общо с организирането на протестните дейности срещу мерките за евтаназиране на дребни преживни животни в Странджа. Нинова е дошла в село Шарково три дни след началото на протеста и няма как да го е организирала. Това обяви днес Владимир Павлов, организатор на протестите в Шарково на специална пресконференция в пресклуба на БТА. Павлов е координатор на партия \"Възраждане\" в Бургас. А формацията бе спомената в пресконференцията, която дадоха депутатът от ГЕРБ Тома Биков и бившият му колега, сега съветник на парламентарната група Антон Тодоров в събота. Двамата обявиха, че има връзка между протестите в Ямболско, БСП, \"Възраждане\" и гражданина активист Тодор Атанасов. И Павлов, и Атанасов, а вече и самата левица отрекоха действията им срещу евтаназирането на добитъка в Шарково и Болярово да са координирани. Това стана ден след обвиненията на ГЕРБ в \"провокация срещу националната сигурност\".  В събота, докато левицата провеждаше съвещание в НДК под наслова \"Визия за България\", Биков и Тодоров свикаха извънредна пресконференция, на която демонстрираха видео от фейсбук профила на Тодор Атанасов - един от най-активните защитници на собствениците на нарочените за евтаназиране дребни преживни животни. В клипчето Атанасов споменава, че е разговарял с Нинова по телефона и тя е казала всички да останат по местата си. Последното е във връзка с полицейските блокади и ограничаването на достъпа до село Шарково в първите дни на действията на държавата по отношение на чумата.  ГЕРБ обвинява Нинова с видео, че подклаждала бунта в Странджа В това признание от ГЕРБ видяха координирани действия. И попитаха Нинова: След което се заканиха, че в зависимост от отговорите ѝ ще преценят дали да сезират прокуратурата. Ако тя вече не се е самосезирала. Двамата от ГЕРБ открили и че Тодор Атанасов бил приятел във фейсбук с Боряна Бозаджиева, шефка на кабинета на Нинова. Както и че \" Лидерката на БСП бе попитана от журналисти още в събота, деня на обвиненията, но тя отказа коментар с мотива, че в момента левицата обсъжда важните теми за визията за България. Никой обаче не може да отрече, че освен местното население в Ямболско, недоволството на стопаните на нарочените за умъртвяване животни привлече и \"привнесени елементи\", които също застанаха зад протеста им. Корнелия Нинова лично посети Шарково като обяви, че заповедта за евтаназиране на животните е изпреварила резултатите от взетите проби за болестта. Тв камерите запечатаха и небезизвестния Динко от Ямбол, прочул се като \"ловец на бежанци\", арестуван и за побой. Мяркаха се луксозни автомобили, яки момчета в черно и пр. От партия \"Възраждане\" се обявиха официално като защитници на местното население. А въпросният Тодор Атанасов - като гражданин, отишъл да защити баба Дора - жената, чието стадо все пак беше евтаназирано вчера, превърнала се в символ на протеста. Репортаж на бТВ, който търси отговора на въпроса \"стоят ли социалистите зад протестите в Шарково\" разказва, че Владимир Павлов се е хванал на хорото до къщата на баба Дора именно за Тодор Атанасов. Твърди обаче, че се запознали в Шарково. В деня, в който бяха отправени обвиненията на Биков и Тодоров, видеото, в което Тодор Атанасов разказва за разговора си с Нинова, изчезна от профила му в социалната мрежа. Но ден по-късно той пусна нов клип, в който обяснява за \"връзката\" си със соцлидерката. Симов за Нинова и бунтовете в Странджа: ГЕРБ станаха фабрика за фалшиви новини По думите му видял Нинова за първи път в Шарково и понеже била народен представител, който е гледал само по телевизията, решил да се снима с нея. Признава, че я е търсил по телефона - когато полицаите са ограничавали достъпа до селото без да предоставят заповед за това. Оттам дошло и \"указанието\" на Нинова всеки да остане по местата си. И се обръща към Биков и Тодоров със заплахата, че ще потърси правата си в Европейския съд по правата на човека в Страсбург: Що се отнася до \"Възраждане\", вижданията на партията са доста сходни с тези на левицата, което разбира се доказва само идеологическо сходство. Двете формации често могат да бъдат видяни да подкрепят едни и същи граждански протести. За последно от \"Възраждане\" внесоха в парламента гражданска подписка срещу приемането на еврото като валута. Това се случи миналата седмица. БСП вече не иска евро и плосък данък Случайно или не на националното съвещание на БСП в НДК този уикенд Корнелия Нинова обяви ревизия на позицията на БСП, приета от най-висшия форум на партията, конгреса, \"за\" влизане на България в еврозоната.  Иначе от БСП чак днес започнаха да отричат връзка с протестите - в сутрешните блокове гостуваха депутати на левицата, които обявиха твърденията на ГЕРБ за \"фалшива новина\".  Симов за Нинова и бунтовете в Странджа: ГЕРБ станаха фабрика за фалшиви новини БСП вече не иска евро и плосък данък", "date": "2018.07.23", "title": "Всички вкупом отричат конспирация с Нинова за козите"}
{"url": "http://clubz.bg/70939-cska_sofiq_sreshtu_kopenhagen_ili_stqrnan", "text": "Ако се класира за третия квалификационен кръг на Лига Европа, отборът на ЦСКА-София ще играе срещу  \"Копенхаген\" (Дания) или \"Стярнан\" (Исландия).  За да стане класирането факт обаче, отборът ще трябва да отстрани австрийския \"Адмира вакер\". Това определи изтегленият от УЕФА жребий. Двубоят срещу австрийците е от втория квалификационен кръг на Лига Европа. Първият мач е в четвъртък в София, а реваншът в Австрия е седмица по-късно. \"Лудогорец\" срещу \"Клуж\" или \"Малмьо\" Ако се класира за третия квалификационен кръг \"Славия\" ще играе срещу ФКСБ (\"Стяуа\") от Румъния или \"Рудар\" (Словения).  Белите обаче имат много трудна задача във втория квалификационен кръг. Те се изправят срещу \"Хайдук\" (Сплит) от Хърватия. Първият мач е в четвъртък, като \"Славия\" са гости, а реваншът, на който са домакини, е седмица по-късно.  ", "date": "2018.07.23", "title": "ЦСКА-София срещу \"Копенхаген\" или \"Стярнан\""}
{"url": "http://clubz.bg/70929-pytqt_burgas_carevo_shte_e_zatvoren_vsqka_nosht_do_chetvyrtyk", "text": "Всяка нощ от днес, понеделник до четвъртък включително, се ограничава движението по второкласния път Бургас - Царево, съобщиха от агенция \"Пътна инфраструктура\". Причината е монтиране на пешеходния надлез при с. Атия, където преди месеци на пешеходна пътека беше прегазен ученик. От 23 юли до 26 юли, от 20 ч. до 6 ч. сутринта ще се спира движението на всички моторни превозни средства по път II-99 Бургас - Царево в участъка между пътен възел „Парк Росенец“ (при км 6+352) и пътен възел „Черноморец“ (при км 14+822). Строително-монтажните работи ще се изпълняват през нощта в началото на седмицата - дните понеделник, вторник и сряда, когато трафикът не е много интензивен, в сравнение с края на работната седмица и през почивните дни, твърдят от агенцията. През нощта трафикът ще се пренасочва по следните обходни маршрути: -         Бургас - пътен възел „Парк Росенец” - път ІІІ-992 Росен – Веселие - общински път BGS 1211 /ІІ-99, Черноморец – Созопол - Равадиново/ - пътен възел „Созопол” - път ІІ-99 - Черноморец - Созопол; -         Бургас - пътен възел „Крайморие” - път І-9 Бургас - Маринка - път ІІІ-9009 Ново Паничарево - Ясна поляна - път ІІІ- 992 Ясна поляна - Приморско - пътен възел „Приморско” - Приморско - Царево или: -         Бургас - пътен възел „Парк Росенец”- път ІІІ-992 Росен – Веселие - Ясна поляна – Приморско - пътен възел „Приморско” - Приморско – Царево; -         Созопол - Черноморец - пътен възел „Созопол” - общински път BGS 1211 /ІІ-99, Черноморец - Созопол - Равадиново/ - път ІІІ-992 Росен – Веселие - пътен възел „Парк Росенец” - Бургас; -         Царево - Приморско - пътен възел „Приморско” - път ІІІ-992 Росен - Веселие - Ясна поляна - Приморско - пътен взел „Парк Росенец” - Бургас или: -         Царево - Приморско - пътен възел „Приморско” - път ІІІ-992 Ясна поляна - Приморско - път ІІІ-9009 Ново Паничарево - Ясна поляна - път І-9 Бургас - Маринка - пътен възел „Крайморие” – Бургас. Изграждането на пешеходния надлез започна в началото на юни. Срокът за изпълнение на строителните дейности е 45 дни. Строително-монтажните работи се изпълняват от ИСА 2000 ЕООД. Стойността на СМР е 268 258,94 лв. без ДДС. Надлезът ще е с два асансьора и ще бъде на мястото на пешеходната пътека при кръстовището за село Атия, с което ще се осигури безконфликтно и безопасно пресичане на пътното платно от всички пешеходци.", "date": "2018.07.23", "title": "Пътят Бургас-Царево ще е затворен всяка нощ до четвъртък"}
{"url": "http://clubz.bg/70940-za_pryv_pyt_cherveniqt_belejnik_na_vapcarov", "text": "Червеният бележник на Никола Вапцаров ще бъде показан за пръв път пред публика в деня, когато се навършват 76 години от смъртта на поета – 23 юли 1942 г. На тази дата той е разстрелян за организиране на подривна дейност срещу установения държавен ред по време на война по силата на Закона за защита на държавата. В този бележник са оригиналите на стихотворенията „Не, сега не е за поезия…“, „Пролет“ и „Война“. Литературната реликва ще бъде експонирана в музея на поета на столичната ул. „Ангел Кънчев“ № 37 от 18 ч. В експозицията ще бъдат представени и показанията на Светослав Минков по време на първия съдебен процес срещу Вапцаров, арестуван заради участието си в Соболевата акция през 1940 г. Благодарение на защитата на Минков поетът е оправдан. На 5 юли 1941-ва, когато писателят свидетелства в защита на Вапцаров, поетът пише пророческото за собствената му съдба стихотворение „Не, сега не е за поезия…“. След откриването на камерната изложба, разположена върху масичка в квартирата на Вапцаров, предстои литературно четене с участието на актьора Янко Лозанов и поетите Георги Константинов, Екатерина Йосифова, Иван Цанев, Бойко Ламбовски, Ивайло Диманов, Атанас Капралов, Борислав Владиков, Анжела Димчева, Елена Алекова, Георги Киров. Ден по-късно, на 24 юли, в читалището в Годеч, носещо името на Никола Вапцаров, ще бъдат представени новата книга и филм на Мая Вапцарова, а Катя Зографова ще разкаже за тримесечното интерниране и духовния живот на поета в градчето.", "date": "2018.07.23", "title": "За пръв път: Червеният бележник на Вапцаров"}
{"url": "http://clubz.bg/70934-trymp_kym_iran_nikoga_poveche_ne_zaplashvajte_sasht_ili", "text": "Никога повече не заплашвайте САЩ или ще понесете последствия, каквито малцина са понасяли в историята. Това написа президентът на САЩ Доналд Тръмп в туитър в отговор на предупреждението на иранския си колега Хасан Рохани \"да не дърпа лъва за опашката\".     Иран към САЩ: Не дърпайте лъва за опашката Изявлението дойде на фона на оттеглянето на САЩ от ядреното споразумение с Иран и връщането на санкциите срещу Техеран заради твърдения, че не изпълнява своята част от сделката. В резултат Ислямската република тръгна по пътя на конфронтация с Вашингтон. През миналата седмица стана ясно, че Иран е построил завод, където може да произвежда до 60 ротора за центрофуги на ден. Новината бе обявена от Акбар Салехи - шефа на Иранската организация за атомна енергия (ИОАЕ), цитиран от Ройтерс. Преди месец пък духовният ирански лидер аятолах Али Хаменей заяви, че е наредил увеличаването на капацитета за обогатяване на уран, ако ядреното споразумение със световните сили се провали след оттеглянето на САЩ от него. Според сделката от 2015 г., подписана също от Русия, Китай, Великобритания, Франция и Германия, Техеран се съгласи да свие ядрената си програма в замяна на облекчаване на санкциите. Европейският съюз заяви, че ще продължи да спазва ангажиментите си по споразумението и въведе т. нар. блокиращ статут, който цели да предпази европейските фирми от санкциите, наложени от Вашингтон. Междувременно Иран внесе в Международния съд на ООН иск срещу САЩ, който се очаква да бъде разгледан през октомври. Междувременно, Иран определи вчерашна реч на американския държавен секретар Майк Помпео срещу иранските управници като намеса във вътрешните работи на ислямската република, предаде полуофициалната агенция Тансим, цитирана от Ройтерс. Помпео нарече вчера иранските лидери \"мафия\" и обеща подкрепа за иранците, които не са доволни от правителството си.  Висш командир на иранския Корпус на гвардейците на Ислямската революция нарече \"психологическа война\" заплахите на президента Доналд Тръмп по адрес на Иран.", "date": "2018.07.23", "title": "Тръмп към Иран: Никога повече не заплашвайте САЩ или..."}
{"url": "http://clubz.bg/70935-pak_drama_s_dylgovete_na_stolichnoto_parno", "text": "Приходите от продажба на ток на столичната \"Топлофикация\" ще постъпват директно в \"Булгаргаз\", към който общинската фирма е натрупала близо 100 милиона лева задължения. Споразумението за това бе постигнато в края на миналата седмица на среща в Министерството на енергетиката, но столични съветници от БСП настояват за изслушване на ръководството на общинското дружество в Столичния общински съвет (СОС).  Смешки от „Топлофикация“: Ще влезна с КЪРПА. Кротко ще приседна... Причината е, че столичното парно е удвоило задълженията си към \"Булгаргаз\" за последния отоплителен сезон.   \"Топлофикация\"-София е най-големият консуматор на природен газ в страната - и като такъв е най-големият клиент на \"Булгаргаз\", с около 35% от общата консумация на синьо гориво, след като \"Кремиковци\" фалира. Годишната консумация на природен газ в България е около 2.5 - 2.8 млрд. куб.м. Боклук. Топлофикация. Скандал - историята на едно (не)обсъждане \"Има опасност финансовите проблеми на \"Топлофикация София\" да се задълбочат. Това не са единствените пари, които дължи или ще трябва да изплати \"Топлофикация София\", посочи по БНР Калоян Паргов, общински съветник от БСП.   От БСП предложили след разговор с БЕХ част от дългосрочния дълг на дружеството да бъде заменена от дълга за изграждане на  RDF инсталация, чиито лихви са по-ниски. Предложението не е било прието, каза Паргов. Над 100 000 ще бъдат обезщетени от \"Топлофикация\"   Боклук. Топлофикация. Скандал - историята на едно (не)обсъждане Над 100 000 ще бъдат обезщетени от \"Топлофикация\"", "date": "2018.07.23", "title": "Пак драма с дълговете на столичното парно  "}
{"url": "http://clubz.bg/70925-dvama_ubiti_12_raneni_pri_strelba_v_toronto", "text": "Нападател уби двама души и рани други 12, след като откри стрелба в най-големия канадски град Торонто, предаде Ройтерс. Той също е мъртъв. Сред пострадалите има младо момиче. То е в тежко състояне. На мястото на стрелбата пристигнаха лекари, пожарникари и полицаи. Инцидентът стана в гръцкия квартал в източната част на града, където има много ресторанти, кафенета и магазини. Нападателят е използвал пистолет, съобщи полицията. Очевидци твърдят, че са чули 25 изстрела. Психично болен сгази с микробус 10 пешеходци в Торонто През тази година зачестиха случаите на насилие с огнестрелно оръжие в Торонто, припомня Ройтерс. Броят на смъртните случаи е вече 26, което е увеличение с 53 на сто в сравнение със същия период през 2017 г. От 20 юли полицейските сили в града бяха увеличени с 200 души. Според властите насилието е дело на местни банди. Кметът Джон Тори заяви пред журналисти, че хората вече твърде лесно се снабдяват с оръжие. До момента няма данни за пострадали или загинали български граждани в Торонто, съобщиха от Министерството на външните работи в София. Генералният ни консул в града Петър Крайчев е получил информация от Кралската канадска конна полиция. Консулството ни е в контакт с местните власти, следи развитието на ситуацията и е на разположение за оказване на съдействие при необходимост.  \n\tНаши сънародници, които желаят на получат актуална информация или да подадат сигнал за техни близки, могат да го направят на дежурния телефон на представителството ни:  .", "date": "2018.07.23", "title": "Двама убити, 12 ранени при стрелба в Торонто"}
{"url": "http://clubz.bg/70936-koj_pryv_shte_stigne_trilion_apple_ili_amazon", "text": "Две компании в света са най-близко до рекордната маркетингова капитализация от 1 трилион долара - Amazon и Apple. Според анализаторите обаче засега изоставащият онлайн магазин има по-добри шансове от компанията на покойния Стийв Джобс. Доскоро се смяташе, че с рекордните 934 млрд. долара капитализация Apple първи ще достигнат рекорда. По същото време, когато компанията в Купертино отбеляза постижението, Amazon се отбеляза с едва 780 млрд. долара. Това обаче бе през май. Apple гони пазарна капитализация от $1 трилион Сега Apple са с един милиард назад, а Amazon с над 100 напред до 894 млрд. долара. Докато най-големият магазин в интернет расте, производителят на iPhone не помръдва. Amazon e най-скъпият бранд в света с оценка за $150.8 млрд. Според много анализатори Amazon ще изпревари Apple на последната права до 1 трилион. До дни ще разберем дали това е възможно - резултатите за тримесечието се очакват между 26 и 31 юли. Разбира се, и двете компании могат да бъдат изненадани от иначе кроткия номер 3 - Allphabet, мегахолдингът над Google, който е с пазарна капитализация от 835 млрд. долара. Amazon e най-скъпият бранд в света с оценка за $150.8 млрд.", "date": "2018.07.23", "title": "Кой пръв ще стигне трилион - Apple или Amazon?"}
{"url": "http://clubz.bg/70924-cvetanov_svobodna_evropa_se_vryshta_zaradi_falshivite_novini_na_bsp", "text": "ГЕРБ обвинява Нинова с видео, че подклаждала бунта в Странджа ЕК ни поздрави за борбата с чумата и високите обезщетения Цветан Цветанов коментира и лансираната от премиера Бойко Борисов и от партията теза, че е в ход \"операция пречупване\" срещу властта, която била организирана от \" Борисов и Нинова с единодушно решение за мигрантската политика Елена Йончева припозна атаката срещу Борисов за \"къщата в Барселона\" Според Цветанов Йончева си \"изпуснала нервите\", като не могла да отговори на обвиненията на ГЕРБ, че имала фирма със собственика на фалиралата КТБ и обвиняем за това Цветан Василев. решението на \"Свободна Европа\" не е оценка за състоянието на медиите по времето на ГЕРБ през последните години, защото Ще разпадне ли законът за приватизацията управляващата коалиция? Сидеров в атака: проверява \"ударите по туризма\" на Валери Симеонов На въпрос за стабилността на управлението и коалицията заради разнобоя в \"Обединени патриоти\" Цветанов припомни, че има коалиционно споразумение за 4-годишен управленски мандат с програма и това управление има постижения. ЕК ни поздрави за борбата с чумата и високите обезщетения Борисов и Нинова с единодушно решение за мигрантската политика Елена Йончева припозна атаката срещу Борисов за \"къщата в Барселона\" Ще разпадне ли законът за приватизацията управляващата коалиция? Сидеров в атака: проверява \"ударите по туризма\" на Валери Симеонов", "date": "2018.07.23", "title": "Цветанов: \"Свободна Европа\" се връща заради \"фалшивите новини\" на БСП"}
{"url": "http://clubz.bg/70937-hajkata_v_roskosmos_predatelstvo_ili_lov_na_veshtici", "text": "Наистина ли става дума за предателство и държавна измяна, или се задава лов на вещици? Не са изключени и двата варианта, смятат анализатори. Първо на 19 юли бе арестуван Виктор Кудрявцев - сътрудник на Централния научноизследователски институт по машиностроене (ЦНИИМаш) към \"Роскосмос\". Той се намира в строго охранявания московски затвор \"Лефортово\" и е обвинен в \"предаването на една от страните от НАТО на секретна информация за технологиите, използвани за разработването на хиперзвукови летателни апарати\". Заплашва го доживотен затвор. Два дни по-късно - на 21 юли, централата на ЦНИИМаш бе обискирана. Претърсен бе и кабинетът на Дмитрий Пайсон - директор на Изследователско-аналитичния център на Обединената ракетно-космическа корпорация (ОРКК). Според непотвърдени сведения от ФСБ се интересували от десетина служители на \"Роскосмос\". Всички те са приближени на Пайсон и били проверени за възможно сътрудничество със западни спецслужби. От следствието смятат, че именно от тях е изтекла секретната информация. Бивш шеф на \"Роскосмос\" намерен мъртъв в килията му Русия откри шпионин в Роскосмос Официално обаче бе съобщено, че е обвинен само Виктор Кудрявцев. Но Дмитрий Пайсон, който в момента е в отпуск, е написал писмена молба да бъде освободен от поста си. Следователите смятат, че Пайсон може да не е замесен, но е възможно да е знаел за ситуацията. Той лично няма разрешение за достъп до секретни данни по свръхзвуковите разработки, нито е участвал в съответните съвещания, уточняват от ОРКК. Интересното е, че Кудрявцев е арестуван точно в деня, в който руското Министерство на отбраната разпространи видеозаписи от изпитания на ново поколение ядрени и конвенционални оръжия. Сред тях са хиперзвуковите ракети \"Кинжал\" и \"Авангард\", които могат да носят ядрени бойни глави. Те летят със скорост, по-голяма до 5 пъти от тази на звука. За тези оръжия още през март намекна руският президент Владимир Путин. Ако документацията по хиперзвуковите наистина е попаднала на Запад, другите страни много бързо ще могат да създадат сами руските технологии. Това заяви Виктор Мураховски от Експертния съвет на колегиума на Военнопромишлената комисия. Възможно е Виктор Кудрявцев да се разплаща за свое прегрешение от 2016 г., казаха за Клуб Z източници от Москва, следящи случая. Не трябва да се забравя, че той далеч не е млад, а е на 74 години. Грехът му отпреди две години е, че тогава той заедно с други учени подписва писмо в защита на Владимир Лалигин, също сътрудник на ЦНИИМаш и създател на космически апарати. Той бе арестуван през 2015 г. и осъден на 7 години затвор за държавна измяна. Днес Лалигин е на 78 г. и е най-възрастният човек в Русия, осъден по това обвинение. Според него ученият предал на Китай срещу 90 000 долара програми, позволяващи разчитане на оптималните аеродинамични характеристики на хиперзвуковите летателни апарати, съдържащи сведения, представляващи държавна тайна. Лалигин отрича обвиненията. През 2016 г. пък бившият изпълнителен директор на “Роскосмос“ Владимир Евдокимов бе намерен заклан в килията на следствен изолатор в Москва. Той бе арестуван по дело за злоупотреби с имущество на корпорацията МиГ в размер на 200 милиона рубли (2,7 милиона евро). Ето новите супероръжия на Москва (ВИДЕО) Путин: Новата ни ракета няма ограничения в обсега (ВИДЕО) Руският военен експерт Павел Фелгенгауер е убеден, че цялото разследване е на политическа основа. Пред Би Би Си той нарече пропаганда разпространените видеозаписи от хиперзвуковите оръжия. Тези ракети няма да проработят. Те са подобни на тези, които влачат за шоу на парадите на Червения площад, смята Фелгенгауер. И припомня, че тези оръжия са били разработвани в съветската епоха, след което проектите са били замразени. Същевременно западните армии също имат нужда да плашат собствените си парламенти, за да получат повече пари. Затова те винаги преувеличават десетократно руската заплаха. \"Кинжал\" е просто \"Искандер\" - ракета със среден обсег, поставена в самолет. Тя създава проблеми, тъй като не е била правена за друг обсег. Тя няма отделяща се бойна глава и вероятността от разпадането й при обратно навлизане в атмосферата е много по-висока. Тя не може да поразява и движещи се цели. Данните трябва да бъдат поставени в ракетата преди нейното изстрелване. Колкото до ракетите \"Авангард\" с плъзгащи се бойни глави, те са носител за обратно навлизане в атмосферата, предназначен за променливи хиперзвукови маневри за объркване на отбранителните системи. Но дизайнът им увеличава риска от разпадане и те губят точността си. Тези ракети не добавят нищо към руските ядрени оръжия, заявява Павел Фелгенгауер. Проблемът е, че няма система, която да бъде объркана. Системите, за които говори Путин, не съществуват в западните армии. Русия откри шпионин в Роскосмос Ето новите супероръжия на Москва (ВИДЕО) Путин: Новата ни ракета няма ограничения в обсега (ВИДЕО)", "date": "2018.07.23", "title": "Хайката в \"Роскосмос\" - предателство или лов на вещици?"}
{"url": "http://clubz.bg/70927-opredelq_mi_se_rolqta_na_edin_dart_vejdyr_zloveshto_no_nevqrno", "text": "Вицепремиерът Валери Симеонов поиска право на отговор   в петък. По думите му твърдението на Райчев, че е наричал свой колега страхливец - без значение дали визира Бойко Борисов, или Волен Сидеров, е лъжа. „Твърдението, че съм наричал другия мой колега \"дебел\" - предполагам визира Красимир Каракачанов, също е лъжа. В телевизионно участие предния ден репликирах  г-н Каракачанов, че не се чувствам уморен и стресиран преди лятната ваканция и че мога да го убедя в това на 100 метра гладко бягане”, уточнява Симеонов. „Твърдението, че ако не стана „началник”, ще се скараме с Турция, Русия и Европа, е необоснована и злонамерена клевета. Ако г-н Райчев не е забелязал, аз от една година и три месеца съм „началник”, но не сме се скарали с никого. Все пак ме ласкае високата оценка, тъй като след Турция, Русия и Европа остават само САЩ и галактиката. Приемам като изключително обидно сравнението с фюрер с оглед на пословичната ми толерантност и диалогичност, доказана от безпроблемната работа на два от най-взривоопасните институционални органи в държавата – Националният съвет за тристранно сътрудничество и Националният съвет за сътрудничество по етническите и интеграционните въпроси. За въпросното сравнение ще си потърся правата по съдебен път”, закани се вицепремиерът. „Все пак благодаря за признанието, че аз съм отговорен за изграждането на оградата по българо-турската граница, но искам да подчертая, че най-големи усилия и най-много време през изминалата година съм посветил на демографията и там са най-сериозните постижения на моя кабинет. Улесняване на режима за получаване на сезонна заетост от нашите сънародници от Украйна, Молдова, Беларус, Македония, Сърбия, въвеждане на чаканите над 20 години облекчения за получаване на синя карта, удължаването на живота и защита на достойнството на възрастните хора чрез увеличаване на пенсиите и редица други необяснимо убягнали от зоркия взор на г-н Райчев резултати”, завърши Валери Симеонов.", "date": "2018.07.23", "title": "\"Определя ми се ролята на един Дарт Вейдър. Зловещо, но невярно\""}
{"url": "http://clubz.bg/70926-moldova_prisystvieto_na_ruski_vojski_v_pridnestrovieto_e_zaplaha", "text": "Молдова видя заплаха в Приднестровието, коментира \"Комерсант\" националната стратегия за отбрана за 2018-2021 г., приета през миналата седмица от парламента в Кишинев. Русия прави военни учения в Приднестровието, Кишинев се дразни Според документа страната смята да запази неутралния си статут, но същевременно ще задълбочава сътрудничеството си с НАТО. А сред основните заплахи за сигурността й се посочва присъствието на руски военни на приднестровска територия, посочва вестникът. Той припомня, че Общото събрание на ООН прие през юни внесена от властите в Кишинев резолюция, призоваваща незабавно да се изтеглят от Приднестровието руските военни, влизащи в състава на миротворческите сили.  Руското външно министерство заяви за \"Комерсант\", че позицията на Кишинев \"застрашава крехкия напредък, очертал се в приднестровското уреждане\", се казва в материала. Вестникът цитира зам.-министъра Григорий Карасин, заявил, че руската мисия действа ефикасно и \"Приднестровието е единственият регион в Източна Европа, където след изпращането на миротворчески контингент военните действия бяха спрени и не се подновиха\". \"Тази операция заслужава да бъде вписана като успешна в учебниците по миротворчество. През цялото време не пострада нито един миротворец, нямаше нито един боен сблъсък между страните в конфликта. (...) Гордеем се с това, което правят руските военнослужещи съвместно с молдовските и приднестровските си колеги\" в състава на контингента, изтъкнал Карасин. Прозападното мнозинство в молдовския парламент и правителството, което се ориентира към САЩ и ЕС, одобряват националната стратегия за отбрана, но проруският президент Игор Додон демонстративно внесе алтернативен документ. Той приканва да бъде укрепен провъзгласеният в конституцията постоянен неутралитет на Молдова, да се настоява за признаването му на международно равнище, както стоят нещата с Швейцария, Австрия, Лаос, Камбоджа, Ирландия, Малта и Туркменистан.  Додон изтъква в своя проект ролята на Русия като \"посредник и гарант за всеобхватното политическо уреждане на приднестровския конфликт\" и уверява, че \"Русия ще направи всичко възможно да бъде запазен мирът у нас\" и Молдова \"да осъществи на практика своя исторически шанс\" за развитие като независима държава.  Трябва обаче да отбележим, че с оглед формираната в Молдова властова система президентът няма особено влияние и документът, представен от Игор Додон, е само негова собствена политическа декларация, добавя \"Комерсант\".", "date": "2018.07.23", "title": "Молдова: Присъствието на руски войски в Приднестровието е заплаха"}
{"url": "http://clubz.bg/70919-di_velt_izumitelnata_istoriq_na_preslavskoto_sykrovishte", "text": "По случай първото българско европредседателство съкровището беше изложено в парижкия Лувър, където ще остане до 5 ноември. Преди това експонатите, които са над 180 на брой, са били предадени на Римско-германския централен музей в германския град Майнц, където са били изследвани по проект на фондация \"Герда Хенкел\" посредством най-модерни методи. Два пъти по-смайваща от самото съкровище е неговата история, четем в публикацията на \"Ди Велт\". Когато през 971 година Преслав е нападнат и опожарен от византийската армия, съкровището е скрито някъде пред портите на столицата на Първото българско царство. За това говорят красноречиво 15-те сребърни монети, които са част от Преславското съкровище, за които със сигурност е установено, че са отсечени в средата на Х век. Но как съкровището стига до Преслав? Според Антие Боселман-Руикби единственият ориентир са историческите сведения. Известно е, че през 893 година българският цар Симеон I решава да премести столицата на царството си в Преслав. Оттам той почти непрекъснато напада Византия и успява да укрепи много държавата си - превръща я в истинска регионална сила, с която се съобразяват всички. След смъртта му през 927 година неговият син и престолонаследник Петър сключва мир, който бива скрепен с женитбата му с византийската принцеса Мария, която по-късно приема много подходящото име Ирина (на гръцки \"мир\"). За Византия това е важно събитие, особено след толкова много пролята кръв във войните с българите, което обяснява и щедрия дар на византийския император.  След като е скрито от настъпващите към Преслав византийски войски през 971 година, съкровището престоява под земята цели десет века. През 1978 година то е намерено случайно в една нива на 3 километра от днешния град Преслав - тракторист го закачва по време на оран с плуга и го разпилява. Експертите, извършили реставрацията, са категоричини, че предметите от Преславското съкровище качествено са превъзхождали с много образците на българските художествени и занаятчийски работилници от същата епоха. Златните диадеми, огърлици, пръстени, плочки и останалите накити са били изработени от много опитни златари. А такива количества са можели да бъдат притежание единствено на императорския дворец в Константинопол. Към това се прибавя и изключително високата стойност на накитите. От записки в \"епархийската книга\" на константинополските префекти става ясно, че само материалите, вложени в съкровището, са стрували колкото \"една голяма къща\" - вероятно става въпрос за аристократичен дворец. Някои от накитите говорят категорично за това, че са красили луксозни облекла, най-вероятно изработени от коприна. От архивните книги научаваме още, че на занаятчиите в императорския двор им е било позволено да държат най-много по един пфунд злато. От което следва, че за производството на такова голямо количество златни накити и украшения е трябвало да бъдат ангажирани много работилници. А за да се случи всичко това бързо, организацията най-вероятно е била блестяща. Това предположение се вписва идеално в историческия контекст. През 927 година цар Симеон умира, докато подготвя поредния си военен поход срещу Византия. В мирното предложение на неговия син Петър Константинопол вижда шанс да си осигури спокойствие поне на този фронт. И император Роман Лакапин бърза да снабди внучката си с всичко необходимо за женитбата ѝ с българския цар. Във Византния предметите на изкуството са били важна част от дипломацията. Така например по щедростта на даровете, които е получавал, всеки високопоставен гост е можел да съди за това колко високо е бил ценен в двореца. Това, че на българския цар Петър I му е била предложена ръката на византийска принцеса, показва, че в Константинопол на него са гледали като на човек от ранга на императора. Това се потвърждава и от още един исторически факт: през 927 император Роман признава не само царската титла на българските владетели, но и признава независимостта на Българската патриаршия. Всичко това обаче не е било гаранция за сигурност и мир. При управлението на Петър I вътрешни междуособици бързо отслабват държавата и външните ѝ врагове активизират действията си. По-късно Преслав пада, а съкровището на Мария-Ирина изчезва за цели 10 века.", "date": "2018.07.23", "title": "\"Ди Велт\": Изумителната история на Преславското съкровище"}
{"url": "http://clubz.bg/70901-zadava_li_se_nova_bejanska_kriza_v_centralna_amerika", "text": "Мигрантите от Централна Америка са сред основните притеснения на администрацията на президента Доналд Тръмп. За това свидетелства и желанието на американския президент да построи стена по границата с Мексико, която да спира всеки опит за нелегална миграция. Всяка година хиляди хора от Централна Америка са залавяни от американските власти в опит нелегално да преминат границата. Според института за миграционна политика мнозинството от тях са от Хондурас, Гватемала и Салвадор, където бруталните престъпни групировки гонят от страните хиляди. Никарагуанци искат \"мир и справедливост\" (СНИМКИ) От месеци смятаната за най-сигурна централноамериканска страна е в тежка политическа криза. Кървавите опити за потушаване на протестите срещу режима на президента Даниел Ортега доведоха до смъртта на между 200 и 350 души по различни оценки. Ранените са хиляди. Насилието на проправителствените сили доведе до многократно увеличаване на бягащите от страната. Никарагуа, дом на около 6,2 милиона души, е една от най-бедните страни в Западното полукълбо. Тя обаче успява дълго време да избегне нестабилността, характерна за съседните държави. През 2017 г. там са отчетени седем убийства на 100 хил. души. За сравнение – в Салвадор нивото е 61 на 100 хил. души, а в Хондурас – 43 на 100 хил. Гражданите на Никарагуа обикновено мигрират главно защото търсят по-добри възможности за кариерно развитие, а не защото бягат от насилието на престъпни групировки. Обикновено икономическите мигранти от Никарагуа бягат в Коста Рика – най-добре развитата страна в региона. Скоро обаче това може да се промени. През април в Никарагуа избухнаха протести заради орязването на пенсиите. Те обаче прераснаха в по-широко движение, настояващо Ортега да сдаде властта, която той и съпругата му Росарио Мурильо са концентрирали в ръцете си. Той е обвиняван, че заедно със съпругата си Росарио Мурильо, която е вицепрезидент, е установил диктатура, белязана от корупция и роднински назначения, и че е потушил с насилие протестите на опозиционери, настояли за оставката му или за предсрочни избори. Според правителството 200 души са загинали от началото на протестите, но независими правозащитни групи казват, че броят им е по-голям. Според Human Rights Watch ранените са над 2100. За да потисне протестите, Ортега дава на въоръжени отряди правомощия да се разправят с демонстрантите. Според Комисията за човешки права в Централна Америка режимът дава правомощия за разправа с протестиращите на т. нар. параполицейски групировки от граждани, близки до управляващата Сандинистка партия. Тръмп: Ще построим стената по границата с Мексико След революцията от 1979 г. срещу диктатора Анастасио Сомоса, сред чиито ръководители е настоящият президент Даниел Ортега, той управлява страната в продължение на години. На изборите през 1990 г. неговата Сандинистка партия губи, а новото правителство на Виолета Чаморо провежда поредица от реформи, които установяват твърди граници между правоприлагащите органи, армията и политическите партии – неща, които липсват в съседните страни. Тези реформи гарантират, че недържавни актьори няма да имат силата да се конфронтират с държавните институции. Това пречи на създаването на могъщи престъпни групировки, чиито кървави саморазправи гонят хиляди от Хондурас и Салвадор. От началото на новия мандат на Даниел Ортега, който се връща на власт през 2006 г., разделението между властите започва да се размива. Той провежда реформи, които концентрират властта в президентската институция и отслабват останалите. Това дава възможност на организирани престъпни групировки и наркокартели да развият дейност в Никарагуа и да се възползват от политическия хаос, за да увеличат властта си. Стотици млади хора от Никарагуа вече бягат от размириците в Коста Рика, която обаче от дълго време заплашва да затвори границите си. Съвсем скоро младежите ще се присъединят към другите мигранти от Централна Америка, които поемат дългия и опасен път към САЩ, за да избягат от насилието в родината си. Именно затова Вашингтон непрекъснато призовава към спиране на насилието и дори заплашва с интервенция. Тази седмица 13 страни от Латинска Америка призоваха правителството на Ортега незабавно да прекрати насилието над протестиращите и да разпусне групировките, които заплашват да пуснат корени и след края на безредиците. ООН обвини Ортега в нарушаване на човешките права, включително „извънсъдебни убийства, мъчения, нарушаване на свободата на изразяване“. Тръмп: Ще построим стената по границата с Мексико", "date": "2018.07.23", "title": "Задава ли се нова бежанска криза в Централна Америка?"}
{"url": "http://clubz.bg/70920-vashington_post_zapadyt_shte_prejivee_i_trymp_i_putin", "text": "Вероятно и до този момент държавният глава на Руската федерация Владимир Путин се усмихва самодоволно при спомена за това какъв хаос предизвика европейската обиколка на американския президент Доналд Тръмп, след която хората от двете страни на Атлантика достигнаха до извода, че е обречена не само НАТО, но и либералният ред, установен след края на Втората световна война именно от САЩ. Може те да се окажат прави. Въпреки това подозирам, че в възможно по-скоро Путин да съжали за срещата на върха в Хелзинки, отколкото техните мрачни изводи да се потвърдят. Най-вероятно тази среща на върха сведе до минимум шансовете на руския президент да се възползва практически от усърдните опити на Тръмп да му угоди - ползата, от която сега лидерът на Кремъл се нуждае спешно. Експертът по международните отношения Стивън Сестанович написа в социалната мрежа туитър, че  . И до този момент не се знае какво точно са обсъдили Путин и Тръмп в рамките на двучасовата среща, която проведоха на 16 юли във финландската столица Хелзинки. Отчасти в това се изразява проблемът на Путин. Очевидно той е заставил Тръмп да кимне в отговор на нелепата идея да се предостави възможност на руски следователи да присъстват на разпитите на действащи и бивши американски служители, обвиняващи Русия в извършването на несъществуващи престъпления. В тази връзка може да се предположи, че Тръмп е глътнал още малко стръв - за Сирия, Украйна или ядрените оръжия. Проблемът се състои в това, че тези „важни устни споразумения“, както ги определи руският посланик във Вашингтон, може да ги грози същата участ като тази на единодушно разкритикуваното предложение за разпитите. \"Шпигел\": Съмнителният успех на Путин в Хелзинки Както заяви Путин по време на речта си в четвъртък, 19 юли, някои мощни „сили\" се противопоставят на изпълнението на техните споразумения с Тръмп. В отношенията с Русия американският президент няма съюзници дори в собствената си партия, а най-близките му сътрудници, а не самият президент, ще трябва да се справят с изпълнението на „важните устни споразумения“. За това, което ще последва, може да се досетим от изявлението на Държавния департамент на САЩ, направено след срещата на върха в Хелзинки. В сряда, 18 юли, говорителят на Държавния департамент Хедър Науърт започна с това, че предложението на Путин за разпита на американските служители – същото това, което Тръмп нарече „невероятно“ - е „абсолютно абсурдно“. Съгласно думите й резултат от срещата в Хелзинки ще стане създаването на три дискусионни групи с участието на руски и американски бизнесмени, политолози и членове на Съветите за национална сигурност на двете страни. Или с други думи, резултатите от Хелзинки са равни на… нула. Тръмп продължи да публикува своите „туитове“ и дори вече покани Путин да посети Вашингтон през есента на тази година. Но ако руснаците вярват, че са успели да постигнат пробив по въпроса за ядрените оръжия, те ще трябва да обяснят това на Джон Болтън, съветник на Тръмп по въпросите на националната сигурност и един от най-влиятелните противници на идеята за контрол над въоръженията. Кисинджър: Тръмп ознаменува края на една епоха Ако смятат, че Тръмп е съгласен с плана на Путин за Сирия, те ще трябва да обяснят това на американски държавен секретар Майк Помпео и на министъра на отбраната Джеймс Матис, които многократно критикуваха военната кампания на Русия в Сирия. Путин може да се свърже със севернокорейския лидер Ким Чен Ун, който би трябвало да е бил убеден, че е получил от Тръмп всичко, което е поискал в рамките на срещата им в Сингапур през юни. Но когато три седмици по-късно в Пхенян за преговори пристигна Майк Помпео, севернокорейските власти отхвърлиха „едностранните и хищнически\" изисквания на САЩ. Всичко това не означава, че Тръмп води много умела двулична игра, насочена към постигането на максимални отстъпки от Ким Чен Ун или Владимир Путин. По-скоро благодарение на своето невежество и наивен стремеж да сключва сделки с диктатори, той превръща реалните споразумения в абсолютно невъзможни.  това ще се превърне в проблем за САЩ, които се опитват да променят неприемливото за тях положение с ядрените оръжия на режима в Пхенян.   който се нуждае от помощта на САЩ, за да излезе от Сирия и от Украйна - да не говорим за санкциите, които развалят живота на най-близкото му обкръжение. Въпреки ентусиазма от Световното първенство по футбол Путин вече е по-слаб отпреди. Руската икономика все още е в състояние на стагнация, което принуди правителството в Москва да повиши пенсионната възраст – ход, който е изключително непопулярен сред хората. В резултат рейтингът на Путин падна до ниво от 50%. Въпреки действията на Тръмп НАТО току-що прие строг план за противодействие на руската агресия. И въпреки успехите на пропутинските партии на последните парламентарни избори Европейският съюз току-що реши да удължи антируските санкции за срок от още шест месеца. Несъмнено Путин се надява, че след Хелзинки Тръмп ще направи необходимото за вдигане на антируските санкции. Но през миналата година Конгресът си даде право да блокира всички опити за смекчаване на ограниченията, наложени на Москва. До миналата седмица беше напълно възможно да си представим как Тръмп преодолява тази бариера с помощта на Републиканската партия. Но поради бурята, която се заформи след срещата в Хелзинки, би било глупаво от негова страна да предприема такива опити в близко бъдеще. Що се отнася до упадъка и залеза на Запада, би било по-разумно за Путин да не разчита на него. Подкрепа за НАТО остава изключително силна сред американския политически елит - когато Тръмп отиде в Европа, Сенатът гласува за подкрепа за НАТО с 97 гласа „за“ и два „против“. Американското общество е съгласно с това решение. Въпреки че Тръмп успя да настрои някои от своите поддръжници срещу НАТО, броят на американците, които подкрепят идеята за поддържане на военния съюз, все още са два пъти повече. Западът има много проблеми, но има основателни причини да вярваме, че той ще преживее и Тръмп, и Путин.   Кисинджър: Тръмп ознаменува края на една епоха", "date": "2018.07.23", "title": "\"Вашингтон пост\": Западът ще преживее и Тръмп, и Путин"}
{"url": "http://clubz.bg/70928-samolet_s_shefkata_na_mvf_kacna_izvynredno_v_arjentina", "text": "Самолет на авиокомпания \"Америкън еърлайнс\" (American Airlines), с който пътувала и управляващият директор на Международния валутен фонд (МВФ) Кристин Лагард, кацна извънредно в Аржентина, съобщи Ройтерс като се позова на местни медии. Кристин Лагард отива на съд за небрежност Според вестника \"Ла насион\" и телевизията Те Ен самолетът, летящ от Буенос Айрес за Маями, е бил принуден да се върне на международното летище \"Есейса\" заради разхерметизиране на салона. Няма пострадали пътници.  Лагард се е връщала в САЩ от Аржентина, където участва в Третата среща на министрите на финансите и централните банкери на страните от Г-20. ", "date": "2018.07.23", "title": "Самолет с шефката на МВФ кацна извънредно в Аржентина"}
{"url": "http://clubz.bg/70922-bosiq_s_posleden_posting_az_sym_si_kazal_dumata", "text": "Няколко пъти сядах да пиша това есе и все нещо се се случва, та започвам отново. Надявам се, че този път ще го довърша. В това есе ще засегна както тълпата, която в една голяма степен решава настоящето, така и т. нар. здрав селски разум, действията на кукловодите и страха от саможертвата на тези, които сега владеят ситуацията и искат да я владеят още дълго време. Открай време, още в Римската империя овладяването на тълпата е било от изключително значение за властта. Това е гарантирало улицата и поддръжката дори на най-неприемливите решения и откровено противонародните закони, практики и пълната липса на свободи, права и справедливост. Тълпата е агресивна, разюздана, без правила, без посока, без критерии, без стратегия. Тя е изпълнител на временното си настроение и ако се намери някой, който да насочва тази безумна енергия в желаната от него посока, се превръща в голяма сила, която е способна да разрушава всичко по пътя си. Тълпата разчита на силата на множеството и на анонимността си. Въпреки това и там има неписани закони. В момента, в който кукловодът покаже кюфтето, започва невиждана вътрешна битка в тълпата кой ще стъпи на повече тела и ще се покачи на по-видимо място, за да бъде \"забелязян и оценен\" от кукловода. Затова и в интернет и блога ми е пълно с \"изяви\" на анонимници, които ме изкарват човек на Сорос, на Путин, на БСП, на Радев, На ДПС и на кого ли не. Само че аз имам имунитет срещу такива измекяри, защото съм преживял това преди повече от 30 години. Мислех да пиша повече за тълпата, но това изведнъж се обезсмисли. Нека кажа две думи и за т. нар. здрав селски разум. \n\tТакъв просто не съществува. Българският селянин залага на силата, когато я има, и на хитростта и коварството, когато я няма. По този въпрос - толкова! Нека споменем и кукловодите. Преди всичко трябва да знаем, че те са отлично информирани, стратегически и тактически подготвени и разполагат с всички власти и институции в страната. Тези, които не се подчиняват, бързо биват елиминирани от властта. По принцип те използват зависимостите, включително и криминалните, за да държат в подчинение властите и институциите. Да не би да не знаят за двете присъди на Борисов, за престъпленията на Цацаров, за Пеевски, за Порожанов, за Московски, за далаверите на Каракачанов и Корнелия Нинова? Знаят прекрасно това и поради тези причини са назначени на тези постове. А това, че не ги махат веднага, е лесно обяснимо. В тях са вложени пари и те трябва да се върнат. Не е толкова лесно да \"похарчиш\" назначени управници, които още носят дивиденти и ще държат тълпата. Другата част от назначените са лесно управляеми глупаци, които безропотно изпълняват всички заповеди и разпореждания на кукловодите, предадени чрез съответните криминални структури на властта. Справка - Цецка Цачева, Цвета Караянчева, Захариева и др., и др. За слугинажа на медиите няма да се разпространявам. Естествено е заедно с тълпата да се държат и медиите. Иначе всичко отива по дяволите. \n\tНакрая, понеже не ми останаха сили, ще кажа нещо и за моята гладна стачка. Ако има някой, който напълно разбира целите на безсрочната ми гладна стачка и изпада в паника от нея - това са именно кукловодите. Единствено те разбират, засега, далечната ми цел и тя никак не им харесва. Моите приятели все още са далеч от разбирането на мотивите и целите ми. Те емоционално и малко детински възприемат моя протест и са далеч от осмислянето му. Моята саможертва би откъснала една значителна част от тези, които се колебаят, и би накарала тези, които живеят в чужбина, да пренебрегнат и прецакат кукловодите, което никак не им е приятно. Така тяхната тълпа ще става все по-малък и по-пренебрежим фактор. Те затова толкова упорито се борят за живота ми. От друга страна, аз съм съм поставил такива условия /особено второто/, че няма как да мърдат. Но това си е техен проблем. Аз съм си казал думата.", "date": "2018.07.23", "title": "Босия с последен постинг: Аз съм си казал думата"}
{"url": "http://clubz.bg/70921-trymp_fbr_me_e_shpioniralo_v_polza_na_moshenichkata_hilyri", "text": "Американският президент Доналд Тръмп заяви в туитър, че изглежда все по-вероятно неговата предизборна кампания през 2016 г. да е била незаконно шпионирана, предаде Ройтерс. Тръмп публикува коментара, след като заяви, че документи за неговия бивш съветник в кандидатпрезидентската кампания Картър Пейдж потвърждават почти без съмнение, че американското правосъдно министерство и Федералното бюро за разследване (ФБР) са заблудили съдилищата. ФБР публикува през уикенда документи, свързани със следенето на Пейдж като част от разследване дали той е участвал в заговор с руското правителство за подкопаване на изборите. Пейдж отрича да е агент на руското правителство и до момента не са му повдигнати никакви обвинения. В своите коментари в туитър Тръмп също така атакува своята съперничка на президентските избори в САЩ през 2016 г. Хилъри Клинтън от Демократическата партия и Националния комитет на демократите (НКД), пише БТА. И добави:", "date": "2018.07.23", "title": "Тръмп: ФБР ме е шпионирало в полза на мошеничката Хилъри"}
{"url": "http://clubz.bg/70923-simov_za_ninova_i_buntovete_v_strandja_gerb_stanaha_fabrika_za_falshivi_novini", "text": "Депутатът от БСП Александър Симов отрече соцпартията и лидерката ѝ Корнелия Нинова да имат общо с един от организаторите на протестите в Странджанско срещу евтаназията на животни заради африканската чума. В събота от ГЕРБ разпространиха запис от любителско видео на млад мъж на име Тодор Атанасов, което той споделил в профила си във фейсбук. В него според представителите на ГЕРБ разкрива какви указания му е давала Нинова във връзка с протестите в Шарково и Болярово. Това си е чист сценарий, дадоха оценка на разкритията си на извънреден брифинг през уикенда Тома Биков и Антон Тодоров от ГЕРБ. Според тях \"това било провокация срещу националната сигурност\" и заплашиха Нинова с прокурор. ГЕРБ обвинява Нинова с видео, че подклаждала бунта в Странджа Според него \"БСП по никакъв начин не може да бъде обвинена, че навива гайките\" на протестиращите в странджанските села.   Нинова се е чувала със стотици хора на ден, аргументира се той. Той реши да даде пример и с предполагаемо влияние на творбите на Антон Тодоров, едно от лицата на ГЕРБ от съботната атака срещу Нинова. \"Ако някой, който е прочел \"Бяс\" на Антон Тодоров, отиде да хвърля камъни по централата на ГЕРБ, Антон Тодоров ли ще е виновен\", попита Симов с намек за предишното битие на Тодоров като страстен критик на Бойко Борисов. По повод заявките на Биков и Антон Тодоров, че Нинова може да бъде дадена на прокурор, соцдепутатът коментира: \"Те няма да сезират нищо, едва ли има прокурор, който да приеме подобен доказателствен материал.\" Той все пак не отрече изцяло възможността Нинова да е разговаряла с човека от видеото. \"Не мога да кажа дали е имало такъв разговор, съмнявам се и в това\", каза той. Според него \"ГЕРБ станаха фабрика за фалшиви новини, нещо, от което много обичат оттам да се оплакват\". БСП вече не иска евро и плосък данък На въпрос дали след съботната си сбирка БСП подлага на съмнение и е против влизането на България в еврозоната, Симов каза: БСП вече не иска евро и плосък данък", "date": "2018.07.23", "title": "Симов за Нинова и бунтовете в Странджа: ГЕРБ станаха фабрика за фалшиви новини"}
{"url": "http://clubz.bg/70930-pylna_promqna_na_zakona_za_akciza_nagrevaemite_cigari_nad_6_leva", "text": "\"Пълна промяна\" на собствените си предложения за промени в Закона на акцизите и данъчните складове предлага шефката на бюджетната комисия Менда Стоянова заедно с група депутати. В сайта на комисията се появиха предложенията за ремонт на приетия на първо четене законопроект преди окончателното гласуване. Заявка за тези изменения бе дадена устно, сега вече е притворено в текстове.  Дебатите за IQOS: лоби, формалдехид и цианид Става дума за измененията, с които се предлагаше акцизът върху т. нар. бездимни тютюневи изделия да е същият като за конвенционалните цигари от 1 октомври тази година. В момента налогът върху нагреваемите цигари, сред които на пазара у нас е само продуктът IQOS, е 152 лв. на килограм тютюн. Тоест съизмерим е с налога върху рязания тютюн за пушене. Идеята обаче предизвика недоволство и обвинения в лобизъм в полза на производителите и дистрибуторите на традиционните тюнюневи изделия, а част от подозренията дойдоха от самата управляваща коалиция в лицето на ВМРО. Премиерът Бойко Борисов препоръча поправките да бъдат оттеглени, но депутатите от ГЕРБ и \"Обединени патриоти\" решиха друго - законопроектът да бъде приет на първо четене и да се ремонтира преди окончателното гласуване. То се очаква до края на тази седмица - тоест преди лятната августовска ваканция на Народното събрание.  С новото предложение на Стоянова и компания се предлага акцизът на бездимните цигари да стане какъвто ангажимент поеха от ГЕРБ при разглеждане на първия вариант в бюджетна комисия. Това означава, че  с приемането на закона. Разбира се, това е при условие, че останалите компоненти от цената останат непроменени - разходи, печалба и т.н. Изчисленията са на самия производител \"Филип Морис\". Отпада идеята акцизът да е пропорционален и специфичен - тоест комбинация от налог върху късове цигари и процент от продажната цена, както се облагат обикновените цигари. Предложението увеличението за цигарите без пушек да стане факт от 1 октомври тази година остава валидно, въпреки че от БСП обвиниха ГЕРБ в нарушение на Закона за публичните финанси, според който промени в данъчните ставки не се правят насред текущата бюджетна година. Управляващите обаче нямат намерение да се съобразят и с тази забележка.  iQOS - по-малко вредни ли са за нас и околните? Менда Стоянова и компания са се отказали и от втората промяна в закона за акцизите, която засягаше бирата, единственият мотив за нея бе по-добър контрол. Идеята беше върху всички опаковки на бира с обем над 5 литра задължително да се лепи бандерол. Това щеше да засегне наливните били и т. нар. кегове. По време на дебатите на първо четене в пленарната зала социалистите се обърнаха към ГЕРБ с думите, че са \"посегнали и на наливната бира на хората\". От управляващото мнозинство тогава не отговориха.  Според публикуваните в сайта на парламента предложения за промени между двете четения на законопроекта обаче бирата е оставена на мира - тоест предложено е текстовете за бандероли на кеговете да отпаднат от окончателния вариант на закона.  Бюджетната комисия прие по-висок акциз за бездимните цигари От името на Менда Стоянова обаче се е появило и трето предложение, което няма нищо общо с промените в закона, предложени първоначално. Новият текст засяга вноса и въвеждането на кокс и въглища. Целта е въвеждане на т.нар. метод \"драфт сървей\", като така щяла да се намали административната тежест при този внос. Не става ясно защо тази поправка, която е извън обхвата на законопроекта на първо четене, се появява сега, а не като нов законопроект, каквато би трябвало да е законодателната практика според Правилника за организацията и дейността на Народното събрание.  Комисията по бюджет и финанси ще обсъжда промените в Закона за акцизите и данъчните складове утре. Крайният срок за депозиране на още предложения за промени изтича днес. iQOS - по-малко вредни ли са за нас и околните? Бюджетната комисия прие по-висок акциз за бездимните цигари", "date": "2018.07.23", "title": "\"Пълна промяна\" на закона за акциза. Нагреваемите цигари - над 6 лева"}
{"url": "http://clubz.bg/70932-sled_chumata_ot_yug_idva_druga_ot_sever", "text": "След като избиването на заразените с чума стада от овце и кози в Странджанско е на приключване, от север идва ново бедствие - африканска чума по свинете.  Според Василев проблем е и наличието на само една лаборатория в България, която да прави изследване на африканска чума - напълно недостатъчно. Едно от сдруженията е предало 7 проби за изследване преди 15 дни и още няма отговор от Агенцията по храните, посочи той. Василев запита какво ще се прави, ако започне интензивно отстрелване. Експерти от Еврокомисията - у нас заради чумата по животните Заради опасността от африканска чума по свинете по сухопътната граница между България и Румъния се разчистват терени с цел изграждане на ограда. Тя трябва да спира движението на диви свине от Румъния, където има стотици огнища на заболяването. Ветеринарите в Берковица и района са с повишено внимание, за да не се допусне разпространение. На заседание на общинската епизоотична комисия в Берковица бяха обсъдени предохранителни мерки, съобщи кметът Милчо Доцов. Най-важно е да се регистрират всички свине от домашните стопанства, тъй като в крайните квартали много хора отглеждат по едно-две прасета за собствени нужди. Освен това жителите на града трябва да съобщават за всяка умряла домашна или дива свиня. Открит е дежурен телефон. Министър призна покрай чумата: Има недостатъчно доверие в институциите През миналата седмица шефът на Българската агенция за безопасност на храните (БАБХ) д-р Дамян Илиев разпореди умъртвяване на всички дребни преживни животни и от откритото ново огнище на чума по овце и кози във ферма в ямболското село Болярово и в \"контактните животновъдни обекти\". Край: унищожават всички животни в Шарково, включително на баба Дора Очаква се в Болярово да бъдат взети нови проби от стопанството на Ана Петрова, за да се установи дали наистина има зараза в стадото ѝ от 200 овце, предаде БНР. Очаква се със съгласието на собствениците ветеринарите да вземат от животните им повторни проби, които да потвърдят или да отхвърлят съмнението за чума. Стопаните обаче отказват, тъй като се опасяват от манипулация на изследванията.  По БНТ днес земеделският министър Румен Порожанов ги призова да допуснат екипите да вземат повторни проби и увери, че ще проследи процеса.  Едно разпространение на болестта в по-големи райони създава икономически загуби за цялото овцевъдство в България. В 5 населени места имаме умъртвяване на животните, но в 7 общини имаме спиране на търговията с мляко и месо, посочи министърът. Министерството на земеделието вече води регистър на заразените с чума огнища и оттам качват всяка проба и всяка заповед на сайта на БАБХ. Междувременно в село Шарково започва изплащането на обезщетенията на стопаните, чиито кози и овце бяха умъртвени заради чумата. Фермерите ще получат по около 190 лева за овца или коза. В района се допускат само местни хора, като жандармерия проверява дали са с местна регистрация. Земеделският министър съобщи, че на баба Дора, чието стадо бе избито, било предложено друго стадо от кози от Карловския балкан, но тя отказала. Заплашват баба Дора Стопаните очакват да приключи пълната дезинфекция на оборите, след която започва да тече 21-дневен карантинен период, след който могат отново да имат животни. Ще продължи вземането на проби от животните за изследване на всеки 20 дни. Сега това става в зона от 10 км около огнищата на зараза, но по препоръка на Европейската комисия зоната ще се разшири на 20 километра. До момента липсва цялостна оценка от българските власти колко са щетите от чумата по овцете и козите в Бургаско и Ямболско. Министър призна покрай чумата: Има недостатъчно доверие в институциите Край: унищожават всички животни в Шарково, включително на баба Дора Заплашват баба Дора", "date": "2018.07.23", "title": "След чумата от юг идва друга от север "}
