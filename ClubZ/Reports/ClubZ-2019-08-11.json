{"url": "https://clubz.bg/86528-kak_prokuraturata_se_otvarq_kym_grajdanite", "text": "В началото на седмицата все още неназначеният единствен кандидат за главен прокурор Иван Гешев заговори за това как прокуратурата трябва да се отвори към българските граждани. Повод за това твърдение на Гешев е разкриването на доказателства от досъдебното производство по изтичането на лични данни на 5 млн. български граждани от базата данни на НАП. Прокурори vs \"Капитал\": Внушение е, че подкрепяме Иван Гешев под команда Отново през седмицата Прокурорската колегия на ВСС излиза със следната позиция: Именно поради така изложената просба от страна на Прокурорската колегия на ВСС в настоящия текст ще изложим с цитати доколко виждането на Гешев за отваряне на прокуратурата към обществото съвпада или нарушава конституционни и законови текстове. „Аз не виждам какво могат да попречат определени доказателства, които така и така са явни и се коментират в съдебните заседания. Затова тези доказателства, които представихме, са в един супер минимален обем от това, което има по делото и те са представени в обем, който няма да затрудни бъдещото разследване. Вярвайте ми, дори ежечасно излизат нови доказателства, които при необходимост, за да бъде информирано обществото, когато няма да бъде затруднено разследването, ще бъдат представени на обществото. Това ще стане, защото става въпрос за интереса на над 5 млн. български граждани” разгласяване на материалите по разследването „Чл. 198  (1) Материалите по разследването не могат да се разгласяват без разрешение на прокурора. (2) Когато е необходимо, органът на досъдебното производство предупреждава срещу подпис лицата, които присъстват при извършване на действията по разследването, че не могат да разгласяват без разрешение материалите по делото и в противен случай носят отговорност по чл. 360 от Наказателния кодекс.“ За да не нарушим повелята на Прокурорската колегия на ВСС ще лишим читателя от подробен анализ на изложеното. Очевидно е, че Евгения Станкова е наблюдаващ прокурор по делото, по което Гешев  коментира доказателствата и обещава да бъдат изнесени и нови такива. Очевидно НПК дава това право на наблюдаващия прокурор, но не на Гешев. Нарушението на НПК е основание за търсене на отговорност. „…Прокуратурата се отваря към обществото, прокуратурата показва факти и обстоятелства, които обществото трябва да знае, тоест показва истината (…) явно някой се страхува от истината. Истината е, че прокуратурата дължи обяснение на българските граждани. (…) Поне засега това е разбирането и на ръководството на прокуратурата. “ С изменение на Конституцията от 2015 г. се цели именно прокуратурата да бъде накарана да работи по прозрачен за обществото начин, така щото да не се чудим как по знакови дела някои обвинения са твърде чупливи да издържат в съда, а по други, спрямо далечни на властта лица, прокуратурата е далеч по-усърдна в действията си. А формата на отчетност следва да става пред Народното събрание от страна на главния прокурор. През ноември 2016 г. главният прокурор иска тълкуване на чл. 84, т. 16, изречение второ от Конституцията. Становището на главния прокурор Сотир Цацаров, изразено по тълкувателно дело 15/2016 г., застъпва тезата, че докладите на прокуратурата „биха могли да съдържат обобщени данни за дейността на прокуратурата, включително анализи и констатации за тенденции и процеси. Не би следвало Народното събрание да очаква от главния прокурор доклад за предприетото и установеното от прокуратурата по конкретно наказателно производство или прогноза за бъдещия му край.“ През юни 2017 г. Конституционният съд дава задължително  , според което: „… Докладът по чл. 84, т. 16, изречение второ от Конституцията, не следва да се основава на конкретно наказателно производство, защото по този начин съществува риск от засягане по конституционно недопустим начин независимостта на съдебната власт и до нарушаване на  установения в Конституцията баланс между властите в противоречие с основните принципи на установеното държавно управление, изградено върху конституционния принцип за разделение на властите, съществена гаранция за спазването на който е независимостта на съдебната власт. Това разбиране съвпада и с виждането на Конституционния съд в Решение № 9/2011 г. по дело № 7/2011 г., че „като държавни органи прокуратурата и следствието не трябва да предоставят на народните представители сведения и документи, когато те представляват следствена тайна“. Досъдебната фаза на наказателния процес не е публична и материалите по разследването не могат да бъдат разгласявани без разрешение на наблюдаващия прокурор (чл. 198, ал. 1 НПК).“ Отбелязваме само, че в наказателния процес се издирва обективната истина, прокуратурата е длъжна да събира доказателства и за виновността, и за невинността на подсъдимите. Обикновено прокурорите имат свои твърдения, свързани с обвинението, които се проверяват от съда. Твърденията на прокуратурата нямат предустановеност като „истина“. Възгледите на Гешев за отворената прокуратура някак, ако Прокурорската колегия на ВСС позволи, ни карат да си мислим, че се разминават с възгледите на ръководството, на НПК и на Конституционния съд.", "date": "2019.08.11", "title": "Как прокуратурата \"се отваря\" към гражданите"}
{"url": "https://clubz.bg/86522-slavi_vliza_v_ustata_na_lamqta", "text": "Дали защото човек се асоциира със стадно множество, а различните - с “черна овца”, но за бунтарите винаги има пазар, в политиката или в изкуството. Полезно за оцеляването и социума е да си конформист, трудно е да си бунтар - и тъй като искаме да сме смели, а често не ни стиска, бунтарите ни харесват. Те изкрещяват това, за което тихо роптаем, гневят се, когато ние махаме уморено с ръка и не се боят да са малцинство. Бунтът, антисистемното поведение и говорене винаги продава, все едно дали  бунтарят пее: “Малко момченце намери граната и понатръшка два-три депутата./ Баба и дядо му дали наган, вкъщи напразно очакват Доган” от “Малка политическа” на Каналето - или “Your future dream is a shopping scheme cos i/ I wanna be anarchy!” от Аnarchy In The UK на Sex Pistols. В политиката на XXI век антиистаблишмънт движенията и несистемните играчи вече са тренд, провокиран от бунтовете срещу довчерашните елити в глобален план и нестабилност и напрежение между и в доминантни сили на политическия пазар. Независимо дали става въпрос за Пиратската партия в Исландия, Движението 5 звезди и Лигата, днес управляващи Италия, но изправени пред предсрочни избори, “Атака” в зората си през 2005 г. - или неродената още партия на Слави Трифонов “Няма такава държава”, списъкът е дълъг. Някои блеснаха и затихнаха, като крайнодясната “Златна зора” в Гърция например. Ултранационалистическата формация, родила се в началото на гръцката криза успя да завоюва политическо представителство от 18 места в парламента със своята антимигрантска реторика, но на изборите през юли дори не прескочи прага от 3% с резултат от едва 2,93% от гласовете. Несистемните партии и играчи вече са толкова много, че самите те станаха система, изградиха своя инфраструктура и международни връзки, както направиха евроскептичните формации. Запазена марка на “несистемните” са гневът и възмущението, призивите за радикални промени - защото “политиците не стават”, обещанията, че могат да очовечат политиката, да накарат “ония Горе” да се стреснат и погрижат за “тези Долу” и “народът да живее нормално”. Изобщо това, което си говорим в кръчма, само че изречено на висок глас. Те дават надежди и разпалват страхове, вместо да ги успокояват, засилвайки напрежението сред своите конкуренти - системните формации. Макар че в повечето случаи са мутации на класическото дясно и ляво в краен вариант, или маскирани като антисистемни, каквото беше например Движение “Гергьовден”. Но съдбата на несистемните играчи е една и съща - когато станат част от системата, която (уж) искат да променят, системните се възползват от тях, а ние спираме да ги харесваме и да ги подкрепяме на избори. Спомнете си ранния Волен Сидеров от 2005 г., с кожената тужурка от митингите. Тогава “Атака” влезе за първи път в парламента с 8.93% от гласовете, осигурили ѝ група от 21 депутати, а лидерът ѝ нарече “политически Франкенщайн” бъдещия кабинет на БСП и ДПС. Минаха години и илюзиите на мнозина се изпариха - политическите действия на “Атака” бяха в унисон с интересите на ДПС и магната-депутат Делян Пеевски, а през май 2013 г. “Атака” осигури кворума, за да бъде избран кабинетът на БСП и ДПС с премиер Орешарски. През всичките тези години Сидеров, получил прозвището “златен пръст”, подкрепяше не само БСП и ДПС, но и ГЕРБ, на която партнира и в момента. “Бунтарят” с мегафона смени тужурката със скъпи елегантни костюми и вече е собственик на галерия. На последните парламентарни избори през 2017 г. “Атака”, НФСБ и ВМРО, съюзени в Обединени патриоти, спечелиха малко повече от ранната “Атака” - 9.31%. А сидеровата формация днес е отлъчена от обединението и със затихващи функции. Факт - всеки антисистемен, който влезе в политиката, престава да е такъв и става част от статуквото. Причината е лесна за отгатване: целта на политиците е да печелят избори и затова ще направят всичко, каквото е необходимо. Бъдещата партия на Слави Трифонов изглежда антисистемна по наименованието си и предлага политическа алтернатива, която на пръв поглед прилича на срутване на сегашната политическа и съдебна система. В стилистиката на българския приказен фолклор и сценаристите на Шоуто, можем да кажем, че Трифонов е решил да влезе в устата на ламята, вместо да я убие като свети Георги. Имаше достатъчно възможности да се убеди във втория закон на Нютон - че сила, действаща на системата отвън, води до ускорение на системата. Най-големият аргумент за това е националният референдум, който Шоуто на Слави организира през 2016 г., на който гласуваха 3.4 милиона българи. Изглежда, че толкова им беше писнало от “политическото”, че казаха “да” на мажоритарни избори в два тура, партийна субсидия от 1 лев, 120 вместо 240 депутати и т.н. Само че когато Трифонов стане част от статуквото, разкрития като тези за раздадените неправомерно повече милиони за партийни субсидии ще бъдат тълкувани като “компромати”, а телевизионният му проект “Седем осми” - като подобен на партийната атакистка телевизия Алфа или социалистическата “Българска свободна телевизия”. И ако сега мълчи и оставя камъните да се трупат в двора му, все ще трябва да отговори на въпроси откъде ще се финансира политическият му проект, с кои политически сили ще си партнира и дори харесва ли кандидатурата за главен прокурор (нали предлага обвинител №1 да се избира пряко от народа).  Това е то ламята.", "date": "2019.08.11", "title": "Слави влиза в устата на ламята"}
{"url": "https://clubz.bg/86529-32_zaginali_i_nad_milion_evakuirani_zaradi_supertajfuna_lekima", "text": "Най-малко 32 души загинаха, а над милион бяха принудени да напуснат домовете си заради тайфуна Лекима, който удари Китай, съобщава Би Би Си. Още 20 са обявени за изчезнали. Лекима се разрази в ранните часове на съботната сутрин в Уен Линг, който се намира между Тайван и финансовата столица на Китай Шанхай. Природното бедствие, чиито ветрове достигнаха скорост от 187 км/ч, причини масивно свлачище в провинция Чжъцзян. Общо 2,72 милиона домакинства в Чжъцзян останаха без ток, тъй като силният вятър и дъждът събориха електропроводи. Търговските предприятия, разположени край брега в Чжъцзян, бяха затворени. Министерствтото за управление при кризи предупреди за опасност от пожари, експлозии и изтичане на отровни газове в химическите заводи и петролните рафинерии.   Първоначално бурята беше категоризирана като \"супертайфун\", но малко преди да стигне бреговете силата ѝ започна да отслабва. Хиляди полети бяха отменени като следствие от бедствието, като повечето от тях са били насочени към Шанхай или са щели да излетят оттам.  По-рано китайските власти обявиха код оранжево за опасни ветрове, след като приближаващата буря стана причина за отменянето на полети в Тайван и затварянето на предприятия на острова.  Лекима бавно напредва на север и се очаква да удари и Шанхай, който има над 20 млн. души население.", "date": "2019.08.11", "title": "32 загинали и над милион евакуирани заради супертайфуна Лекима"}
{"url": "https://clubz.bg/86526-symneniq_i_podozreniq_sled_samoubijstvoto_na_epstajn", "text": "ФБР започна разследване на самоубийството на американския финансов магнат Джефри Епстайн, обвинен в сексуален трафик и експлоатация на непълнолетни. Той беше открит мъртъв в килията си във федерален затвор в Манхатън. Медиите в САЩ напомнят, че 66-годишният Епстайн е направил опит да се обеси в килията си на 23 юли и е бил намерен да лежи в безсъзнание на пода. Джефри Епстайн се самоуби На 6 юли финансистът беше арестуван след нов преглед на някога пазеното в тайна споразумение, което финансистът сключи с прокуратурата. Финансистът Джефри Епстайн намерен тежко ранен в килията си През 2008 г. той се призна за виновен пред съда във Флорида. Споразумението тогава сложи край на разследване, което можеше да доведе до доживотен затвор за Епстайн. Вместо това той беше осъден на 13 месеца затвор и трябваше да плати обезщетения на десетки от някогашните си жертви. Финансистът Джефри Епстайн - обвинен в трафик и сексуална експлоатация на непълнолетни Финансистът Джефри Епстайн намерен тежко ранен в килията си Финансистът Джефри Епстайн - обвинен в трафик и сексуална експлоатация на непълнолетни", "date": "2019.08.11", "title": "Съмнения и подозрения след самоубийството на Епстайн"}
{"url": "https://clubz.bg/86524-trymp_napadna_film_kojto_nikoj_oshte_ne_e_gledal_video", "text": "Старата вражда между Холивуд и Доналд Тръмп, тлееща от години, се разгоря отново. Но ако вчера Холивуд, образно казано, хвърли в огъня едно малко, влажно клонче, то президентът направо изля цяла цистерна с бензин. В разгара за призивите за бойкот срещу известна верига фитнес зали, след като стана ясно, че собственикът им финансира кампанията на Тръмп, актьорът Арми Хамър реши да информира последователите си в Туитър: С някои от най-гледаните и доходоносни филми през последните години, „Марвъл” е доста съществена част от Холивуд – част, която помага на Тръмп. Както се оказва – президентът на компанията финансира кампанията на президента  . Но явно Тръмп не вижда нещата по този начин и жестокостта му срещу Холивуд не може да се сломи, както личи от поредната му изява в Туитър, също от вчера:     Защо още преди димът от масовите убийства в Дейтън и Ел Пасо да се е разнесъл, президентът рязко сменя съболезнованията и съчувствието към близките на убитите, с жанра „филмова критика”? Тръмп посрещнат с протести в Дейтън и Ел Пасо Вярно, че Градският съвет на Западен Холивуд гласува за „импийчмънт” на звездата му от известния булевард   – но това беше още през юни. А и Тръмп пише „излизащият филм”. Кой е този филм, предизвикал най-висше президентско негодувание  ? В краткия си критичен отзив Тръмп не споменава името му, но в медиите цари единодушие: „Ловът”, който ще тръгне по кината в САЩ и у нас на 27 септември, е екшън хорър трилър на добре приетия от критиката режисьор Крейг Зобъл, с Хилъри Суонк, Бети Гимбъл, Ема Робъртс и др. В него се проследява историята на дванадесет непознати, наричани в трейлъра „измет“, които мистериозно се събуждат на горска полянка, без да имат представа как са се оказали там. Те откриват, че са избрани за плячка в ловна игра, създадена от представители на свръхбогатия елит. Ловците се събират, за да ловуват срещу заплащане на отдалечено място, наречено Имението, но сами се превръщат в дивеч, когато една от преследваните им отвръща и започва да ги избива един по един.   Изглежда две думи от трейлъра автоматично са подали у Тръмп сигнал за атака – „елит” и „измет” – особено втората. Тя бе използвана от Хилъри Клинтън в предизборната ѝ кампания през 2016 г., с която тя описа част от привържениците на своя опонент. На среща за събиране на средства с представители на ЛГБТ общността на 9 септември 2016 г. тя казва: На следващия ден Хилъри Клинтън се извини за думата, но преди, по време и след изборите през 2016-а Тръмп я взе на въоръжение и многократно я използва срещу нея. Много негови привърженици приеха лично определението „измет” и започваха с гордост да носят тениски с надписи „Измет” и „Неспасяема измет”. Някои журналисти и политически анализатори се запитаха дали тази дума не е изиграла решителна роля за изхода на изборите. В книгата си от 2017 г. „Какво се случи” Клинтън признава, че това е един от факторите за загубата ѝ. Въпреки че думата не беше много популярна и отначало много хора не бяха сигурни какво точно означава и медиите трябваше да обясняват. Речникът „Мериам-Уебстър“ определя прилагателнато  e така:   Като синоними са посочени  . Според Тод Старнс, водещ във „Фокс”, от трейлъра ставало ясно, че в „Ловът” „елитите” избиват „изметта” и според него това е  , призив, насочен срещу привържениците на президента и противниците на аборта. В трейлъра на „Ловът” не се споменават политически идеологии нито Тръмп. Разследване на „Холивуд Рипъртър” е установило, че ранна версия на сценария е била озаглавена „Red State Vs. Blue State“   и там богатите ловци са описани като расисти и привърженици на забраната на абортите. Но въпреки подозренията, появили се в някои консервативни издания, по нищо не личало, че героите са привърженици на Тръмп. След като уточниха, че филмът е сатира, отразяваща сериозни социални проблеми, разпространителите на филма от „Юнивърсъл” спряха да коментират повече. Междувременно продуцентите на „Ловът“ прекратиха временно рекламната кампания на филма още на 7 август – в знак на уважение към загиналите в Дейтън и Ел Пасо, където двама американски терористи си устроиха истински, а не филмов лов на хора. През това време „Фокс” и Тръмп тръгват в атака срещу филм, който още никой не е гледал.    ", "date": "2019.08.11", "title": "Тръмп нападна филм, който никой още не е гледал (видео)"}
{"url": "https://clubz.bg/86525-koj_moje_da_spre_salvini", "text": "Матео Салвини става министър-председател, избира се пропутински президент, управлява с партия дори по-дясна от неговата собствена и се противопоставя на Брюксел до степен да извади Италия от еврото. Това е кошмарният сценарий за политическия истаблишмънт на Европа след решението на Салвини да предизвика падането на сегашното италианско правителство. И това със сигурност не може да бъде изключено, пише   в свой коментар. Партията „Лига“ на Салвини се намира високо в проучванията на общественото мнение, а противниците му са в безпорядък. След нови избори той може да успее да състави правителство с крайно десните Братя на Италия, партия, която не крие възхищението си от фашисткото минало на страната.Но понякога нещата не се оказват така, както са предвидени. Не толкова отдавна Стив Банън, бившият главен стратег на Доналд Тръмп, заяви, че настоящото правителство на популистите отдясно („Лига“) и отляво (Движението „Пет Звезди“) представлява бъдещето на европейската политика. Сега изглежда, че то скоро ще бъде нещо от миналото, отбелязва изданието. Салвини: Надявам се никой да не \"преметне\" италианците", "date": "2019.08.11", "title": "Кой може да спре Салвини"}
{"url": "https://clubz.bg/86530-otnovo_i_otnovo_obisk_v_studioto_na_navalni_i_aresti", "text": "Руската полиция задържа днес най-малко четирима души при обиск в студиото на опозиционния лидер Алексей Навални, предаде ТАСС, съобщава БТА Новината бе съобщена за агенцията от адвокат Владимир Воронин, който представлява интересите на Фонда за борба с корупцията (ФБК), основан от известния блогър и опозиционер. Според Павел Чиков, ръководител на правозащитната организация \"Агора\", чиито адвокати също оказват правна помощ на сътрудниците на ФБК, вече са задържани девет души. След края на следствените действия задържаните ще бъдат отведени за разпит в Следствения комитет на Руската федерация, отбеляза Чиков. Протестиращ в Москва: Дори в СССР е имало повече свобода Сега Навални е в ареста за нарушаване на законодателството за провеждане на демонстрации, след като призоваваше хората да протестират в Москва заради изключването на опозиционни кандидати от участие в местните избори следващия месец. Руските власти разследват Навални за пране на пари В разрешена демонстрация в руската столица в събота се включиха близо 50 000 души, съобщи по-рано Франс прес. Блокираха сметки на Навални Руската полиция е задържала при опозиционните протести 245 човека, 146 от които в Москва, предаде Ройтерс, като се позова на независим монитор. Министерството на вътрешните работи съобщи за 136 арестувани за участие в неразрешени акции, които опозиционери провели в центъра на столицата след съгласувания митинг-концерт в подкрепа на нерегистрирани кандидати за участие в изборите за местен парламент. Те са били задържани за различни правонарушения, каза пресслужбата на руското МВР, цитирана от ТАСС. Руските власти разследват Навални за пране на пари Блокираха сметки на Навални", "date": "2019.08.11", "title": "Отново и отново: обиск в студиото на Навални и арести"}
{"url": "https://clubz.bg/86533-rumyncite_na_protest_korupciqta_ubiva_i_kradci", "text": "Десетки хиляди души участваха в протести срещу румънското правителство в центъра на Букурещ през изминатата нощ, съобщи ДПА, информира БТА. Демонстрантите в румънската столица скандираха \"Долу правителството!\", \"Корупцията убива\" и \"Крадци!\", информира румънският новинарски портал хотнюз (hotnews.ro).  Протестите отбелязват годишнината от демонстрациите преди година. Те отново са насочени срещу некомпетентното и корумпирано правителство, както и срещу опита на управляващите да отслабят правосъдната система в борбата срещу корупцията. Румъния прати в затвора най-влиятелния си политик По данни на хотнюз около 25 хиляди души са участвали в протеста.  Демонстрацията се състоя една година след миналогодишен протест, по време на който протестиращите опитаха да нахлуят в сградата на правителството. Полицията тогава приложи насилствени мерки срещу протестиращите, като бяха ранени над 400 души, припомня ДПА.", "date": "2019.08.11", "title": "Румънците на протест: \"Корупцията убива\" и \"Крадци\""}
{"url": "https://clubz.bg/86534-tesla_na_syd_za_izmama_s_kapaciteta_na_bateriite", "text": "Собственик на кола Tesla заведе дело срещу компанията за електромобили в САЩ. Той твърди, че батерията в по-старите модели е изкуствено ограничена през софтуера, съобщи Ройтерс. Според иска, заведен в Калифорния, за да си спестят отстраняването на дефектни батерии, хората на Илън Мъск са ограничили чрез актуализация на софтуера пробега, който колите имат. Tesla ще идва сама при повикване в САЩ Става дума основно за по-старите модели Model S и X, но е казус, който все пак засяга хиляди потребители по света. Спадът е с до 64 км пробег, което не е малко, когато целият пробег е между 400 и 500 км на пълна батерия. Казусът със софтуерни ограничение започна по-рано тази година, след като Model S се запали в Хонконг - нещо, което се случва дори с висококапацитетните батерии на смартфони. От Tesla обявиха, че ще вземат мерки именно с промени в компютърното управление на колата. Ищецът Дейвид Расмусен, купил кола през 2014 г., е загубил около 8 kWh от обема на батерията. Това обаче било нормална деградация - според Tesla. Самоуправляваща се Tesla блъсна руски робот (ВИДЕО) Но в интернет собствениците на тези автомобили не са съгласни и оплакванията са много. Голяма опасност за Tesla би бил не един иск, а множество, в добавка, клиентите, закупили от по-ранните (и скъпи) модели на електромобила обикновено са и по-заможни и могат да си позволят съдебна битка. Самоуправляваща се Tesla блъсна руски робот (ВИДЕО)", "date": "2019.08.11", "title": "Tesla на съд за измама с капацитета на батериите"}
{"url": "https://clubz.bg/86531-mesoto_i_v_germaniq_neizbejno_shte_poskypne", "text": "Евтиното месо няма как да е качествено, казват германските месопроизводители, и настояват да поскъпне. Политиците на свой ред охотно подхващат темата, защото засяга всички. Министърката на земеделието Юлия Кльокнер е против исканото повишение на ДДС върху месото, но не предлага алтернативи. Казва нещо, което може да се тълкува всякак – източник на приходите да не е увеличението на данъците, а „поставянето на акценти“. И, естествено, никой не разбира какво има предвид. Привърженици на увеличението на ДДС за месото в Германия са политиците от всички партии. Зелените са особено настоятелни и подчертават, че допълнителните приходи от този данък би трябвало да се вложат в благоденствието на животните. Пък и има някои германски странности, като например, че данъкът за месото е само седем процента, докато за овесеното мляко е 19. Германският Съюз за защита на животните наскоро поиска въвеждането на данък за отглеждането на животни, който би позволил да им се осигурят по-добри условия. Някои политици възприеха идеята, защото за въпросните по-добри условия трябват пари, които земеделските стопани не биха могли да осигурят сами без помощта на държавата. Но въпросът, както обичайно, има поне две страни – Съюзът на германските земеделци е на мнението, че дебатите са повърхностни и настоява за стратегия по отношение на отглеждането на животни. Пък и повишаването на данъка би било напразно, ако правилата за реформиране на кочини и обори продължават да се натъкват на блокада от страна на властите. Парадоксът е следният, както го формулират земеделците: „Няма смисъл да се инвестира в добруването на животните или в защитата на климата, ако германските производители продължават да се възползват от покупката на месо от други държави-членки на ЕС, където благоденствието на животните не е приоритет. „Има нужда от ясно обозначение как се отглеждат“, настояват от Съюза. Обаче какво да се прави с купувачите, които нямат възможност да си позволят месо, отгледано в лукс? За това са се загрижили от Съюза на германските месопреработватели, които на свой ред апелират цените да не се повишават произволно. Месопроизводителите от своя страна питат защо да се налага само данък върху свърхемисиите въглероден двуокис, а не и върху месото, надявайки се техните проблеми да влезат в политическия дневен ред. Дали би било смислено да се оскъпява месото в името на благоденствието на животните, питат не без основание медиите. И цитират политиците, от които ХДС, например, смята, че подобен данък може да е конструктивно предложение. Но приходите трябва непременно да се инвестират в подобряването на условията за живот на животните. Алберт Щегман от Християндемократическия съюз сравнява нещата с необходимостта да се модернизират железниците и казва „Всичко си има цена“. Социалдемократите са на мнението, че повишаването на данъка ще накара и потребителите да се замислят за какво плащат. А Зелените естествено са най-плътно за по-добрия живот на животните. „Не е ясно защо месото се облага със седем процента, а овесеното мляко с 19“, подчертава техният представител Фридрих Остендорф. Принципните изчисления за сумите, на които би възлязло преустройството на оборите в Германия така, че да осигуряват максимално благоденствие на животните, е между три и пет милиарда евро. Респективно - може да се направи и изплати. Но левите, либералите и популистите от партията \"Алтернатива за Германия\" са против – щом социално слабите също ще трябва да плащат повече, щом по-високите цени ще изтласкат германското месо от пазара и щом не се въвежда масово печатът за „щастливо“ отгледани животни, който някои вериги супермаркети вече прилагат. Дали скоро няма да купувам пържола с родословно дърво, неизбежно се питам в този ред на мисли? От първи април насам потребителите имат възможността да установят как точно е отгледано месото, което купуват. По опаковките има печати „От обор“, „От обор плюс“, „Свободно пасбище“ или нещо още по-забележително. Степените са четири и зависят от мястото, с което разполага съответното прасе или друго животно – в първите две много малко (във втората едва колкото стандартен лист хартия А-4), едва в третата получава повече пространство и въздух.  Представително за Германия проучване сочи, че половината от потребителите над 14 години са готови да плащат с 20 процента повече за месото, което купуват, ако животните преди това са живяли по-добре, отколкото препоръчват предписанията. А почти една четвърт заявяват, че биха плащали за това и двойно.", "date": "2019.08.11", "title": "Месото и в Германия неизбежно ще поскъпне"}
{"url": "https://clubz.bg/86532-borisov_tyrsim_kak_da_dokarame_gaz_ot_turkmenistan_prez_rusiq_za_balkan_video", "text": "Търсим начин природният газ от Туркменистан да достигне до България, каза пред журналисти в курорта \"Аваза\" в централноазиатската държава премиерът Бойко Борисов. Той е на тридневно посещение в Туркменистан от 10 до 12 август. Каспийско море е екологична зона, през която не може да минава газопровод, макар че е разрешена за прокарване на петролопровод.  Същевременно Туркменистан е сред държавите в света с най-големи газови находища, на трето място мисля ( ), че е. От газта бензин правят, екологичен, разясни той. И допълни: Искаме да намерим начин, и за това утре ще говорим и с руския премиер Димитрий Медведев, да прекарваме през Русия природен газ от Туркменистан за нашия газов хъб \"Балкан\". Водят се преговори с инвеститор от Южна Корея, но той не е в областта на автомобилостроенето. В тази инвестиция сме в състезание с няколко държави и затова нищо не мога да съобщя още, каза министърът на икономиката Емил Караниколов. Все още сме в състезанието за изграждане на завода на \"Фолксваген\" в България, добави той. Борисов пристигна в Туркменистан, среща се с Медведев Премиерът Бойко Бориков и министри от кабинета , които са в българската делегация, разгледаха днес Каспийската изложба за иновативни технологии, която беше открита днес в курорта \"Аваза\" в Туркменистан. По-късно днес министри от кабинета ще участват в Четвъртата сесия на Междуправителствената българо-туркменистанска комисия за икономическо сътрудничество.  По-късно в неделя премиерът ни се срещна и с президента на Туркменистан Гурбангули Бердимухамедов. България и и Туркменистан ще развият още икономическите и дипломатическите си отношения, съобщи пред журналисти днес премиерът Бойко Борисов след срещата си с президента на Туркменистан Гурбангули Бердимухамедов.  Като първа стъпка се предвижда двете икономически министерства да изпратят по един служител съответно в Ахшабад и в София, а след това  могат да се открият генерални консулства и дори посолства, каза Борисов. Сега за връзките на България с Туркменистан отговоря посланикът ни в Баку, а от страна на Туркменистан - техният посланик в Москва, уточни премиерът.  Транспортните коридори минават от Китай до България, включително и през Туркменистан. Страната изнася 5 млрд. куб.м годишно природен газ за Русия и други количества за Афганистан, Пакистан и Индия, каза Борисов. Ние сме в отлични взаимоотношения с всички страни от Каспийския регион, като например от Азербайджан ще доставяме 1.2-1.3 млрд. куб.м природен газ, каза Борисов. Туркменистан е третата страна в света по залежи на природен газ, като известна част не обявява - те имат находище с 29 000 милиарда кубически метра природен газ, каза Борисов. Днес с президента Бердимухамедов и утре с руския премиер Дмитрий Медведев обсъждаме възможностите за суапови сделки, за да осигурим от Туркменистан природен газ за нашия газов хъб \"Балкан\", допълни Борисов.  \n\tМирът в региона е изключително важен, а Туркменистан пази неутралитет и затова е така успешен, посочи българският премиер. Винаги съм работил на принципа на взаимния интерес, каза Борисов, цитиран от БТА. Да се търсят повече пазари и да се продава повече газ не е в ущърб на руската страна, но глобалните сили търсят контрол, макар и това да не се изрича - виждате, че единствените газопроводи са към Русия, а другите се строят, допълни той. В момента отношенията ни са добри и затова представяме своя газоразпределител \"Балкан\", защото в западна посока България е най-близо до Туркменистан. Ние сме в много добри отношения и с Турция, така че имаме големи възможности, добави Борисов. \n\t Ще предам на президента Румен Радев поздравите на Гурбангули Бердимухамедов и се надявам той да дойде на посещение в България в началото на следващата година, каза Борисов. Тогава се надявам да подпишем поне четири-пет документа. Още следващия месец техни министри ще дойдат в България, за да се запознаят с възможностите за развитие на отношенията, посочи премиерът.  Българска делегация начело с премиера Бойко Борисов присъства на Каспийски икономически форум в курорта \"Аваза\" и същевременно четирима български министри участват в Междуправителствена българо-туркменистанска комисия за икономическо сътрудничество. В понеделник Борисов ще участва в Първия каспийски икономически форум и се очаква да се срещне с премиера на Русия Димитрий Медведев. По конституция Туркменистан е президентска република, в нея има автократично управление, като тя е сред държавите в света с най-големи нарушения на човешките права. След смъртта на Сапамурат Ниязов, известен още и като Туркменбаши (има и град на негово име) през 2007 г. в една от най-затворените към света централноазиатски постсъветски държави, на престола в президентството идва Гурбангули Бердимухамедов. Сред по-забавните (но само за наблюдатели извън страната) черти от неговата дейност са склонността му да се изявява чрез пеене. Обект на гротескния култ към личността, установен още по времето на Ниязов, сега е наследникът му Бердимухамедов.  Той се явява не само президент на Туркменистан, но и министър-председател, армейски генерал, доктор на медицинските и икономическите науки, и носи титлата \"Аркадаг\", което означава \"Покровител\" (на нацията). На различни места в столицата Ашхабад се издигат златни паметници на Туркменбаши. Има и конна статуя на неговия приемник Гурбангули Бердимухамедов, която е висока 21 метра и е позлатена.", "date": "2019.08.11", "title": "Борисов: Търсим как да докараме газ от Туркменистан през Русия за \"Балкан\" (ВИДЕО)"}
{"url": "https://clubz.bg/86480-svetyt_chaka_noviq_album_na_tool_audio", "text": "След 13 години пауза Tool обяви официално световната премиера на своя пети албум   – 30 август. Сега момчетата направиха премиерата и на едноименния сингъл Fear Inoculum, съобщава Z Rock. Парчето - ако може да бъде наречено така - е дълго 10 мин. 22 сек. В тон с афинитета си да променят облика на традиционните физически музикални продукти, носителите на награда \"Грами\" издават лимитирана делукс CD версия на най-дългоочаквания албум за 2019. Колекционерската версия на албума, разработен от Адам Джоунс, съдържа за сваляне на дигитално съдържание. По музикалната обработка на 85-минутния албум, продуциран от Tool, работи Джо Барези, чието дело е и Цветя от края на 80-те. Рокът Made in BG на едно място (видео) Само преди дни пък бандата обнародва и корицата на  ългоочакваният нов албум ще се състои  а общата му дължина ще бъде осемдесет и пет минути. Обявяването на новия сингъл се случва броени дни, след като бандата от Лос Анджелис пусна за първи път в дигиталните платформи част от своите предишни албуми:   и  . В първите 48 часа след издаването те събраха повече от 20 милиона стрийма и така бандата взе цели 5 позиции в класацията на iTunes Top 10 Albums.", "date": "2019.08.11", "title": "Светът чака новия албум на Tool (АУДИО)"}
{"url": "https://clubz.bg/86472-te_go_vyzdignaha_svinegnqv_shte_go_svali", "text": "Чумата по свинете започна да се развива каскадно. От сериозен стопански проблем, който беше подценен още миналата година, премина стихийно в икономическа катастрофа за цял един сектор, формира представите за огромен корупционен скандал, за да достигне следващия етап - на политическа криза.  Идват нови избори. Резултатите от евровота закрепиха паянтовата конструкция на управляващото мнозинство. Но то е изправено пред ново сътресение. Все още не е толкова видимо, но местни политически стопанства на ГЕРБ, които доскоро бяха управлявани от прокудения Цветан Цветанов, отказват да се съобразят с решения на партийния лидер Бойко Борисов. И не е изключено партията му да претърпи втория голям удар след загубата на президентските избори. За първи път от много време насам във важна изборна година имаме гражданско недоволство, което клокочи не на „жълтите павета“, а там, където на 27 октомври ще има местни избори. И за първи път от много време насам българинът от малките населени места живее с усещането, че някой му отнема от личната собственост. Това не е онзи гласоподавател от градската десница, който е готов да даде 12 лева за бургер и 5 лева за претенциозно крафт пиво. А онзи, който всеки ден скубе трева, заделя десятък от месечната си заплата за фураж, кръщава с мили имена животно, което по Коледа ще събере цялата фамилия и половината махала, за да отпразнуват чрез заколение живота. Една част от българското общество е изправено пред истинското усещане за катастрофа. Това не е същото като микроинфаркта с КТБ – банката, която беше разфасована от войната между отделни бизнесфракции, а дълговете ѝ платени от общата каса на данъкоплатците. Не е и като организираното източване на вечния проект АЕЦ „Белене“. Нито „политическата“ самолетна сделка за над 2 млрд. лева, с които властта си купи още две години комфорт.  В опит да овладее имиджовата криза земеделската министърка Десислава Танева обеща да има промени в Българската агенция за безопасност на храните (БАБХ), спомена дори за кадрови смени. Журналистическите разкрития на Генка Шикерова за злоупотреби за милиони левове в тази агенция, които са ставали вероятно със знанието на шефа й Дамян Илиев, прокурорската проверка – всичко това ще се пише не на някой друг, а лично на сметката на Бойко Борисов. Както свиневъдите излязоха с прасетата си да го подкрепят през 2013 г., така същият този свинегняв ще стигне до него.  Покрай този катастрофичен сюжет обаче ГЕРБ е изправена и пред структурен проблем. Бойко Борисов може и да изнесе кампанията за евровота на раменете си с обиколките на живо от джипката по села и паланки. Но местните избори са друга бира.  Показа го структурата на ГЕРБ в Русе, където само за няколко дни станаха невиждани неща – местните се разбунтуваха. Общинcкoтo ръкoвoдcтвo излезе c дeклaрaция cрeщу рeшeниeтo нa Изпълнитeлнaтa кoмиcия дa cвaли oт лидeрcкoтo мяcтo кмeтa нa грaдa Плaмeн Cтoилoв и нa нeгoвo мяcтo да бъде назначен бизнecмeнът Рoceн Дacкaлoв, който допреди това дори не е бил член на ГЕРБ. И това е само началото, защото голяма част от структурите в страната продължават да бъдат лоялни на друг. Почти цяло десетилетие Цветан Цветанов ръководеше задкулисието на \"българските избори\" – това, което публиката не винаги успява да види. Изборът на верните кандидати, работата с местните „електорални инфлуенсъри“, мобилизацията на партийни звена, общински и полицейски структури, създаването на местни медийни лобита. Know how, което Цветанов взе със себе си, и го направи това, което беше и което ще бъде. ГЕРБ е изправена пред голямото предизвикателство да премине нов период на вътрешно самопрочистване. Като управляваща партия ще трябва да овладее кризата с африканската чума, да остане \"суха\" от водевила с избора на нов главен прокурор. И няма как при всички тези фактори \"машината за избори\" да не се счупи. Въпросът е кои градове ще бъдат загубени и в чии ръце ще отидат. Невинаги късметът БСП да ти е опозиция води до истинска победа.     ", "date": "2019.08.11", "title": "Те го въздигнаха, свинегняв ще го свали"}
{"url": "https://clubz.bg/86537-roskomnadzor_kym_google_youtube_da_spre_da_reklamira_nezakonni_akcii", "text": "Руските власти поискаха от компанията Google да прекрати използването на платформата  YouTube за \"рекламиране на незаконни акции\", съобщава БТА. Държавният орган за надзор на телекомуникационния сектор Роскомнадзор съобщи, че е изпратил писмо до американския интернет гигант. В събота десетки хиляди хора се включиха в най-големите политически протести в Русия през последните осем години, за да призоват за свободни и честни местни избори в столицата Москва другия месец, отбелязва \"Ройтерс\". Москва си намери виновници за протестите: US посолството, \"Дойче веле\" и британските медии \"Роскомнадзор\" предупреди Google, че ако не изпълни искането, това ще бъде възприето като намеса в суверенните работи на Русия и оказване на враждебно влияние. Протестиращ в Москва: Дори в СССР е имало повече свобода По-рано днес Андрей Климов, заместник-председател на комисията на Съвета на Федерацията по международните работи в горната камара на руския парламент, заяви, че чуждестранни сили са използвали YouTube, за да манипулират участниците в протеста в събота в Москва. Климов е и председател на временната комисия за защита на държавния суверенитет и предотвратяване на намеса във вътрешните работи на Русия. Преди дни МВнР на Русия имаше остри реакции към американското посолство в Москва, британските медии и \"Дойче веле\", които настроивали към протести гражданите на страната и така се намесвали във вътрешните ѝ работи.  Протестиращ в Москва: Дори в СССР е имало повече свобода", "date": "2019.08.11", "title": "Роскомнадзор към Google:  Youtube да спре да рекламира незаконни акции"}
{"url": "https://clubz.bg/86539-premieryt_napravihme_si_ogromna_reklama_s_folksvagen", "text": "Премиерът Бойко Борисов днес обяви, че около сделката за изграждането на завод на \"Фолксваген\" България си е направила огромна реклама по света. \"Това, което положихме като усилия за \"Фолксваген\", виждал съм статии на икономисти, с добрата работа на правителството, на отделните министри си направихме, без да го искаме, огромна реклама в света\", обяви Борисов от Туркменистан. До дни германският автомобилен концерн трябва да обяви официално дали избира Турция или България за новия си завод, като още преди около месец в редица немски издания се появиха ивформации, че решението всъщност силно клони към съседната ни държава. Борисов: България дава всичко от себе си, за да спечели \"Фолксваген\" Борисов реши да превърнем предполагаемото поражение в актив като се аргументира за своето твърдение така: \"Защото когато най-големият концерн в Европа се колебае месеци наред при условията, дадени в Турция, които ние като държава членка на ЕС, не можем да дадем, защото имаме правила, и сме останали и продължава спорът в Германия коя е по-добрата дестинация, това ни направи огромна реклама\". Борисов: Търсим как да докараме газ от Туркменистан през Русия за \"Балкан\" (ВИДЕО) Той продължи със саморекламата: \"250 завода за авточасти имаме в България, интересът е голям, дори и да не стане с \"Фолкваген\", макар че продължавам да съм оптимист, интересът продължава да е голям, ние ще имаме завод за автомобили, това мога да ви го гарантирам\", каза той пред журналисти. По-рано той обяви, че през септември се чакала инвестиция от Южна Корея за 1,5 млрд. долара. Не ставало дума за \"Хюндай\", а за най-големия завод за акумулаторни батерии в азиатската държава, уточни след това българският премиер. \"За септември се готвим, в момента те са в София\", каза той без повече подробности. Вмъкна и забележка за автомобилния парк в Туркменистан: \"Ладите тук са подменени само с мерцедеси и съм си уговорил един ключ да ми оставят, ще се разхода малко да поразгледам\". Борисов коментира и отношенията с Турция в конкуренция за завода на германския автомобилен гигант. \"Турция е наш стратегически партньор и съсед, с огромна икономика, със скъсано споразумение с ЕС за бежанците, за наше най-голямо съжаление. Много големи герои политици има в България, които подскачат и говорят смело. България е поставена под огромен риск, така че ние предлагаме просто по-добри бизнес условия и конкурентно като между партьнори се борим за нашия интерес, като спазваме правилата на играта, без задкулисни действия, от които да се възползваме. Трябва да сме истински конкуренти, но и приятели. Докато съм аз ще имаме приятелски отношения с всички съседи\", каза той и изтъкна, че турската страна спазвала коректно споразумението с България за бежанците. Борисов: Търсим как да докараме газ от Туркменистан през Русия за \"Балкан\" (ВИДЕО)", "date": "2019.08.11", "title": "Премиерът: Направихме си огромна реклама с \"Фолксваген\""}
{"url": "https://clubz.bg/86535-karakachanov_do_kraq_na_godinata_trqbva_da_ima_dogovor_za_novi_patrulni_korabi_za_820_mln_lv", "text": "До края на годината трябва да имаме сключен договор за строежа на нови патрулни кораби за Военноморските сили, каза днес във Варна министърът на отбраната Красимир Каракачанов, цитиран от БТА. Той припомни, че стойността на проекта е 820 милиона лева без ДДС, а към изпълнението му проявяват интерес три фирми от България, Германия и Италия. Министърът на отбраната беше във Варна за тържествата по случай 140-годишнината на Военноморските сили. През последните няколко години се работи непрекъснато за подобряване на социалния статус на военнослужещите, допълни Каракачанов. По думите му ще бъде направено всичко възможно повишение на заплатите с 10 процента да има и през 2020 г.  За големия проект за сухопътните войски министърът посочи, че вече са изпратени писма до 4-те фирми, които проявяват интерес. Очаква се те да представят своите оферти. По думите на Каракачанов, ако всичко се движи по план, проектът може да бъде финализиран до април 2020 г. Обсъжда се вариант Военноморските сили да получат възможност да придобият още минни ловци, втора ръка, допълни командирът на военния флот контраадмирал Кирил Михайлов. Според него това ще позволи на военните моряци продължително изпълнение на задачите им. Михайлов уточни, че обикновено във флота се поддържат три кораба от един клас. ВМС вече имат един - \"Цибър\", затова имат нужда от още два минни ловци. \"Завършването на доброволна военна служба ще дава предимство за постъпване на работа в структурите за сигурност\", каза Каракачанов. Той обясни, че идеята за доброволна военна служба е стара, а законът вече е готов. По думите на министъра той е минал през всички нива на обсъждане в Министерството на отбраната и трябва да бъде внесен в парламента. \"В текста се предвижда хората, които проявят желание да получат военна подготовка - за 3, 6 или 9 месеца, да бъдат зачислявани към резерва. \"С тази подготовка те ще имат защитата на закона, че работодателите няма да нарушат кариерното им развитие. От друга страна, ще се дадат определени предимства на хората, които доброволно са се обучили за военнослужещи по отношение на възможностите, когато постъпват на работа в полиция и другите структури за сигурност. Тези, които са минали през доброволна военна служба ще имат предимство пред останалите\" , обясни Каракачанов, цитиран от радио \"Фокус\" - Варна. Лидерът на ВМРО коментира и предстоящите местни избори. По думите му, най-вероятно коалицията на патриотите ще има съвместни кандидати. Що се отнася до Варна, обаче, Красимир Каракачанов заяви, че още е рано да се коментират възможностите. Според него повече яснота ще има около 6 септември, в началото на активния политически сезон. ", "date": "2019.08.11", "title": "Каракачанов: До края на годината трябва да има договор за нови патрулни кораби за 820 млн. лв."}
{"url": "https://clubz.bg/86523-naprejenie_na_gejparad_v_polsha", "text": "Гей парад с 2000 участници се проведе в централния полски град Плоцк под обидите на стотина националисти и футболни фенове и при солидно полицейско присъствие, предаде Франс прес. \n\tАгенцията отбелязва, че два месеца преди парламентарните избори в Полша на 13 октомври въпросът за правата на хората с нетрадиционна сексуална ориентация има силно присъствие в политическите дебати в страната. Управляващата националистическа партия \"Право и справедливост\", близка до влиятелната в страната консервативна Католическа църква, се опитва да мобилизира своя електорат, \"яхвайки\" опозицията срещу ЛГБТ общността. Евродепутатът Роберт Бедрон, лидер на либералната опозиционна партия \"Вьосна\" (\"Пролет\") и първият виден полски политик, признал, че е хомосексуалист, се включи в гей парада в Плоцк, на около 100 километра западно от столицата Варшава. Сред участниците бяха още двама членове на Европейския парламент - британката Джули Уорд и германецът Расмус Андрезен. \"Тук е Полша, а не Брюксел, тук не подкрепяме отклоненията\", им отвърнаха събрали се младежи противници на гей парада. Те бяха насърчавани от оратор, който предупреди, че \"лозунгите за равенство и толерантност са просто празни приказки\" за прикриване на разпространението на \"ЛГБТ идеологията\". \n\tПроявата премина при сериозно полицейско присъствие, след като в интернет се разпространиха призиви на крайната десница за физическа саморазправа с участниците. Преди три седмици гей парад в източния полски град Бялисток бе нападнат от футболни фенове. \n\tОколо 3000 души се събраха междувременно в южния полски град Краков пред резиденцията на архиепископ Марек Йендрашевски, за да изразят подкрепата си за него. На 1 август в своя проповед той нарече движението за права на ЛГБТ общността \"чумата на дъгата\", като уточни, че няма предвид хора, а тяхната \"идеология\". \n\tМеждувременно в съседна Чехия днес се проведе гей парад в столицата Прага, в който се включиха около 30 000 души, съобщиха организаторите, позовавайки се на полицията.", "date": "2019.08.11", "title": "Напрежение на гейпарад в Полша"}
{"url": "https://clubz.bg/86536-tq_znae_zashto_pee_pticata_v_kletka", "text": "Тя има девет автобиографии и с първата от тях се превръща в знаме на активистите по цял свят, които се борят за правата на жените. Алиша Кийс я нарича „ренесансова жена“, а Опра Уинфри я определя като свой ментор. Най-позната е с поезията си – но дълго време писането не е главното занимание в живота ѝ. Преди това работи като готвачка, танцьорка, актриса, сервитьорка, проститутка, редактор на вестник на английски език в Египет, певица, участвала е в операта „Порги и Бес“… Истинското ѝ име е Маргарит Ани Джонсън, а псевдонимът Мая Анджелоу   се появява за пръв път през 1950-а, като обединява прякора ѝ от детството и фамилията на тогавашния ѝ съпруг. Преди година излезе първата ѝ книга на български език – „Мама и аз, и мама“. А днес в родните книжарници вече е налична и дебютната ѝ, прочутата „Знам защо пее птицата в клетка“  . И двете са издадени от „Лист“. В нея Мая Анджелоу разказва своята история. Много преди движенията   и   да хвърлят светлина върху секстормоза, тя пише за собствения си сблъсък със сексуалното насилие. Книгата описва как приятелят на майка ѝ изнасилва Маргарит, когато е 7-годишна. По-късно той е осъден и вкаран в затвора, след освобождаването си е пребит до смърт, най-вероятно от нейни роднини – но тази поредица от нещастия докарва такава травма на Анджелоу, че за пет години тя престава да говори. Проговаря отново на тринайсет, а на петнайсет вече е майка на син. Заради сцената с изнасилването книгата е забранена на редица места, но според Анджелоу тя дала кураж на много жертви на подобна ситуация. Нещо повече – смелостта ѝ се превръща в символ за милиони жени по света. Заглавието „Знам защо пее птицата в клетка“ е от стихотворението „Съпричастие” на Пол Лорънс Дънбар. Мая Анджелоу посвещава книгата на сина си  .", "date": "2019.08.11", "title": "Тя знае защо пее птицата в клетка"}
{"url": "https://clubz.bg/86540-kompozitor_obvinqva_lejdi_gaga_che_e_izplagiatstvala_shallow_video", "text": "Лейди Гага е обвинена в плагиатство на песента \"Shallow\" от филма \"Роди се звезда\", в който участва с Брадли Купър. Слабо известният досега композитор Стив Ронсън ще съди за „милиони и милиони долари“ Лейди Гага, съобщават медиите в САЩ. Певицата спечели и \"Оскар\" точно за тази песен, която се превърна в огромен хит. Лейди Гага: Социалните медии са тоалетната на интернет Той твърди, че „Shallow“ съдържа заимстван музикален елемент. Ронсън открил аналогично звучащия елемент в три ноти от песента си \"Almost\", издадена през 2012 г. За \"Оскар\": Лейди Гага и Брадли Купър издухаха света с невероятна Shallow (ВИДЕО) Адвокатът на Лейди Гага заяви пред пресата, че това е просто съвпадение. Като аргумент Орин Снайдер посочи като пример няколко други песни с подобна структура нотна структура. Композиторът е обвинен, че иска да \"заработи лесни пари на гърба на звездата\". \n\t \n\t За \"Оскар\": Лейди Гага и Брадли Купър издухаха света с невероятна Shallow (ВИДЕО)", "date": "2019.08.11", "title": "Композитор обвинява Лейди Гага, че е изплагиатствала Shallow (ВИДЕО)"}
{"url": "https://clubz.bg/86541-oficialno_potvyrdeno_v_severna_makedoniq_ima_antraks", "text": "Факултетът по ветеринарна медицина в Скопие потвърди, че в Северна Македония има антракс и информира, че се взимат всички необходими мерки за превенция, предаде агенция МИА, съобщава БТА. Факултетът е информирал за положителния резултат за антракс Агенцията за храна и ветеринарство, Министерството на здравеопазването, Държавният здравен и санитарен инспекторат и Центъра за обществено здравеопазване в Скопие. В Северна Македония има антракс, заразна болест по животните, която може да се предаде на хора, съобщиха от Агенцията по храните в Скопие. Заболяването е потвърдено при овцете в района на Кичево и засега няма заразени хора, твърдят властите, цитирани от агенция \"Фокус\".  Антраксът може да се предаде чрез консумация на заразено месо или ако бактерията попадне в тялото чрез рана върху кожата. „Ситуацията се следи отблизо. Всички необходими мерки за профилактика на антракс са предприети. Министерството информира, че в страната няма пациенти с антракс “, уточниха от Министерството на здравеопазването в Северна Македония.", "date": "2019.08.11", "title": "Официално потвърдено: в Северна Македония има антракс"}
{"url": "https://clubz.bg/86538-strelbata_v_djamiqta_kraj_oslo_opit_za_teroristichno_napadenie", "text": "Властите в Норвегия разглеждат стрелбата в събота вечерта в джамия край столица Осло като \"опит за терористично нападение\", съобщава БТА, като се позова на полицията в скандинавската държава. При атаката срещу ислямския център \"Ан Нур\" леко пострада един човек. Няколко часа след нападението полицията откри трупа на млада жена, роднина на заподозрения, припомня Франс прес.  Той е млад, бял мъж, на около 20 години, който засега изглежда, че е действал сам. По думите на Скьолд заподозреният има антиимигрантски възгледи и изразил подкрепа за Видкун Квислинг - норвежкия политик, сътрудничил на окупационните германски сили. Засега на нападателя са повдигнати обвинения в опит за убийство и убийство, но не и в тероризъм.  Норвежката министър-председателка Ерна Сулберг се срещна с членове на ислямския център, събрали се да отбележат празника Айд ал Адха. Инцидентът стана в навечерието на един от най-големите мюсюлмански празници.", "date": "2019.08.11", "title": "Стрелбата в джамията край Осло - \"опит за терористично нападение\""}
{"url": "https://clubz.bg/86488-chernomorie_2019_oshte_ot_syshtoto_ii_chast", "text": "Черноморие 2019: още от същото (I част) Неразрешен за поредна година остава и въпросът със собствеността на дюните. Както е известно, държавата се сети да ги картографира усилено едва след 2014 г., когато избухна скандалът с излетите бетонови плочи за нови къщички на къмпинг „Юг“. Сагата се точи с месеци. Специалисти от БАН обследваха мястото, за да установят върху дюни ли са „кацнали“ бетоновите основи или не. Покрай това бе повдигната отново темата за собствеността на земите край екоплаж „Корал“. Всичко това прерасна в по-сериозен казус от бетона на „Юг“ и държавата бе принудена да признае, че 70 на сто от дюните по Черноморието са в частни ръце, а голяма част от тях се водят „урбанизирани“. По закон обаче (чл. 6 от ЗУЧК) държавата е длъжна да ги отчужди като изключително държавна собственост. Така стигаме до февруари 2019 г., когато министърката на регионалното развитие и благоустройството Петя Аврамова след серия от въпроси на „Клуб Z“ обяви, че отчуждаването на дюните щяло да струва на държавата над един милиард лева, и зададе на свой ред въпроса: „Искаме ли една магистрала да изтече в пясъците?“ Всъщност до ден днешен Аврамова не е представила данни, които да обосновават тази сума. Истината е, че въпросният милиард, колкото приблизително струва изграждането на магистрала „Хемус“, е сума, хвърляна от известно време насам в публичното пространство неофициално и именно от служители в Министерството на регионалното развитие и благоустройството. Така че логично може да бъде поставена под съмнение, предвид факта, че става въпрос за над 3000 дка частни дюни, което по тази сметка означава над 3000 лева на декар. Трябва да се отбележи също така, че голяма част от тези частни природни образувания вече са включени в границите на урбанизирани територии – т.е. предвидени са за застрояване, което в същото време е забранено по закон. В този смисъл Аврамова коментира в същото това изявление и проекта за вилно селище „Корал резиденс“ в землището на екоплажа. Съдът допусна строителството, но то бе възпряно от стара заповед на екоминистерството и засега казусът е замразен. Междувременно стана ясно, че от предвидените за курорта около 40 дка 100 кв. м са дюни. На което министърката отвърна с обследване на всички дюни и инвестиционни намерения край морето, за да се прецени кое било „терен“ и кое природно образувание. Което самата министърка разтълкува така: да се прецени има ли смисъл да се предприемат мерки за дюни от такъв малък калибър, когато те се намират на пътя на инвестиционно намерение. Казусът с „Корал резиденс“ е показателен за това как държавата стопанисва собствената си собственост. Но той не се изчерпва само с това. Инвеститорът Сава Чоролеев предизвика правителството, като обяви, че е готов да се откаже от земята и от проекта, щом държавата иска да го даде за природосъобразен туризъм, но възмездно – ако му бъдат заплатени вече направените разходи и на практика бъде обезщетен за нереализираното си инвестиционно намерение. Ако държавата реши да предвиди земите в зони А и Б около трите обявени със закон за екоплажове „Корал“, „Иракли“ и „Карадере“ за екозони, то трябва да обезщети и едрите, и дребните собственици, което вече в действителност е тежка и скъпа процедура. Източници на „Клуб Z“ от министерството на Аврамова споделят, че само имотът на испанската „Ибердрола инмобилария“, заграден с колове от миналото лято – зад „Корал“, е оценен за 31 милиона лева. Резултатът до момента: държавата е откупила нула имоти. Отчуждила е и точно нула на брой дюни. Което означава, че или няма воля, или се снишава, докато минат поредните брожения и продължаваме постарому, или смята, че не си струва цената. Темата с дюните е на практика неизчерпаема. Чест пример е как по места вече са застроени или са отразени в специализираните карти, но не и в кадастъра. Последното се случи и на спорния „Корал“ с изработването на Общия устройствен план на община Царево. Оказа се, че голяма част от дюните са предвидени за курортни обекти. Темата обаче се раздуха и кметът Георги Лапчев се принуди да обещае, че нито сантиметър дюна няма да падне жертва на бетона. Но за община Царево и нейните практики – малко по-късно. Тома Белев („Асоциация на парковете в България“), който бе и в листата на „Демократична България“ за евровота, пък поставя още по-разширено питане – според изготвена от него справка в официалните източници на данни не само дюни изчезват или не са нанесени в картите, ами и цели плажове. 28 на сто от площта на плажовете в България изобщо не фигурира в специализираните карти, твърди Белев. Според Министерството на туризма плажовете у нас са 237, а според картите са 262, посочва той. В тях не се включват плажовете „Камчия“, „Шкорпиловци“, „Св. Константин и Елена“, „Оазис“, „Слънчев бряг“ и др. Тяхната обща площ е 3233 дка, а общата площ на плажовете в България е 11 448 дка. В община Аврен например от 340 дка плажове в специализираната карта са включени само 89 дка. На много места в кадастралната карта е посочена „крайбрежна ивица“, но няма плажове. Дюни има само на 43 плажа, но други 50 не са отразени. А само на 9 са отразени всички дюни. Над 70% от всички отразени дюни попадат в частни имоти, посочва още Белев. Към момента няма отговори на тези поставени въпроси. По закон в процедурите по отразяване в картите участват и МРРБ, и МТ. Всичко дотук имаше за цел да обобщи най-повърхностно и без претенция за изчерпателност защо морето ни е такова каквото е – презастроено, евтино, без квалифициран персонал и все по-трудно борещо се с конкуренцията в региона. Вероятно вече е късно да се събарят хотели, както се случи в някои популярни туристически дестинации по света. Не може и не бива да бъде спирана и стопанската инициатива. При добро желание обаче държавата може да обърне внимание на дългосрочното планиране, на общата визия, както и на развитието на т.нар. природосъобразен туризъм, все по-търсен от летовниците. От изброените неща до момента държавата е предприела инициатива единствено да унифицира търговските обекти в по-големите курорти – разбирай – сергиите да са в един и същ цвят и от един и същ модел. Междувременно депутатите подхванаха предложените от министерството на Ангелкова 22-ри подред изменения в Закона за устройство на Черноморското крайбрежие (ЗУЧК). Първоначалната идея на проекта бе да се запишат солени глоби за разполагането дори на хавлия върху дюна (измененията бяха породени от случая „Смокиня“). Тази идея срещна рационален отпор – защото най-малкото на много малко места по морето дюните са обозначени като такива и лесно някой летовник би влязъл в нарушение. Депутатите обаче решиха да „дообогатят“ предложенията на правителството и те бързо се изродиха в законодателни текстове, разрешаващи строителството в зони с дюни (ако има гаранция за опазването на конкретното природно образувание), но най-вече бе възприето предложението на Искрен Веселинов (ВМРО) да се обособят места за т.нар. диво къмпингуване и да се налагат четирицифрени глоби за разполагане на палатки, кемпери и каравани извън тези места. Това предложение на Веселинов има дълга предистория. Дивото къмпингуване у нас не е уредено по никакъв начин и всяко лято държавата и общините тръгват на война с палатките – особено по местата, в които има заявен голям инвеститорски интерес, все още нереализиран. Преди години в Закона за туризма бе записано, че такива правила ще се изготвят. Ангелкова свиква работни групи за целта, но консенсус така и не се постигаше. Вместо това любителите на природосъобразния туризъм са системно атакувани и от Ангелкова, и от министъра на околната среда и водите (който поради статута си би трябвало да подкрепя екологичния начин за прекарване на почивката) Нено Димов. Основната опорна точка е, че „къмпингуващите генерират боклук, за чието извозване после общината плаща“. В рамките на работните групи обаче природолюбителите неведнъж са предлагали да заплащат такси за палатките си, както и да се завишат глобите за нерегламентирано изхвърляне на смет, които глоби да отиват в общинските бюджети за почистване на тези места. Това така и не се възприе и ситуацията остана непроменена. Така стигаме до предложенията на Веселинов, приети окончателно от парламента през юни. Макар и всички, в т.ч. къмпингуващите, да искат да има правила, текстовете на депутата нито бяха подложени на обществено обсъждане, нито бяха обосновани с някакви данни, като например колко хора биха били засегнати, къде има условия за подобен вид туризъм, как ще става обособяването на местата, какви ще са правилата за ползването им и пр. Бе решено, че нормите ще бъдат описани в наредба на министерствата на туризма, околната среда, регионалното развитие и горите. От министерството на Ангелкова побързаха да се разграничат от поемането на отговорност за този туристически сегмент, като заявиха, че той не е... туристически сегмент. Макар уреждането на правила да е записано именно в Закона за туризма. Все пак ще пишат правила в съавторство. Всичко това се случи на фона на все по-често появяващите се в публичното пространство снимки на изграждането на хотел на Шофьорския плаж – на първа линия. И предизвика гнева на любителите на природосъобразния туризъм по няколко направления: Основният проблем с така записаните текстове (освен че депутатите забравиха да защитят и ембрионалните дюни от посегателство) е, че те не са съобразени със съдебните тълкувания, според които не може наредба да играе ролята на закон. Т.е. правилата трябва да са уредени в закона, а наредбата само описва подробностите. Налагат се и солени глоби за нещо имагинерно. Тези аргументи бяха изложени и от природолюбителите, които излязоха на протест и поискаха президентско вето. Държавният глава Румен Радев наложи такова и в края на юни то бе разгледано от ръководената от Веселинов парламентарна комисия. Мотивите на президента бяха подробно разгърнати от секретаря по правните въпроси към институцията проф. Емилия Друмева и те покриват гореописаните проблеми. Управляващите обаче „останаха слепи и глухи“ (по Дора Янкова, БСП) за гражданските искания и подкрепиха сътворения от тях законов текст. Категорично отказаха да влизат в дебати по проблемите на Черноморието – дюни, презастрояване, концесии, обща визия и пр. По време на това заседание стана ясно едно – че ако текстовете са стъпили на някакви данни (каквито, както бе посочено горе, никой не е видял), то вероятно тези данни са неверни. Лице, посочено като „експерта към комисията Тодоров“, самоидентифицирало се като автор на текста за къмпингуването, заяви, че у нас сега по морето имало 30 категоризирани като „къмпинг“ по смисъла на ЗТ места. С което искаше да каже, че любителите на природосъобразния туризъм са повече от обгрижени, а с новите текстове държавата им дава още повече места за целта. Странно е обаче как „Евростат“ е преброила едва 9 къмпинга (данните са за 2017 г.). Спрямо предходната година дори са намалели. Тогава са били 11. За сравнение във Франция са над 8000, в Германия – около 3000, в Италия – над 2300, в Испания – 1300, и т.н. България е и на опашката по съотношение на нощите, прекарани в къмпинг, в сравнение с настаняванията в хотел. През 2017 г. са регистрирани 26 054 096 нощи, прекарани в хотели и други места за настаняване, и едва 58 340 нощи в къмпинги. Което е доста под 1 на сто от общите ваканционни нощувки. За сравнение средното съотношение в ЕС е около 12 на сто, сочат още данните на „Евростат“. От всичко казано дотук стана ясно, че битката за морето е само за това кой да раздава и получава концесиите на плажовете; че продължаваме да строим въпреки свръхпредлагането на хотелски услуги; че депутатите гласуват текстове, без да ги разбират; че набиращият все по-голяма популярност сегмент „природосъобразен туризъм“ не само не се развива, но и се прави всичко възможно да бъде изтласкан в съседните Гърция и Турция; че държавата е безсилна срещу частните интереси. Така че това лято ни очаква още от същото. Справка: община Царево. Местната власт и тази година се постави над централната и над съдебната. Гласува си наново отменената наредба за опазване на обществения ред и пак изисква разрешително от главния архитект на общината и нотариално заверено разрешително за поставяне на... палатка.", "date": "2019.08.11", "title": "Черноморие 2019: още от същото (II част)"}
{"url": "https://clubz.bg/86527-shte_byde_goreshto_jylt_kod_v_16_oblasti", "text": "Жълт код за опасно горещо време е обявен и за неделя – 11 август, в две трети от страната. Предупреждението е за 16 области:  . В София очакваната максимална температура е около 32°. За останалата част от страната между 30° и 37°. На морето неделният ден ще започне с разкъсана облачност. Максималните температурите ще достигнат до 27-30 градуса. На морската вода ще са между 25 и 27 градуса. В планините ще слънчево и подходящо за разходки. Максималните градуси там ще са между 19° и 27°. Следващите дни също ни очакват високи температури. За понеделник предупредителен жълт код е обявен за почти цялата страна. Идват горещини до 39 градуса, но привечер в сряда над северозападните райони ще се заоблачи. Максималните температури малко ще се понижат", "date": "2019.08.11", "title": "Ще бъде горещо. Жълт код в 16 области"}
