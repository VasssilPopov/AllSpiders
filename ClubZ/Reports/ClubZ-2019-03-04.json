{"url": "http://clubz.bg/80198-otide_si_lyuk_peri", "text": "Американският актьор Люк Пери - познат от телевизионния сериал \"Бевърли хилс, 90210\" - почина днес - няколко дни след като получи масивен инсулт, предадоха световните агенции, като се позоваха на неговия рекламен агент. \n\tВ четвъртък сайтът за светски новини Ти Ем Зи (TMZ) съобщи, че 52-годишният Пери е бил приет в болница ден по-рано, след като получил инсулт в дома си в Лос Анджелис. \n\tАктьорът изпълнява ролята на Фред Андрюс в телевизионния тийнейджърски сериал \"Ривърдейл\", но стана известен като Дилън Маккей от сезоните на \"Бевърли хилс, 90210,\" в който се разказва за младежи от южния калифорнийски град. \n\tНаскоро телевизия Фокс обяви, че ще представи продължение на известния сериал с участието на много от актьорите в оригиналния състав на поредицата от 90-те години на миналия век. ", "date": "2019.03.04", "title": "Отиде си Люк Пери"}
{"url": "http://clubz.bg/80199-komisiq_na_evroparlamenta_glasuva_da_spre_smqnata_lqtno_i_zimno_chasovo_vreme", "text": "Комисията по транспорт в Европейския парламент гласува днес да се отмени смяната на зимно и лятно часово време от 2021 година, предадоха Асошиейтед прес и ДПА, цитирани от БТА. \n\tСтраните членки сами ще трябва да определят сами кое време да възприемат - лятното или зимното. През 2020 година ще има консултации с комисията, като ще трябва да се остави време на отделните сектори, например въздушния транспорт, да се подготвят за новите слотове. \n\tМного страни членки въведоха промяната на часовото време по време на петролната криза през 1970-те години. От 1996 година всички страни от ЕС сменят часа едновременно два пъти в годината. \n\tОбществена консултация в ЕС миналата година показа, че 84 на сто от европейските граждани са против промяната на часовото време. \n\tСега предложението предстои да се гласува от целия Европарламент и от страните членки.", "date": "2019.03.04", "title": "Комисия на Европарламента гласува да спре смяната лятно и зимно часово време"}
{"url": "http://clubz.bg/80200-50_000_privetstvat_guajdo_v_centyra_na_karakas", "text": "Венецуелският опозиционен лидер Хуан Гуайдо, който се завърна в страната днес, бе приветстван тази вечер от десетки хиляди свои привърженици в центъра на Каракас, предодоха Франс прес и ТАСС, цитирани от БТА. \n\tПо-рано през деня Гуайдо, който бе признат за законен временен президент на Венецуела от петдесетина държави, бе посрещнат на летището на столицата от посланиците на няколко европейски и латиноамерикански страни. \n\tПо оценки на кореспондент на ТАСС над 50 000 души са се събрали за митинга в подкрепа на венецуелския опозиционен лидер в Каракас. Обстановката в района засега е спокойна. \n\tГуайдо излезе тайно от Венецуела преди десетина дни, припомня Франс прес. \n\tСпоред източник на ТАСС той е успял да се върне в страната през летището на Каракас благодарение на съпровождащите го чуждестранни посланици.", "date": "2019.03.04", "title": "50 000 приветстват Гуайдо в центъра на Каракас"}
{"url": "http://clubz.bg/80195-toq_ot_prodidji", "text": "Аз и екипът, който ръководя, осигурявахме заснемането на концерта на Prodigy в рамките на фестивала „Спирит ъв Бургас”. Аз и пичовете в екипа ми, оператори, звукари, режисьори, монтажисти, сме все в златната мъжка възраст за качествено забавление – от малко преди до малко над 40. Освен кабелджията, когото наричаме Шашкъна и който е позициониран най-ниско в йерархията и който е нещо като 94-и набор.  Фронтменът на The Prodigy спря да диша на 49 години (МУЗИКА) След концерта целият екип веднага тръгнахме към Лозенец да се забавляваме, а Шашкъна оставихме в Бургас да събира кабели.  Тогава, според разказа на Шашкъна тия, „беквокалите на Продиджи”, така жестоко се били надрусали, че място не можели да си намерят и отишли зад сцената при Шашкъна и му казали: И Шашкъна им казал: Впрочем, аз не знаех, че Prodigy имат беквокали, възможно е да става въпрос за някои от самите членове на групата, предавам ви историята както и доколкото Шашкъна ми я разказа на мeн. И така, навили беквокалите кабелите, измели и измили пода и заявили на Шашкъна: И, като израз на положителното си отношение към Шашкъна, беквокалите на Prodigy го поканили с тях на рождения ден на тая, мениджърката на The Prodigy. В президентския апартамент на петзвездния „Грандхотел Приморец Марина Спа Уелнес енд Империал”. Дето нощувката в двойна стая струва 400 кинта.  И аз му викам: За разлика от мен и вас, Шашкъна не е отрасъл с Prodigy, ако това ви интересува. Отрасъл е със сещате се със какво.... Никога не ги бил слушал преди, ама бил им гледал концерта сега, докато снимаме и му харесало, к’во.  А относно самото парти ми разправи ето това: Фронтменът на The Prodigy спря да диша на 49 години (МУЗИКА) Шашкъна, не помня точно какво, строшил и той нещо дребно, колкото от добро възпитание, да не обиди странните обичаи на домакините си, иначе бил твърдо против подобно поведение. Не слушах разказа му внимателно в тази част, защото съзнанието ми беше силно ангажирано с идеята, че съм изтървал първото и вероятно последното в историята на България ултимативно рокендрол събитие – потрошаване на хотел от страна на музикални звезди. Нали ме разбирате? Няма да дойдат ни „Лед Цепелин”, ни – „Ролинг Стоунс” в България повече, а и да дойдат, няма да се обадят точно на мене и да ме поканят да трошим с тях хотелите. След това Шашкъна скучал жестоко, копелета. Питам го, добре какво си говори с тях? Говори ли си нещо? Вика: Тук не издържах повече съдържанието на този разговор и заповядах на Шашкъна да ми даде телефона си, да видя как именно и дали Кийт Флинт наистина е клипнал на Шашкъна. И наистина обаче, в телефона на Шашкъна имаше индикация за входящо обаждане в малките часове на предната нощ от номер, започващ с 0044, като контактът беше записан с големи букви ето по този начин: И пак му викам, добре бе, я повтори, за какво ти е този телефонен номер – да му се обадиш да пиете нещо някой път в Лондон, така ли?  \n\tА Шашкъна, вече поизнервен от този разпит, ми каза:     Фронтменът на The Prodigy спря да диша на 49 години (МУЗИКА)", "date": "2019.03.04", "title": "Тоя от \"Продиджи\"..."}
{"url": "http://clubz.bg/80193-zuma_dinko_dermendjiev_e_v_dobro_nastroenie", "text": "Футболното величие Динко Дерменджиев-Чико се възстановява добре, личи от изявление на бившият му голям съперник и съотборник в националния Христо Бонев пред в. \"Марица\". В събота Чико получи микроинсулт и беше приет по спешност в УМБАЛ \"Свети Георги\" в Пловдив. Зума бе един от първите, които отидоха в болницата, за да видят Дерменджиев. Някогашните противници на терена като капитани на \"Локомотив\" и \"Ботев\" се видяха до болничното легло на легендата на \"канарчетата\". Легендата Чико Дерменджиев се бори за живота след инсулт Въпреки че не се допускат посетители при Дерменджиев, Бонев е успял да влезе при него и да му занесе сокове, бонбони и да го окуражи за бързо възстановяване. Персоналът на клиниката е проявил разбиране към двамата, чието приятелство и съперничество на терена датира от близо 60 години.", "date": "2019.03.04", "title": "Зума: Динко Дерменджиев е в добро настроение"}
{"url": "http://clubz.bg/80194-bylgariq_si_iska_ruskite_gaz_i_atom", "text": "България държи да продължи преноса на руски газ към Европа и възнамерява да прави това чрез проекта за газов складово-разпределителен център (хъб) \"Балкан\", е заявил днес министър-председателят Бойко Борисов на среща с руския си колега Дмитрий Медведев в София. Страната ни смята, че транзитът на руското синьо гориво й се полага и че няма да се откаже от конкурентните си предимства пред съседите си. На пресконференция след срещата Медведев посочи, че руски газ може пак да преминава през България, но за целта трябват гаранциите на Европейската комисия, че за това няма да има препятствия.  Европейският съюз не се противопоставя на никакви източници за доставки на газ на своята територия, при условие че доставчиците му спазват правилата на енергийния пазар и на конкуренцията в общността. Поради техни нарушения при правителството на Пламен Орешарски, Европейската комисия през 2014 г. принуди България да спре изграждането на проекта \"Южен поток\", който се предвиждаше да пренася през българска територия 60 млрд. куб. метра газ годишно.  Той потвърди, че Русия е готова да участва в изграждането на АЕЦ Белене, където на склад са два произведени от \"Росатом\" 1000-мегаватови реактора. Борисов подчерта, че държавата ни е заинтересована да ги използва, вместо да изоставя проекта и платената за неговото прекъсване неустойка от 1 млрд. евро. След 10-12 години, когато страната ни ще трябва да затвори или преустрои на други горива вредящите на климата ТЕЦ-ове, тя ще има нужда от нови мощности, или ще трябва да внася ток, каза Борисов. Русия обяви, че е готова да построи АЕЦ \"Белене\" Какво ще бъде руското участие в евентуалното изграждане на АЕЦ Белене \"ще каже търгът\", каза българският премиер. Условията на българската държава са да не предоставя а държавни гаранции на чуждестранния инвеститор и да не сключва с него дългосрочни договори за изкупуване на електроенергия. Това е поредният опит за съживяване на проекта започнал преди повече от 30 години. С подобни аргументи и с настояването, че има разбирането на Европейската комисия министър-председателят обоснова настояването си за газовия хъб \"Балкан\". Той подчерта, че руското участие ще стане чрез \"публичен търг, максимално прозрачен\". \"Отношенията бяха далече от приятелски, но София направи обрат\" (СНИМКИ) Борисов каза, че ако Русия очаквано спре транзита на газ през Украйна, българките тръби \"остават празни\" и по думите му страната ни ще изгуби \"6 млрд. инвестиции ... в газопреносната  и газоразпределителната мрежа\". Премиерът добави, че през юли започва строежа на тръбопровод за терминала за втечнен газ в Гърция. Двамата премиери не скриха различията си и трудностите в отношенията. Говорейки на Медведев на \"ти\", повече по западен, отколкото по руски маниер, Борисов посочи, че \"има теми, по които не сме на едно мнение, но разговорите, срещите придвижват нещата добре\". Той повтори неведнъж изразяването опасения за започващата отново международна надпревара във въоръжаването и за покачването на напрежението в Черно море.    Той окачестви диалога си с Борисов като \"откровен и конструктивен\" и посочи, че целта е двустранната търговия са се върне до нивата си от 2011 г., т.е. отпреди икономическата криза. Двустранният стокообмен е спаднал на $3 млрд. от $5 млрд. годишно. Отговаряйки на реплика на Борисов за американските изтребители, които България има намерение да купи, руският премиер каза:  В рамките на посещението България и Русия подписаха Програма за съвместни действия в областта на туризма между Министерството на туризма и Министерството на икономическото развитие на Руската федерация за 2019-2021 г. Подписите си под документа сложиха българският министър на туризма Николина Ангелкова и Максим Орешкин, министър на икономическото развитие на Руската федерация. Борисов и Медведев ще открият утре в София Българо-руски бизнес форум в областта на туризма, съобщи пресцентърът на МС. Подписан беше и Протокол за изменение и допълнение на Договора за социална сигурност между двете страни, предаде БТА. С промените се запазва възможността за придобиване на социални права от гражданите, работили или живели на територията на двете страни, като същевременно се разрешават възникнали практически проблеми от досегашното приложение на документа. Протоколът беше подписан в МС от министъра на труда и социалната политика Бисер Петков и Максим Топилин, министър на труда и социалната защита на Руската федерация,  \"Отношенията бяха далече от приятелски, но София направи обрат\" (СНИМКИ)", "date": "2019.03.04", "title": "България си иска руските газ и атом"}
{"url": "http://clubz.bg/80191-frontmenyt_na_prodigy_sprq_da_disha_na_49_godini_muzika", "text": "Тъжен ден за феновете на електронната музика, хардкора, алтернативния рок и въобще за меломаните. Кийт Флинт - фронтменът на едно от най-ярките музикални явления на 90-те години на 20 век - The Prodigy - е открит мъртъв в дома си във Великобритания рано сутринта на 4 март, съобщи Би Би Си. Флинт спря да диша на 49 години. Каква е причината все още не е ясно, но полицията в Дънмоу, Есекс, засега казва, че на място не е открила данни за насилие. Още с пристигането си по сигнал \"за притеснение за състоянието на мъж\", униформените са констатирали кончината на певеца с незабравимата неонова, щръкнала прическа и неподражаемо присъствие.  \"The Prodigy\" изгрява в зората на 90-те години на миналия век. С албума Experience бандата се затотвя на второ място в музикалните класации на Острова, като преди нея е само  тавата \"Бохемска Рапсодия\" на \"Куийн\", преиздадена в памет на Фреди Меркюри. Албумът влиза в историята на рейв музиката и оставя за поколенията парчета като това:     Следва втората тава на групата - Music For The Jilted Generation през 1993-1995 г., който става двойно платиниен във Великобритания с над 600 000 продадени лицензирани копия. От този албум са парчетата Voodoo People, Their Law и, разбира се, Poison, където Флинт не е водещият вокал - това е Максим, а главата му все още не е неоново щръкнала.      Големият пробив на световната сцена се случва няколко години по-късно, когато бандата буквално завладява не само британските и европейските класации, а и музикалния пазар в САЩ.  Албумът от 1996 г. е  The Fat of the Land, а сингълът \"Firestarter\", с чисто новия имидж на Флинт - вече водещ вокал, с черно-белия си клип в тунел,  се върти по всички музикални канали.      Следва фурор с още две парчета. Първо - незабравимото \"дишане\" - Breathe, издадено като сингъл преди официалното излизане на тавата. Струва си да си го припомним, макар че няма шанс да бъде забравено:       И след това - Smack My Bitch Up  - третият сингъл от третия албум, превзема първото място в музикалните класации в 15 държави по света. А видеото... влиза в класацията \"Най-провокативните клипове\" на всички времена. С все цялото парче. Текстът на песента (макар и от няколко строфи) предизвиква възмушение и протести сред организации за защита на правата на жените, а видеото първоначално се върти по MTV само в късните часове, а след това е тотално свалено. BBC също не разпространява хита в пълната му версия - само аудио и само инструментала...И въпреки това... през 1998 г. Smack My Bitch Up получава номинация за най-добър денс клип на  MTV Video Music Awards...  Версият, кояго е забранена от MTV, може да бъде открита в YouTube - ето  . След този изключителен аблум, бадната се разпада. За да се събере отново през 2004 г., да издаде още 4 албума - Always Outnumbered, Never Outgunned (2004), Invaders Must Die (2009), The Day Is My Enemy (2015) и No Tourists, който излезе миналата година. А турнето с него и с Кийт Флинт трябваше да продължи... през април 2019 г. Но... R.I.P, Кийт Флинт и благодарим...", "date": "2019.03.04", "title": "Фронтменът на The Prodigy спря да диша на 49 години (МУЗИКА)"}
{"url": "http://clubz.bg/80187-dvojnoto_ujilvane_s_uchilishte_vasil_levski", "text": "… В последните дни на 2017 г. 385 деца от подготвителни групи и ученици до 4 клас от началното училище „Васил Левски“ във варненския кв. „Аспарухово“ спешно са изведени от сградата му. Причината за тази внезапна евакуация са множество сигнали, подадени от директора на училището за това, че сградата е започнала да се саморазрушава заради нестабилна конструкция и напълно компрометирана хидроизолация. За да продължат занятията си с минимални загуби, учениците са „разквартировани“ в три различни сгради. В спешен порядък общинската администрация отделя от бюджета си пари, за да купи допълнителни климатични и отоплителни инсталации за тези сгради, да ги оборудва с черни дъски, да дообзаведе кухните им и да осигури транспорт до импровизираните класни стаи. След тези усилия учебната година приключва успешно в края на юни 2018 г. Но точно тогава става ясно, че и за следващата година децата няма да могат да се върнат в училището си, защото предстоящите ремонти са тежки, скъпи и няма да завършат до 15 септември. Така и тази учебна година за тях започна „на квартира“. На 10 март 2011 г. Общинският съвет в града провежда специално заседание, посветено на сделката с четири от въпросните 12 имота. Според предложението, внесено за разглеждане от тогавашния варненски кмет Кирил Йорданов, пазарната оценка на четирите терена с обща площ около 22 дка е 5 млн. лв. Срещу придобиването им „Стоянстрой“ поема ангажимента да построи началното училище „Васил Левски“ в кв. „Аспарухово“, а в добавка и многофункционална сграда с компютърни зали в двора на Математическата гимназия „Д-р Петър Берон“. Един от имотите, предложен като компенсация срещу строителството на училище „Васил Левски“, се намира в курорта „Св. св. Константин и Елена“. При възходящ тренд в цените на недвижимата собственост само няколко години по-рано, пазарната му стойност е била 8 млн. лв. В същото време в сделката със „Стоянстрой“ теренът влиза с оценка, едва достигаща 3 млн. лв. Дори и при тази оценка се оказва, че поземлените имоти са с около 344 хил. лв. по-скъпи от планираните разходи по строителството на бъдещото училище. Лично тогавашният кмет Кирил Йорданов предлага с въпросната сума, оформена като „непредвидени разходи“ в хода на все още предстоящите строителни работи, да бъде завишена стойността на бъдещото училище. Така цената му става 4.4 млн. лв. Към тях са прибавени още 566 хил. лв. за многофункционалната компютърна сграда във варненската Математическа гимназия, или общо за двата строежа сумата достига около 5 млн. лв. Първата копка е направена на 11 май 2011 г. На събитието, организирано по този повод, собственикът на дружеството изпълнител Стоян Сариев официално заявява, че стойността на строителните работи по училището в кв. „Аспарухово“ и залата в двора на варненската Математическа гимназия е 5 млн. лв. В страницата на компанията в интернет обаче числата са различни. Там пише, че „строежът на основно училище „Васил Левски“ във варненския квартал „Аспарухово“ е на стойност 5.2 млн. лв., а на многофункционалната компютърна зала в двора на Математическа гимназия „Петър Берон“ – 800 хил. лв.“. Това означава, че сумарната стойност на двата обекта е изчислена на 6 млн. лв., а 1 млн. лв. от тях е потънал в сметките, преизчисляванията и уравненията на местната власт. Звучи невероятно, но скоростта, с която училището е завършено, също е достойна за вписване в регистъра на строителните рекорди. Според официалното съобщение на пресцентъра на варненската общинска администрация това се е случило на 9 декември 2011 г. – само шест месеца след откриването на строителната площадка. Още през януари 2012 г., само месец след завършването и пет месеца, преди да бъде официално открита, сградата най-напред протича, а след това започва да потъва заради нестабилна конструкция. Конструктивното обследване на постройката установява, че т.нар. Акт 15 – документът, с който се констатира, че тя е напълно завършена, не отговаря на истината. „Извършени са значителни промени в конструкцията, които не са отразени в констативния акт, и това е възможна предпоставка представеният Акт 15 да бъде считан за документ с невярно съдържание“, съобщават от община Варна. В заключението от обследването е записано също, че „измененията в геометрията на сградата показват изключително сериозни проблеми“ – промяна в основния конструктивен и архитектурен проект, несъответствия на гредови конструкции, некачествено изпълнение на най-дългата носеща греда, намалена носеща способност за вертикални натоварвания и несъответстваща на конструктивния проект. С тези свои умения Община Варна ощети два пъти своите данъкоплатци – веднъж като размени скъпи имоти срещу некачествено строителство, и втори път, като спешно отдели пари за ремонта на училището. Иначе образованието е приоритет.  ", "date": "2019.03.04", "title": "Двойното \"ужилване\" с училище \"Васил Левски\""}
{"url": "http://clubz.bg/80189-gyrciq_puska_pyrvite_si_10_godishni_obligacii_ot_9_godini", "text": "Гърция обяви, че планира да пусне първата си емисия на 10-годишни държавни облигации за последните 9 години с цел да провери реакцията на пазарите, след като страната официално приключи изпълнението на международните спасителни програми през август миналата година, предаде Асошиейтед прес, цитирана от БТА. Агенцията за управление на държавния дълг обяви днес, че в близко бъдеще ще пусне новата емисия. През януари Атина успя да привлече 2,5 милиарда евро от 5-годишни облигации, а през 2010 година, малко преди да бъде задействана първата спасителна програма, Гърция пусна предишната си емисия от 10-годишни държавни облигации. Гърция е отново на финансовите пазари", "date": "2019.03.04", "title": "Гърция пуска първите си 10-годишни облигации от 9 години"}
{"url": "http://clubz.bg/80188-es_namalqva_taksite_za_bankovi_prevodi", "text": "Съветът на ЕС съобщи, че е приел днес промени, с които се уеднаквяват разходите за трансгранични плащания в евро между държавите от еврозоната и страните извън нея, и се повишава прозрачността при таксите, свързани с услуги по превалутиране, предаде БТА. \n\tОт 2002 г. се прилагат едни и същи такси за трансгранични и национални плащания в евро в еврозоната, но трансграничните плащания в евро от държави извън еврозоната се облагат с високи такси, се отбелязва в съобщението. С промените ще се уеднаквят таксите за трансгранични плащания в евро за услуги като кредитни преводи, плащания с карта или теглене на пари в брой с таксите за съответните национални плащания на същата стойност в националната валута на държавата от ЕС, където се намира доставчикът на платежни услуги на ползвателя на тези услуги. Благодарение на мярката ползите от евтините трансгранични преводи в евро ще обхванат още 150 милиона потребители извън еврозоната и 2,5 милиарда годишно допълнителни възможни операции. \n\tЩе се въведат още изисквания за прозрачност при таксите за превалутиране. Когато потребителите извършват картови разплащания или теглят пари в брой в чужбина, те разполагат с възможността да избират дали да платят в местната валута или в националната си валута. Съгласно новите правила потребителите ще бъдат уведомявани за приложимите такси, преди да направят своя избор.  \n\tТова ще се постигне, като се въведе задължение за оповестяване на таксите, прилагани като процентна надценка върху всички такси за превалутиране спрямо последния (най-новия) обменен курс на Европейската централна банка. Повечето разпоредби ще започнат да се прилагат от 15 декември 2019 г., се посочва в съобщението.", "date": "2019.03.04", "title": "ЕС намалява таксите за банкови преводи"}
{"url": "http://clubz.bg/80196-medvedev_pri_radev_natrupaha_se_obidi_tyrgoviqta_stagnira", "text": "България си иска руските газ и атом", "date": "2019.03.04", "title": "Медведев при Радев: \"Натрупаха се обиди, търговията стагнира\""}
{"url": "http://clubz.bg/80186-otnosheniqta_bqha_daleche_ot_priqtelski_no_sofiq_napravi_obrat_snimki", "text": "С военни почести и полагане на венец  пред Паметника на незнайния воин в София започна днес посещението на руския министър-пресседател Дмитрий Медведев в България.  Българският премиер Бойко Борисов посрещна високия руски гост на площада пред храма \"Св. Александър Невски\" и след церемонията в Министерския съвет започнаха разговорите между двамата. Очаква се централна тема в тях да бъде енергетиката. Това е първо посещение на такова ниво от ръководител на Руската федерация у нас от 2008 г. насам. \"В продължение на дълги години отношенията между двете страни бяха далече от приятелски\", пише днес в. \"Российская газета\". Той отбелязва, че това е довело до пропадането на редица съвместни проекти. Официална София обаче направила обрат миналата година - най-на ред в Москва пристигнал държавният глава Румен Радев, а буквално след няколко дни - и премиерът Борисов. Желанието и на двамата било обсъждане на развитието на взаимноизгодно сътрудничество в различни сфери, най-вече в енергетиката, пише изданието. \"Российская газета\" съобщава, че България отбеляза вчера 141-та годишнина от Руско-турската война, която донесе освобождението на България от османско господство през 1878 г. и възстановяването на българската държава. Вестникът посочва, че Медведев ще разговаря с Борисов и с Радев и че енергетиката и възстановяването на проваления \"Южен поток\" като \"Турски поток\" през България ще заеме централно място в преговорите. \"Решението за продължаване на \"Турски поток\" през българската територия зависи от това дали София ще може да получи твърди гаранции отЕвропейския съюз. \"Росийская газета\" цитира интервю на Медведев за български вестник в навечерието на посещението, в което той заявява:  Изданието коментира, че за такъв голям проект Русия ще търси допълнителни гаранции.  между границите на България с Турция и със Сърбия е възобновен заявки за участие се приемат до 6 март т.г., съобщи руската агенция РБК. Въпреки търга работата по разширяването на българската газопреносна мрежа от Турция до Сърбия на стойност $1,4 млрд. вече се води то \"Тръбна металургична компания\" (ТМК) на Дмитрий Пумпянски, предаде РБК , цитирана от агенция \"Фокус\". Източници на РБК обясняват, че \"проектът трябва да бъде реализиран с ускорени темпове, още повече, че в Сърбия работата по строителството на газопровода от границата на страната с България до тази с Унгария е вече в разгара си\". В България \"Газпром\" е привлякъл в като подизпълнител свързаната с него ТМК, за да намали политическите рискове предвид съдбата на \"Южен поток\", който беше спрян по искане на Европейската комисия и заради съпротивата на САЩ срещу изграждането на \"Турски поток\". Съдът е спрял търга заради жалба от \"Атоменергоремонт\", компанията на \"нееднозначния български олигарх Христо Ковачки\", съобщава И Ей дейли.  пък подчертава изявлението на министър-председателят Бойко Борисов при срещата му с генералния секретар на НАТО Йенс Столтенберг в София миналата седмица, че България \"не е троянският кон на Русия\", а най-лоялният и дисциплиниран член на западния алианс.  , при реформирането на преработката на твърди битови отпадъци. Това заяви пред журналисти първият заместник-ръководител на руската правителствена администрация Сергей Приходко, цитиран от ТАСС, часове преди визитата в София на премиера Дмитрий Медведев. \n\tВ отговор на въпрос какви са перспективите на руско-българското сътрудничество в сферата на преработката на битовите отпадъци, Приходко отбеляза, че в България има закони, с които не се допуска натрупване на боклуци, производителите имат по-разширени отговорности и са въведени най-добрите достъпни технологии в тази сфера. \n\tРусия се ръководи от същите принципи. Опитът на българските колеги може да бъде интересен за руската страната. Сътрудничеството в тази област е напълно възможно, каза Приходко, предаде БТА. ", "date": "2019.03.04", "title": "\"Отношенията бяха далече от приятелски, но София направи обрат\" (СНИМКИ)"}
{"url": "http://clubz.bg/80180-tornado_ubi_pone_23_ma_v_alabama_snimki", "text": "Двадесет и три са жертвите на торнадото, опустошило окръг Лий в американския щат Алабама, предаде Асошиейтед прес, като се позова на местния шериф. \n\tВластите са преустановили издирвателните операции през нощта, защото условията са много опасни. Има ранени, но точна бройка засега не се съобщава. Възможно е изпод отломките на разрушените от стихията жилища да бъдат открити още трупове. Президентът на САЩ Доналд Тръмп написа послание до жителите на щата Алабама, връхлетян от смъртоносни бури и торнадо, отнело живота на над 20 души, предаде Асошиейтед прес, цитирана от БТА. В Туитър Тръмп написа: \"На невероятния народ на Алабама и околните райони: Внимавайте, пазете се! Торнадото и бурите са наистина мощни и може да дойдат нови\".  \n\tСпоред последни данни на шерифа Джей Джоунс на окръг Лий, където вилня стихията, загиналите са 23, сред които и деца. Има ранени. Има и безследно изчезнали. \n\tЕксперти казват, че разрушенията в крайните южни райони на окръг Лий в Алабама са като при стихия от категория Еф 3, което означава при скорост на вятъра между 254 и 331 километра в час. От торнадо е пострадал и най-големият град в щата - Обърн, където също има разрушени постройки. \n\tВластите на съседния щат Джорджия пък проверяват какво е състоянието на жителите в градчето Кайро, за което има информация, че също е връхлетяно от торнадо. И там има повалени дървета, отнесени покриви, счупени прозорци и хора блокирани в затрупаните си от дървета къщи. Засега няма данни за сериозно ранени там, предаде Асошиейтед прес.", "date": "2019.03.04", "title": "Торнадо уби поне 23-ма в Алабама (СНИМКИ)"}
{"url": "http://clubz.bg/80179-imalo_preki_dokazatelstva_za_vryzka_na_trymp_s_rusiq", "text": "Председателят на комисията за разузнаване на Конгреса Адам Шиф (демократ от Калифорния) обяви, че смята, че предложението на руския адвокат от 2016 г. да представи вредна информация за Хилъри Клинтън на членовете на кампанията на Тръмп и последващата им среща е \"пряко доказателство\" за тайни споразумения, пише електронното издание на американския вестник  . И допълни: Той посочи като примери обвиненията срещу бившия лидер на кампанията Тръмп Пол Манафорт и показанията на бившия адвокат на Тръмп Майкъл Коен. Ройтерс: Тръмп отказа да отговори на въпроси за намесата на Русия Срещата в Тръмп Тауър остава гореща точка в разследванията на руската намеса в изборите през 2016 година. Първоначално Тръмп младши заяви, че срещата е фокусирана върху руската политика на осиновяване и че това е загуба на време, но президентът миналия август потвърди, че срещата е предназначена да събере вредна информация за тогавашния му опонент. Шиф не посочи, че доказателствата са достатъчни за импийчмънт, заявявайки, че все още не е ясно дали има доказателства извън разумното съмнение, че президентът е извършил криминален заговор. Той каза, че възнамерява да изчака специалният съветник и следователите от Конгреса да представят своите констатации. Комисията на Шиф приключи разследването си с намесата на Русия миналата година, но Счиф оспори заключението, че не е налице тайно споразумение направено от републиканците, които са били начело на разследването. Председателят на Комисията за разузнаване на Сената заяви, че неговата комисия, която все още разследва руската избирателна намеса и евентуално тайни споразумения, след две години надзор, все още не е намерила пряко доказателство за тайни споразумения, а Коен също свидетелства пред Конгреса миналата седмица, че не смята, че Тръмп е сключил споразумение с Русия, предава \"Фокус\".  ", "date": "2019.03.04", "title": "Имало преки доказателства за връзка на Тръмп с Русия"}
{"url": "http://clubz.bg/80181-trymp_se_zakani_da_nakazva_evropejskite_investitori_v_kuba", "text": "Президентът на САЩ Доналд Тръмп заплашва да активира член от закон от 1996 година за ембаргото срещу Куба, чрез който ще се санкционират чуждестранните компании, търгуващи с карибския остров, предаде Франс прес. До този момент Вашингтон \"замразяваше\" прилагането на закона, за да не се конфронтира със съюзниците си. \n\tПараграф 3 от закона \"Хелмс-Бъртън\", който подсилва ембаргото от 1962 година, ще позволи на кубинските изселници да започнат съдебно преследване пред американските съдилища срещу чуждестранните компании. Причината за това са печалбите, които те са направили благодарение на национализираните компании след революцията от 1959 година.  \n\tДосега американските президенти замразяваха клаузата на всеки 6 месеца, за да не влизат в конфронтация със съюзниците на САЩ. Доналд Тръмп обаче ще прекъсне тази практика и правителството определи на 1 февруари срок от 45 дни, за да преразгледа параграфа според американските интереси. \n\tТази офанзива се предприема, след като Тръмп неотдавна заяви, че \"дните на комунизма са преброени във Венецуела, но също така в Никарагуа и Куба\". Вашингтон упражнява силен натиск върху президента на Венецуела Николас Мадуро. ЕС е водещият чуждестранен инвеститор на карибския остров от 2017 година и основен търговски партньор на Куба. Прилагането на подобно \"правно и политическо отклонение\" ще постави Куба в трудно положение в усилията й да привлича чуждестранни инвестиции, признава бившият кубински дипломат и политолог Хесус Арболея.  \n\tСоциалистическият остров се опитва да намери пари, за да възроди икономиката си. През 2017 година Куба е получила инвестиции само за 2 милиарда долара, което е доста под 5-те милиарда долара, необходими за стимулиране на растежа. \n\t\"Страната ни е готова да се изправи срещу всякакви мерки за засилване на ембаргото, включително и прилагането на нови елементи от закона \"Хелмс- Бъртън\", каза министърът на външните работи на Куба Бруно Родригес Париля.", "date": "2019.03.04", "title": "Тръмп се закани да наказва европейските инвеститори в Куба"}
{"url": "http://clubz.bg/80178-rusiq_obqvi_che_e_gotova_da_postroi_aec_belene", "text": "Държавната руска корпорация \"Росатом\" е готова наравно с други претенденти да участва в конкурса за възобновяване на строителството на атомната централа \"Белене\" в България и е способна да завърши изграждането на този обект в кратки срокове. Това заяви пред журналисти първият заместник-ръководител на руската правителствена администрация (така наречения Апарат на правителството) Сергей Приходко преди визитата на руския премиер Дмитрий Медведев в София, предаде ТАСС. Русия на Балканите - влияние, но и редица загуби По думите му Русия притежава най-добрите реактори в света, отговарящи на най-висшите изисквания за безопасност, а \"Росатом\" е лидер в изграждането на атомни блокове. Приходко също така припомни, че основното технологично оборудване на централата вече е произведено и се намира в България. АЕЦ „Белене\" - черна дупка за българския данъкоплатец Руските специалисти са изпълнили голям обем от работа по проектирането и лизенцирането, допълни той. Приходко заключи, че веднага щом в София бъдат взети необходимите решения, може да се пристъпи към предметни консултации, в това число и относно финансово-икономическия модел на проекта и възможните форми на неговата поддръжка, съобщава БТА.  Потенциалните инвеститори трябва да бъдат готови да се присъединят към реализацията на проекта при условията на българската страна - без предоставяне на държавни гаранции и сключване на дългосрочни договори за изкупуване на електроенергия, е посочено в документите за посещението на Медведев, цитирани от българската агенция. \n\tПо-рано министърката на енергетиката на България Теменужка Петкова съобщи, че България възнамерява до края на февруари да започне процедура за избор на стратегически инвеститор за строежа на АЕЦ Белене, предаде БТА. АЕЦ „Белене\" - черна дупка за българския данъкоплатец", "date": "2019.03.04", "title": "Русия обяви, че е готова да построи АЕЦ \"Белене\""}
{"url": "http://clubz.bg/80185-bylgarskata_%E2%80%9Evynshna%E2%80%9C_politika_kym_rusiq_e_vytreshna", "text": "В българо-руските двустранни отношения има толкова много енергетика и история, толкова много дисбаланси и неравноправие, че те трудно могат да намерят равновесната си отправна точка за възходящо развитие. Посещението на руския министър-председател Дмитрий Медведев няма да направи разлика. Макар че има предпоставки за много пиар и „доказателства“ за противното. Гледайте съдържанието. Едно е сигурно, ще играем само на нашата врата - никакво или почти никакво място няма да бъде отделено на трудни въпроси, които стоят от българска страна, в това число недопустимите действия на агенти на ГРУ. След правителството на Обединените демократични сили (ОДС) трудните въпроси на практика престанаха да стоят в дневния ред на българското правителство, както и други теми в двустранен план – като въпроса за имотите, за дълга на СИВ (ликвидационния дял), за архивите и т.н. Няма кой да начертае новите „червени линии“, които не трябва да бъдат преминавани, да изгони дипломати, да арестува агенти или по-добрия вариант да терапира подобни прояви още на ранен етап с недвусмислена и твърда позиция. Големият проблем на българската „външна“ политика спрямо Русия е, че в голямата си част тя е вътрешна. Липсва консолидация и консенсус по базисните национални интереси, което позволява на Москва чрез мобилизация на свързани с нея политици и бизнес, да налага своите интереси чрез вътрешна политика. И сегашната визита няма да направи изключение. Няма да се говори за интересите на български фирми, на български граждани и българската държава в Русия, а само и изцяло за енергийни проекти и интереси на Русия у нас, които разбира се ще бъдат представени като „национален интерес“. За пореден път няма да напуснем митологията на тези отношения. Робуваме, като заложници със стокхолмски синдром на абсурдни тези, че руският газ, нефт или атом е най-добър и най-евтин, което свива целия хоризонт на възможности в подготовката на преговорни позиции, само до това как да уточним несъществени детайли в руските проекти. Ако подобно самозатваряне бе логично за времето преди десет години, когато нямаше особено опции и алтернативи, днес това е престъпление. Вместо да се договаряме двустранно с „Газпром“, например, без търг, трябва да изтеглим правителството от подобни преговори, да оставим пазарът да решава чрез либерализация и диверсификация, включително на транзит. Вместо да подписваме двустранни договори, трябва да обявим търгове за доставка на всички количества природен газ, както и за наемане на всички преносни капацитети, а не да участваме в театър с предизвестен „победител“ – „Газпром“ и негови подставени лица в ЕС, а такива, които да позволят максимална конкуренция. Погледнете им схемата за финансиране на „Турски поток“ у нас – фирмите изпълнителки щели да финансират дейността си, като работите се оформят като дълг на „Булгартрансгаз“, след което ще се изплаща от приходите?! За да скрият очевидния факт, че банки няма да финансират проект, защото е небанкируем, т.е. несъстоятелен. Истината е, че чрез този проект е, че Бойко Борисов и Делян Пеевски се откупуват от Кремъл за изчезналите пари от „Южен поток“. Именно тази схема с търговското финансиране през фирми изпълнителки и доставчици е силно чувствителна и подходящ обект на таргетирани санкции. Не се изненадвайте, че ЕС и САЩ са против и ще ескалират недоволството си до санкции. Защото отказваме да играем по правилата и правителството играе в отбора на Москва,  що се отнася до проекцията на руските енергийни интереси в ЕС. Русия обяви, че е готова да построи АЕЦ \"Белене\" Другата тема АЕЦ „Белене“ е по-интересна, но и тя е предпоставено ялова, защото в рамките на текущата парадигма на двустранните отношения позитивно развития няма. България през правителство и президент, отново доброволно предоставя територията си за нов геополитически експеримент на съвместяване на руски и китайски политически и бизнес интереси срещу ЕС и САЩ. Това не е родено извън, а произведено в България политическо запъртъче, което трябва да осигури източник на финансиране на грандкорупционния модел – на всички онези политици, медии, олигарси – които нямат шанс да съществуват в условия на конкуренция. Погледнете коленопреклонното интервю в „Труд“, в което основната грижа на интервюиращия да подчертае, че Русия е в правото си да бъде недоволна и да се обижда на България?! Слава богу, подобни „аналогови“ издания и журналисти се самомаргинализират и по никакъв начин не определят лицето и посоката на развитие на българските медии в дигиталнта ера. Същата митологема - „кат Русия няма втора“ - стои и при суровия нефт, който формира основното перо в руския внос. На практика сме се примирили с факта, че рафинерията в Бургас е екстериториална, че може да прави каквото си иска. Но не търсете причината за отсъствието на печалби и данъци върху тях извън договорената с властта схема. Вместо в държавния бюджет, неплатените данъци върху необявената печалба, отиват за смазване на съвместим с Русия модел на управление. Иначе не е трудно държавата да си възстанови контрола: Националната агенция за приходите и митниците просто да си вършат работата, буквало да вземат под контрол и да не дават „пиле да прехвъркне“ – литър да не влиза и излиза без кесаря да си вземе своето (забележете това е напълно законно). В допълнение да освободим и изравним условията на внос на горива на конкурентите на „Лукойл“. Тук обикновено руските собственици и техните местни представители го удрят на патриотизъм – „даваме работа на български работници, плащаме данъци в българска хазна“, с което оправдават гласни или негласни привилегии. А в същност бранят собствените „поточета“ от изгоди. В сферата на търговския обмен с Русия, в който регистрираме дефицит от близо 3 милиарда долара, няма нито една стока или услуга, на която да не можем да намерим равностойна или по-добра замяна. Най-важният факт, който трябва да осъзнаем, за да имаме силна стартова преговорна позиция с Русия и че България напълно може да се лиши от руски внос, без никакви значими сътресение за икономиката. И това е въпрос на собствен суверенен избор, за отсъствието на който не трябва да виним други. Изводът е неутешителен, ако има нещо, от което да сме недоволни, то това е само с български адрес – хората, които искат зависимост заради собствените си политически и бизнес интереси, хора които не могат и не желаят да приемат ценностите на новите съюзи, в които членуваме. Казвал съм го много пъти – силно надценяваме възможностите на Кремъл да определя случващото се в България и подценяваме своите. Да, има агенти, има русофили, има пета колона, има бизнес и политически зависимости, но всичко е въпрос на вътрешни баланси, защото все повече българи, особено новите поколения, се раждат без исторически и прочие комплекси. Не само правителството на ОДС, но дори и социалиста Жан Виденов, се противопостави на Кремъл. Колкото и да се прехласват българските русофили по политиката на Кремъл, поставете ги в ситуация на избор и малцина от тях ще предпочетат да си купят руска стока или да изпратят детето си в Русия. Нито Първанов, нито Румен Петков, нито Корнелия Нинова, нито Александър Симов, нито Петър Волгин, нито Светлана Шаренкова, нито Димитър Иванов – нито един от знаковите лица на русофилията няма да предпочете да се интегрира с Русия.  \"Демократична България\": \"Турски поток\" обслужва Русия и носи загуби за страната ни Най-големият канал за руското влияние у нас е корупцията, която върви с големите руски проекти. За това проекти като „Турски поток“ през България или АЕЦ „Белене“ се случват редовно и всяко правителство на някакъв етап решава, че трябва да се откупи, като си плати московски данък. Вероятно това е била и геополитиката, стояща зад решението да се продаде рафинерията на Лукойл – да „балансираме“. Вместо да се борим с проблема, ставаме част от него. Но не надценявайте възможностите на тази шепа политици и олигарси, които разчитат на пъпната връзка с Кремъл за вътрешното си позициониране. Над България за пръв път е надвиснала опасността същите тези политици да попаднат под санкции, защото търгуват с Москва своето влияние върху българските институции. Така Пеевски и Ахмед Доган, заедно с Борисов, контролират през последните десет години всички основни служби, като подмениха тотално състава със свои „библиотекарски“ кадри. Както стана известно от свидетелствата на бившия президент Росен Плевнелиев и бивш военен министър Николай Ненчев, контролът върху информацията е тотален и затворен само кръга одобрен от това трио. Така се блокират възможностите на служби да разследват агентите на чужди разузнавания, други гранд корупционните сделки, странни преводи през български банки, получаване на българско гражданство от руски олигарси и т.н. Затова и главният прокурор Сотир Цацаров обслужва цялата тази схема, за да гарантира че няма да има наказателно преследване. Русия на Балканите - влияние, но и редица загуби На практика, без външна намеса е невъзможно сами да разследваме опитите за убийство срещу Емилиян Гебрев и сина му, или другите подозрителни случаи. Защото Борисов, Доган, Пеевски, Цацаров са поели ангажимент да не се започват или да не приключват успешно подобни разследвания. Затова и тези теми ще отсъстват от преговорите на Медведев в София. Подобна е ситуацията и с „Турски“ – „Балкански поток“ през България. Каквото и да преговарят, отново става въпрос за поредния случай на самоограничаване на възможности от българска страна, които имат съответните монетарни измерения – следете пътя на парите. Покрай газовите има и потоци на ползи, най-вече материални, към отделни личности и компании. Затова срещите между българските и руски управляващи ще приличат все повече на срещи между организирани и заинтересовани групи, а не на загрижени за отношенията между двете страни и народи държавни мъже. \"Демократична България\": \"Турски поток\" обслужва Русия и носи загуби за страната ни Русия на Балканите - влияние, но и редица загуби", "date": "2019.03.04", "title": "Българската „външна“ политика към Русия е вътрешна"}
{"url": "http://clubz.bg/80169-edinstveno_sofiq_e_izvyn_10_te_naj_bedni_rajona_v_es", "text": "Последните данни на Евростат показват, че регионалните различия в страните членки на ЕС не само са останали значителни и през 2017 г., но в голяма част от страните всъщност са се задълбочили. Индикаторът, който европейската статистика използва за това сравнение, е БВП на човек от населението, изразен в стандарт на покупателната способност  (СПС). През 2017 г. разликата в БВП на глава в СПС варира от 31% от средното за ЕС (в Северозападна България) до близо 200% в части от Белгия, Германия и Великобритания. В Люксембург този показател е 253%, но страната се състои само от един район, поради което не е обект на разглеждане тук. Прегледът на данните за 2017 г. показва, че България не само изостава чувствително в средните стойности, но и погледнато през призмата на отделните райони. Всъщност единственият от шестте български района, който не попада след 10-те най-бедни в ЕС, е Югозападният заради силната столична икономика. Нещата изглеждат малко по-различно в динамика – през последното десетилетие БВП на глава от населението в СПС се покачва от 71% на 79% от средното за ЕС в Югозападна България и от 43% на 49% средно за страната. Промяната в Северозападна България е от 28% до 31%, което е трудно да бъде определено като подобрение. От данните за другите разглеждани страни обаче прави впечатление, че в повечето от тях протичащите процеси са всъщност противоположни. Дори ако оставим настрана тежко засегнати от кризата страни като Гърция и Испания, спад на относителното благосъстояние на регионално и национално ниво се наблюдава още в Швеция, Финландия, Италия и дори Великобритания. В Белгия, Гърция, Испания и Финландия намаляващите различия са всъщност свързани със спад в относителното благосъстояние и на най-богатия, и на най-бедния район - тип \"кохезия\", на която е трудно да завидим. Всъщност само в Румъния, България, Словакия и Дания е налице ръст на благосъстоянието както в най-богатия, така и в най-бедния район. Във всеки един от тези случаи богатият район, обаче, расте по-бързо, което води до увеличаване на относителното неравенство между регионите. Така поради недостатъчно бързите темпове на растеж и ниската база в началото на периода, чувството за „застигане” на средните за ЕС стойности у нас остава ограничено с изключение на Югозападния район (и то основно столицата). Въпреки че и петте останали района у нас постигат някакво приближаване към средните стойности на ЕС, за реално догонване все още трудно можем да говорим.", "date": "2019.03.04", "title": "Единствено София е извън 10-те най-бедни района в ЕС"}
{"url": "http://clubz.bg/80161-uspeh_pri_cigarite_a_gorivata", "text": "Незаконната търговия на цигари в страната е на рекордно ниско ниво – за последното тримесечие на 2018 г. данните от проучването на празните кутии показват 4,4% дял на опаковките, непредназначени за вътрешния пазар. Тъй като има разлики по отделните тримесечия, важно е да уточним, че 1) общата тенденция е в посока надолу и 2) средно-претегленото ниво за цялата 2018 г. на потреблението на цигари, непредназначени за местния пазар, на база общия обем на пазара на цигари, е 5% спрямо нива от 6-8% за 2016-2017 г. Изследването се прави по вече широко познатия метод – на база на изхвърлени кутии цигари, като са събрани 5 800 опаковки в 20 големи града в страната, както и още 700 празни опаковки в 6 фокусни града, предимно в погранични райони. През 2018 г. приходите от акцизи върху тютюневите изделия възлизат на над 2,5 млрд. лв., което е с около 170 млн. лв. повече спрямо 2017 г. Традиционно около 98% от тези приходи идват конкретно от цигарите. Към тази сума обаче трябва да прибавим и платеното ДДС върху тези тютюневи изделия, което е над 600 млн. лв. Така общият приход за бюджета от облагането на тютюневи изделия вече е над 3,1 млрд. лв., което гони 10% от всички данъчни постъпления (вкл. приходите от осигурителни вноски) по консолидираната фискална програма, т.е. бюджета на широкото правителство. Борисов към петролния бизнес: Или на светло, или арести Криминалните приходи от незаконната търговия с тютюневи изделия също са концентрирани в цигарите. Вземайки под внимание дела на намерените опаковки, непредназначени за местния пазар, както и факта, че незаконните цигари се продават на цена в рамките на 50-70% от тази на легалните, приходите от незаконната търговия на цигари се изчисляват в рамките на 100-130 млн. лв. Тази сума не е за пренебрегване, но трябва да отбележим, че само допреди няколко години криминалните приходи от нелегалните цигари бяха над 400 млн. лв. на година.  Преди една година ИПИ и Алфа Рисърч, в рамките на инициатива на ИПИ под мотото „По правилата“, проведоха мащабно проучване сред 5 200 пушачи в страната. Получените резултати за дела на незаконните цигари потвърдиха данните от изследването на компаниите в сектора. Делът на опаковките с поне един нелегален признак беше 5,6% - много сходен с резултатите от проучването на празните опаковките към същия период. С други думи, проведената алтернативна социология потвърди резултатите на компаниите – различия и по-резки флуктоации по области са възможни, но на национално ниво картината е такава. Законът за горивата: властта аха да се самобламира, бизнесът пак се скара Потенциално рисковата група пушачи обаче е по-широка. Допитването на ИПИ и Алфа Рисърч показа, че 11,7% от пушачите са купували незаконни продукти в един или друг момент през последните 2-3 години[2]. Това са около 250 хил. пушачи, които по принцип са склонни да потребяват незаконни цигари и са го правили сравнително скоро. Затова политическата воля е изключително важна, тъй като нелегалният пазар лесно може да се увеличи при евентуално разпускане на строгия контрол. Няколко са факторите, които обуславят успеха на борбата с контрабандата на цигари. На първо място водещите играчи на пазара имат стимул да се борят с незаконната търговия. Над 85% от цената на цигарите са данъци, което означава, че държавата има огромен интерес потреблението на цигари да е легално и съответно да има приходи в бюджета – вече споменатите над 3,1 млрд. за 2018 г. В същото време пазарът е доминиран от големи международни играчи, които също имат интерес нелегалната търговия да се ограничи – неслучайно изследването на празните опаковки е частна инициатива и се финансира от самите компании. Делът на нелегалните цигари в България с ръст от 0,6% за третото тримесечие Проучването на празните опаковки се прави в цяла Европа и е широко признат метод за адекватна оценка на нелегалния пазар. В други криминални дейности не е точно така – за корупцията например имаме само „възприятия за корупция“, но нямаме подобен солиден метод за оценка на корупционния оборот. Ограничаването на контрабандата на практика дава солиден политически аргумент за борба с престъпността, който може и бива използван, в т.ч. на европейската сцена, в противовес на критики за неработеща съдебна система, коруция и т.н. Не е случайно, че се справяме най-добре именно там, където има обективен измерител. Донякъде парадоксално, но по време на представянето на последното проучване на незаконната търговия на цигари в присъствието на премиера и главния прокурор се говори повече за другата голяма акцизна категория – горивата и по-малко за цигарите. До 2015 г. акцизните приходи от горива леко надвишаваха тези от тютюневи изделия. След 2015 г. ръстът в приходите от тютюневи изделия е по-стабилен от този при горивата и към 2018 г. тютюневите изделия носят с 220 млн. лв. повече акцизни приходи спрямо горивата. Тук, разбира се, трябва да отчетем лекото покачване на акцизите при цигарите, но също така и големия спад на нелегалния пазар след 2015 г. Бизнесът скаран за закона за горивата, Домусчиев и Златев в схватка Остава обаче впечатлението, че при цигарите пътеката вече е отъпкана – има политическа воля, прави се редовно и обективно проучване на нелегалния пазар от големите компании, институционалната рамка влиза в крак (последно беше инкриминирано производството и разпространението на нелегални тютюневи изделия) и на практика това носи резултати. При горивата като че ли всичко това тепърва предстои. Достатъчно е да направим следното сравнение. Докато най-голямата тема при горивата е как “камери ще следят всеки литър гориво“, то при цигарите влиза „трак енд трейс“ система, която ще позволява онлайн да се следи всяка кутия цигари – не просто на ниво производител и вносител, но доставчикът ще отбелязва точно коя кутия в кой магазин се продава. Подобна система всъщност няма нужда от камери. Законът за горивата: властта аха да се самобламира, бизнесът пак се скара Делът на нелегалните цигари в България с ръст от 0,6% за третото тримесечие Бизнесът скаран за закона за горивата, Домусчиев и Златев в схватка", "date": "2019.03.04", "title": "Успех при цигарите, а горивата?"}
{"url": "http://clubz.bg/80183-kongresna_komisiq_sybira_dokazatelstva_za_impijchmynt_na_trymp", "text": "Комисията по правосъдие на Камарата на представителите на САЩ ще търси документи от повече от 60 души и организации, като започва разследвания за възможно възпрепятстване на правосъдието и злоупотреба с власт от президента Доналд Тръмп, съобщи председателят й, цитиран от Ройтерс. Джерълд Недлър каза, че документи  ще бъдат изискани от министерството на правосъдието, отсина на Тръмп Доналд Тръмп младши, от главния финансов отговорник на Организацията на Тръм Алън Уайзълбърг. Като доказателство в подкрепа на обвиненията Недлър цитира уволнението на директора на Федералното бюро за разследване Джеймс Коми от Тръмп през май 2017 г. Имало преки доказателства за връзка на Тръмп с Русия Коми водеше разследване за намеса на Русия в президентските избори на САЩ през 2016 г. и възможни връзки на тази намеса с кампанията на Тръмп. Това разследване беше поето от специалния съветник Робърт Мълър, който се очаква да представи разкритията си на главния прокурор на САЩ до седмици. Тръмп: Вярваме в американската мечта, а не в социализма За да подкрепи разследването за възможно възпрепятстване на правосъдието, комисията се очаква да се съсредоточи действията на Тръмп, които биха могли да представляват усилие да отстрани възможни противници и на наложи лоялни техни приемници в министерството на правосъдието според източник запознат с темата, цитиран от агенцията. След провала на срещата \"Тръмп-Ким\", идат нови сътресения Недлър цитира и опити за сплашване на свидетели на разследването. Източникът на Ройтерс каза, че във връзка с възможните злоупотреби с власт комисията ще разгледа потенциални обещания за помилване, въздействия върху свидетели и нападките на Тръмп срещу разследванията и печата. Тръмп се закани да наказва европейските инвеститори в Куба Недлър каза, че в понеделник комисията ще публикува списък на хора и организации, от които ще поиска документи. Тръмп отрича, че кампанията му е работила с Москва. Белият дом и “Тръмп органайзейшън” не са отговорили на запитванията на Ройтерс за коментар по бележките на Недлър. Свителства на бившия адвокат на Тръмп Майкъл Коен миналата седмица пряко замесиха Тръмпа в различни престъпления, включително - в нарушения на финансирането на кампанията му. Конгресът ще се интересува и дали Тръмп е използвал Белия дом за лично обогатяване в нарушение на конституционно изискване за възнаграждението на държавния глава. Междувременно председателят на конгресната Комисия по разузнаването Адам Шиф каза, че тя ще разгледа преговорите за строеж на “Тръмп тауър” (небостъргач на Тръмп) в Москва, които Коен каза, че са продължили и по време на кампанията за президентските избори през 2016 г. Тръмп: Вярваме в американската мечта, а не в социализма След провала на срещата \"Тръмп-Ким\", идат нови сътресения Тръмп се закани да наказва европейските инвеститори в Куба", "date": "2019.03.04", "title": "Конгресна комисия събира доказателства за импийчмънт на Тръмп"}
{"url": "http://clubz.bg/80182-slabi_patrioti_silno_dps", "text": "Няма по-жалко от това една коалиция във властта да се занимава със себе си. Отдавна вече отношенията между лидерите в съдружието, наречено „Обединени патриоти“, са повече от предсказуеми, скучни и банални. А новият сезон, в който наблюдаваме надпреварата кой да оглави тяхна листа за евровота, вече сме го гледали, но с други актьори.  Честно казано, властта разврати НФСБ, ВМРО и „Атака“. Опиянени до самозабрава, лидерите на трите формации дотолкова си повярваха, че дори не си говорят помежду си. А в същото време имат най-висок достъп до управленски решения и властови ресурси. Така тримата вдетинени лидери на патриотичните формации стават все по-опасни за политическото здраве на държавата. От няколко месеца насам Валери Симеонов, Красимир Каракачанов и Волен Сидеров са в трескава надпревара за това кой ще оглави евролистата им, ако въобще има обща такава. Социологически прогнози дават един мандат (с много малка вероятност да спечелят две места) в бъдещия Европейски парламент.  \n\tПърво Волен Сидеров, който тайно мечтае повече за руската Дума, отколкото за място в европарламента, се самономинира, след кратка политическа афера със сегашния евродепутат Николай Бареков. Преди дни сдружението „Българска домашна ракия“ и още три бизнес организации поискаха Валери Симеонов за водач на листата. По-рано партията на Красимир Каракачанов настоя водаческото място да се определи с вътрешни избори. Тримата лидери пробваха и да се срещнат в рамките на коалиционния съвет. Това нещо обаче се провали, защото ВМРО се опитали да „продадат“ кандидатурата на новия консерватор Петър Москов.  Миналата седмица ВМРО обявиха първо, че ще явяват самостоятелно и издигнаха кандидатурата на сегашния евродепутат Ангел Джамбазки. След това обаче от едно телевизионно студио Красимир Каракачанов призова за общо явяване на трите патриотични формации. По същото време, но в друг „телевизор“, Волен Сидеров, който явно не е гледал изявата на колегата си, обвини ВМРО в разкол. За тези близо две години, в които ВМРО, НФСБ и „Атака“ са във властта, тримата им лидери никога не са водели разговори за политика или решаване на обществено значими проблеми. Напротив, „Обединените патриоти“ се отличиха за това време с едни от най-знаковите лобистки усилия в 44-то Народно събрание, обслужвайки „редник Цеко“ и „редник Киро“ (определенията бяха дадени лично от Сидеров и Симеонов).   Заедно с това обаче бившият вицепремиер Валери Симеонов се изпокара с всичко и всички, а изказването му за „кресливите майки“ стана емблема на арогантното му поведение. Волен Сидеров, ако не думка на барабани или реди картини в новите си галерии, хората му ще организират гюрултия я пред НАТФИЗ, я пред някоя телевизия. За представителите на ВМРО, ако не е за „циганите“ или „Македония“, друга тема за тях не съществува.        Разпадът в патриотичното обединение се превръща във все по-голяма тежест и за ГЕРБ. Волен Сидеров с гордост заявява как националистите изместили ДПС – от трета политическа сила в парламента, партията на Ахмед Доган станала четвърта. „Борисов ще изкара най-накрая един мандат докрай и ние ще бъдем гарант за това“, не спира да призовава Сидеров. В същото време обаче е видимо, че ГЕРБ все повече разчита на ДПС в задкулисните маневри на плаващите мнозинства в парламента. Цветан Цветанов и Мустафа Карадайъ дори внасят общи законопроекти. А тримата патриотични тенори, унесени в собствените си арии, удобно си затварят очите пред все по-голямата зависимост на партията на Бойко Борисов от движението на Доган. И така с бодра крачка „Обединените патриоти“ са поели по пътя, който ще ги отведе до мястото, където вече „зимуват“ водачите на някогашния „Реформаторски блок“.  ", "date": "2019.03.04", "title": "Слаби патриоти, силно ДПС"}
{"url": "http://clubz.bg/80184-dsb_nastoqva_za_izklyuchvaneto_na_partiqta_na_orban_ot_enp", "text": "Писмо до председателя на Европейската народна партия (ЕНП) Жозеф Дол с искане за изключване на формацията на унгарския премиер Виктор Орбан от ЕНП са изпратили от Демократи за силна България (ДСБ), която също е член на европейската \"партия майка\". Мотивът: \"Орбан се превърна в лидер на политическа тенденция, обединяваща популисти и авторитарни националисти от различни европейски държави, пряко насочена срещу единството на Европа и общите европейски политики\". По-късно дванадесет партии, членки на ЕНП официално поискаха унгарският премиер Виктор Орбан и партията му ФИДЕС да бъдат изключени от нейните редици, предаде Франс прес, цитирана от БТА. Юнкер иска Орбан вън от ЕНП От ДСБ определят управлението на Орбан и неговата партия ФИДЕС като \"режим\", превърнал се в \"ключов съюзник на Владимир Путин в прокарване на неговите политики за разделяне и отслабване на ЕС\". Правят паралел и с България в мандата на Бойко Борисов. От писмото до Дол става ясно и че Орбан е писал на ДСБ в търсене на подкрепа за ръководената от него партия в отговор на нарастващата вълна на негодувание в ядрото на про-европейски настроените гласоподавателите на ЕНП. Междувременно днес Европейската комисия изобличи Унгария в нова лъжа в кампанията срещу имиграцията, предаде БТА от Брюксел. Говорител на Комисият отбеляза, че унгарското правителство заблуждава, че еврокомисарят по хуманитарната дейност Христос Стилиянидис е подкрепил доклад на Европейския парламент, в който се призовава за въвеждането на хуманитарни визи за улеснение на имиграцията. \n\tВидяхме, че еврокомисарят Стилиянидис е обвинен, че е приветствал доклада. Всъщност казахме, че ще оценим това предложение на ЕП, поясни говорителят. \n\tЕК недвусмислено заяви, че кампанията на унгарското правителство не отговаря на истината и опитва да рисува мрачна картина на таен заговор за привличането на още имигранти в Европа. Независимо в кого от ЕК се прицелва тази кампания, ще отговорим със съразмерна сила, за да защитим нашата работа и за да изобличим неистините, посочи говорителят. \n\tИстината е, че няма конспирация. Унгарците заслужават факти и винаги ще бъдем готови да им ги дадем, допълни той. Двете европейски цивилизации на Виктор Орбан Ето пълния текст на искането на ДСБ до председателя на ЕНП: Двете европейски цивилизации на Виктор Орбан", "date": "2019.03.04", "title": "ДСБ настоява за изключването на партията на Орбан от ЕНП"}
