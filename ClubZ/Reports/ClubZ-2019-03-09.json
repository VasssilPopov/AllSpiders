{"url": "http://clubz.bg/80419-arabadjievi_ne_se_ukrivali_sami_se_predali", "text": "Семейство Арабаджиеви не се е укривало в къщата с кулата недалеч от Барселона, в която беше арестувано, а пристигнало там два дни преди задържането.  Те сами са се предали, каза пред бТВ Георги Семерджиев (Жоро Шопа), собственикът на имението, в което са арестувани. Укривателят на Арабаджиеви купил къщата през 2016-а Той обаче не е пожелал да бъде сниман, нито записван, тъй като срещу него имало два атентата и присъствието на медиите значително излагало живота му на риск. Още вчера стана ясно, че Семерджиев е от близкото обкръжение на Евелин Банев-Брендо. Според източници на бТВ семейство Арабаджиеви е настанено в затвор в Барселона. Задържаха семейство Арабаджиеви в Испания Испанци разказват, че са виждали семейството в скъпия имот и с луксозни коли по улиците на Кабрера де Мар много пъти през последната година. Мислили са ги за новите им съседи. Определено са правели впечатление. \n\t- Мисля, че знам кои са. Те са българи, които имат много пари и си купиха къща тук. \n\t- Ето там. \n\t- Да, има кула. Тук се вижда малко от нея. \n\t- От една година. Купиха си къщата, реновираха я цялата, караха скъпи коли и никой не знаеше откъде са дошли и какви са. Къщата знам, че я продаваха за милион и нещо, но понеже не я купуваше никой, й падна цената и накрая я продадоха за 600 хиляди евро. Преди две години я продадоха и от една година я ремонтират, странно беше, че си доведоха работници от България и караха скъпи коли с български номера. Например кола, която струва над 100 000 евро. Според други жители на Кабрера де Мар имотът с кулата е продаден на Георги Семерджиев през 2016 г. В селото имоти си купуват двама-трима българи на година. Най-скъпият, продаден на българи, е на стойност 1,5 милиона евро. \n\t- Не знам, но виж, за 100 квадрата се дават 200-300 хиляди евро втора ръка. Ето виж, тук има къщи с басейни за милион и двеста хиляди. В селото е забранено да се снимат частните имоти - дори от улицата. Самата полиция подсигурява видеонаблюдението за тези имоти, а въпросителните около задържаните Ветко и Маринела Арабаджиеви продължават да се увеличават. Задържаха семейство Арабаджиеви в Испания", "date": "2019.03.09", "title": "Арабаджиеви не се укривали, сами се предали"}
{"url": "http://clubz.bg/80411-naj_neblagodarnite_profesii_v_germaniq", "text": "Ниско заплащане, тежко физическо натоварване и липса на престиж - това ги характеризира. Като например в сферата на социалните грижи, в която обявите за търсене на нови кадри са безброй, но никой назначен не се задържа особено дълго. При това е съвсем ясно, че малцина - в която и да било сфера - са напълно щастливи от работата си, но има случаи, в които тя е единствено и само изпитание, при това зле заплатено. Германец тровил с живак и олово сандвичите на колеги С най-нисък престиж в Германия се ползва работата на чистачките, до които по липса на уважение се доближават сътрудниците на социалните служби и медицинските сестри. Следват куриерите, възпитателите в детските заведения, събирачите на боклук и келнерите, но преди тях – полицаите. Данните са от актуално проучване и определено будят въпроси, тъй като принципно и в организациите по събирането на сметта, да не говорим за полицията, е престижно да се попадне – с добра заплата и перспективи за безсрочен договор. Ясно е, че тези, които биха искали да се занимават с боклука, няма как да са много, но пък именно покрай това заплатите на сметосъбирачите в Германия не са ниски и те определено нямат вид на хора с ниско самочувствие – свободни места за този вид кадри почти няма, за което не може да няма обяснение. Между 1500 и 2200 евро – толкова получава този, който се впусне в професията сметосъбирач без образование. А ако има квалификация, свързана с рециклирането на отпадъците, може да изкара и доста отгоре. Трудно би било професията да бъде наречена привлекателна – не само заради задължителното ранно ставане и тежките физически усилия, но очевидно повечето от тези, които се занимават с нея, си я харесват – щом няма свободни места. Стачка в десетки германски летища Работата на касата в супермаркета също не е от най-престижните, но какво от това, ако заплащането е добро? 2330 евро – толкова се твърди, че получават служителите на касите във веригата „Алди“, но само който не ги е виждал в действие, не знае за какво става дума: желязна дисциплина, космическа скорост при обработването на покупките, задължителна мила усмивка на лицето и пожелания за приятен следобед, вечер или уикенд в съответствие с времето и деня. „Идва им отвътре“, може да отбележи някой, но няма да е прав – това са правилата, на които не на последно място се дължи успехът на фирмата. И за чистачките (чистачите) е важно да са любезни, още повече, ако работят по-скоро на черно, както е в повечето случаи. Само 36 процента от домакинствата в Германия са заявили официално, че ползват такива услуги, докато за този вид персонал е известно, че включва поне 600 000 души. Ако нужната чистачка се наема от фирма, за нея важи изискването за минимално заплащане, но това не е най-често срещаният случай. Оттам нататък – 23 процента от  германците смятат, че надница от 8,50 до десет евро на час е нормална, а в следващата по-голяма група от анкетираните мненията са, че 10 – 12 евро е ОК. Професионалистите в бранша изискват 15 евро на час, но в тях е включена и застраховката. Може би най-критично в Германия е положението с осигуряването на достатъчно болногледачи и хора, които поемат грижите за възрастните. В застаряващо общество, в което – според статистиката – най-бързо се увеличава групата хора над 80 години, неизбежно има нужда и от повече персонал, който да ги обслужва. А е зле платен, най-вече в бившите източни провинции, където за този вид услуги се получават 2 000 евро месечно, докато на запад може да се вземат и 2 800. Долна граница за заплащането има, но това е само долна граница, заявява и правителството. „Който търси добре обучени кадри, трябва да плаща повече. Особено ако се има предвид, че този вид кадри са много търсени. В  тази сфера има истински дефицит“. Хем са нископлатени, хем са търсени -  това е проблемът с непрестижните професии в Германия, които в крайна сметка страдат не толкова от недоброто заплащане, колкото от недобрия имидж. Като полицаите, при които по-високите чинове взимат между 2 200 и 2 500 евро месечно, но пък при тях се усеща тотална липса на кандидати да сложат униформата. 38 на сто от германците смятат, че професията е сред най-неблагодарните и я сравняват с тази на келнерите. Те няма как да се прославят колкото космонавтите или писателите, но достойното заплащане би могло да им гарантира достойнството, ако се справят със задълженията си на ниво. На другия полюс са привилегированите – инвестиционни банкери, политици, мениджъри, брокери на недвижими имоти, адвокати и държавни служители, ползата от които се измерва доста по-трудно. Дори и само ако си зададем въпроса – без кого от тях можем. Стачка в десетки германски летища", "date": "2019.03.09", "title": "Най-неблагодарните професии в Германия"}
{"url": "http://clubz.bg/80404-zamestnik_glaven_prokuror_vs_tomislav_donchev_zaradi_alo_banov_sym", "text": "Вицепремиерът Томислав Дончев изглежда е поядосал представители на прокуратуратурата покрай новината, че е направил собствена проверка и е пратил документи на държавното обвинение по преписката срещу министъра на културата Боил Банов. Това се подразбра от думи на зам. главния прокурор и шеф на Специализираната прокуратура Иван Гешев пред БНТ.  Става дума за случая \"Ало, Банов съм\" с изнесените от БСП аудиозаписи на министъра, в които се говори за строежа и реставрацията на Ларгото - част от проекта \"Антична Сердика\" в центъра на София. Държавното обвинение започна проверка има ли ощетяване на държавата с около 700 000 лв. заради това, че Министерството на културата не е поискало неустойка от строителя за забава на проекта и се е опитало да прикрие това с допълнително издадени документи.  Прокурорската проверка на \"Ало, Банов съм\" е удължена - заради Томислав Дончев Преди ден се разбра, че обвинението е било приключило работа по случая, но заради подадени от Дончев документи проверката трябва да се удължи - за да бъдат анализирани данните на вицепремиера. Последният отговаря за еврофондовете, а ремонтът на Ларгото бе направен по европейски проект.  \"Ало, Банов\": разклоненията на скандала Според зам. главния прокурор е твърде възможно така наречените нови документи да са вече известни на прокуратурата, но тя е длъжна да ги анализира, а оттам - да удължи проверката срещу Банов. Освен това Дончев бил пратил папката \"с едно бланкетно писмо\", вместо да обясни какво се съдържа в нея. Не било ясно дали става дума за документи, които доказват някакво престъпление или обратното - показват, че няма нарушения, твърди Гешев. Той не каза и с какво заключение е била приключена проверката в Министерството на културата преди появата на новите папки.  Самият Дончев се обърна към прокуратурата още когато излязоха аудиозаписите, за които се твърди, че са направени в кабинета на Банов във времето, когато течеше ремонта, а той самият бе заместник на министър Вежди Рашидов.  Към момента Гешев няма намерение да се кандидатира за главен прокурор, стана ясно още от думите му. Мандатът на Сотир Цацаров изтича към края на годината, затова и се очаква наесен да започне процедура по избора на негов наследник на поста. А заместникът му логично е един от \"заподозрените\" потенциални претенденти. Гешев обаче заяви, че изобщо не мисли за това, той е заместник на Цацаров и си върши работата, която той му възлага.  За разкритата схема за източване на пенсионни фондове в НОИ-Силистра ще бъдат привлечени шест лица, като обвиненията ще са за участие в организирана престъпна група, разказа още Гешев след вчерашната операция на прокуратурата и МВР. Още днес се очаква обвинение да бъде повдигнато и на регионалния началник на осигурителния институт Милен Пенчев, вероятно ще има и допълнителни обвинения за дръжностно престъпление.  Прокуратурата и МВР с мащабна акция срещу източване на НОИ Фалшифицираните пенсионни досиета били маркирани с абревиатура за  за да бъдат предвижени бързо, разкри Гешев. Задържаха семейство Арабаджиеви в Испания \"Ало, Банов\": разклоненията на скандала Прокуратурата и МВР с мащабна акция срещу източване на НОИ Задържаха семейство Арабаджиеви в Испания", "date": "2019.03.09", "title": "Заместник главен прокурор vs. Томислав Дончев заради \"Ало, Банов съм\""}
{"url": "http://clubz.bg/80417-anglijski_skior_zagina_v_bansko", "text": "30-годишен англичанин загина след удар в Банско, предаде БГНЕС. Сигналът за инцидента е получен към 15 часа. Първоначално е имало съмнение, че е получил инфаркт, но се е оказало, че скиорът се ударил в дърво извън пистата и е починал на място. Очаква се тялото да бъде свалено и транспортирано за аутопсия.  В началото на януари двама души загинаха, след като бяха затрупани от лавина над Банско. Те са карали сноуборд под връх Тодорка, в така наречените Бъндеришки улеи. Мястото е известно с честите инциденти. Други двама, спускали се с тях, оцеляха. При друг инцидент месец по-късно скиори се сблъскаха, като единият от тях пострада сериозно и бе откаран в \"Пирогов\".", "date": "2019.03.09", "title": "Английски скиор загина в Банско"}
{"url": "http://clubz.bg/80414-ministyr_angelkova_shte_iznese_lekciq_na_studenti_v_moskva", "text": "Министърката на туризма Николина Ангелкова е на двудневно работно посещение в Руската федерация, съобщи пресцентърът на министерството на туризма. В Москва Ангелкова ще открие българския щанд на международната туристическа борса \"Интурмаркет 2019\". България и Русия ще обсъждат и сътрудничеството в туризма Форумът е сред най-големите изложения за професионалисти - през миналата година в него се включиха повече от 1400 участници от над 130 държави, руските региони и национални туристически представителства. В програмата на посещението е заложена среща с изпълнителната директорка на Асоциацията на туроператорите в Русия (АТОР) Майя Ломидзе. Очаква се Ангелкова да разговаря със Зарина Догузова, ръководителка на Федералната агенция по туризъм и с генералната директорка на Асоциацията на регионите на Русия Светлана Ануфриенко.  Ангелкова: Снимайте се за 3 март и ни пратете Предвиден е разговор със заместник-председателя на правителството на Алтайския край и министър на икономическото развитие Павел Владимирович Дитятев и Евгений Виталиевич Дешевих, началник на Управлението за развитие на туризма и курортното дело. Планирана е среща и със Сергей Кривоносов, депутат от Държавната Дума, заместник-председател на Комитета по физическа култура, спорт, туризъм и въпросите на младежта, председател на подкомитета по туризъм.  Ангелкова отчете ръст на руски туристи в Козлодуй Ангелкова ще разговаря с ръководството на Московския държавен институт за международни отношения (МГИМО) и ще изнесе лекция пред студентите и преподавателите на университета. Ангелкова: Снимайте се за 3 март и ни пратете Ангелкова отчете ръст на руски туристи в Козлодуй", "date": "2019.03.09", "title": "Министър Ангелкова ще изнесе лекция на студенти в Москва"}
{"url": "http://clubz.bg/80418-cska_sofiq_vze_vryh_vyv_vajna_bitka_v_tyrnovo", "text": "ЦСКА-София спечели гостуването на \"Етър\" във Велико Търново с 3:1 в мач от предпоследния кръг на първата фаза в първенството. След нулево и като цяло безинтересно първо полувреме двата тима изиграха зрелищни 45 минути, в които паднаха четири гола за едва 16 минути. \"Червените\" нанесоха бърз двоен удар с голове на Жоржиньо и Али Соу в 65-ата и 69-ата минута.  Малко по-късно Даниел Младенов намали - в 75-ата, и \"болярите\" тръгнаха да изравняват, но Соу реши всичко в 81-ата при добавка, след като при топовен шут на Тиаго Родригес топката разтресе напречната греда. Така ЦСКА-София вече е само на 2 точки от лидера \"Лудогорец\", който утре от 17:30 часа гостува на \"Левски\". Преди този кръг \"сините\" имаха равен точков актив с \"червените\". \"Етър\" имаше малко по-добрите възможности през първата част, а с добри намеси блесна вратарят на гостите Витаутас Черниаускас. ЦСКА-София започна по-активно след почивката. В 61-ата Тиаго за първи път тресна рамката - с шут от свободен удар от около 22-23 метра, почти на същото място вляво от вратаря. Тимът на Любослав Пенев пое инициативата и логично стигна до попадение след добра атака, последва и второ. След това \"Етър\" се вдигна на щурм и успя да намали, но драма нямаше, тъй като бързо стана 3:1. В края на срещата Пенев пусна в игра 16-годишния юноша Мартин Смоленски (навърши 16 на 8 март), който направи дебют за клуба в Първа лига. Тийнейджърът играе като нападател. По-рано днес \"Локомотив\" (Пловдив) срази \"Дунав\" (Русе) с 4:1. Останалите мачове от кръга са в неделя и понеделник.", "date": "2019.03.09", "title": "ЦСКА-София взе връх във важна битка в Търново"}
{"url": "http://clubz.bg/80415-sasht_preduprejdavat_turciq_s_%E2%80%9Etejki_posledstviq%E2%80%9C_ako_kupi_ruski_raketi", "text": "Ако Турция купи руската отбранителна ракетна система С-400, я очакват „тежки последствия“, защото това ще повлияе на сделката за изтребителите F-35 и американската зенитно-ракетна система „Пейтриът“, съобщава Анадолската агенция, цитирана от БГНЕС. Говорителят на Пентагона Чарлс Самърс заяви, че решението на Турция да приеме руската защитна система  По-рано тази седмица генерал Къртис Скапароти заяви пред Сенатска комисия, че се надява Турция да преосмисли решението си. Скапароти, който е един от високопоставените командири в НАТО, посочи няколко проблема на руските ракети, включително несъвместимост със системите на Алианса и заяви, че След продължителни и неуспешни преговори за закупуване на системи за противовъздушна отбрана от САЩ, през 2017 г. Анкара реши да купи руски системи за противовъздушна отбрана. Този ход вече многократно беше критикуван от Пентагона, който предупреди, че закупуването на С-400 ще навреди на турско-американските отношения и ролята на Турция в НАТО.", "date": "2019.03.09", "title": "САЩ предупреждават Турция с „тежки последствия“, ако купи руски ракети"}
{"url": "http://clubz.bg/80407-gugyl_pecheli_ot_smyrtta_na_dyshterq_mi", "text": "Американската журналистка Алисън Паркър е застреляна заедно с оператора си, докато предава на живо през 2015 г. Нейният убиец после качва видеото онлайн. Анди Паркър, баща на убитата журналистка, води кампания, за да накара компаниите със социални медии да носят отговорност за материалите, които хостват. Той разказа пред програмата на Виктория Дербишир от Би Би Си за битката, която води. През 2015 г. Алисън Паркър снима интервю за туризма в малкия град Монета, Вирджиния за сутрешно магазинно предаване, когато започва стрелба с пушка. 24-годишната Алисън и 27-годишният оператор Адам Уорд, които работят за кабелния канал WDBJ, са убити. Човекът, когото интервюират, оцелява.  Стрелецът, недоволен бивш служител на име Вестер Лий Фланаган, заснема последните им моменти преди смъртта и ги пуска в социалните медии - шокиращо видео. По-късно се самоубива. Бащата на Алисън, Анди се е зарекъл никога да не гледа това видео. Той се опитва да накара Google това съдържание въобще да бъде премахнато. От компанията му обяснили, че трябва да докладва всяко видео, за да може от Google да го махнат от интернет. В добавка кампанията на Паркър срещу оръжията го превръща в мишена на онлайн обиди и тормоз. Чести са коментарите от типа \"само ако Алисън беше въоръжена...\", които се появяват под статии, които той пише. Получава и смъртни заплахи. Любители на конспиративните теории разпространяват в YouTube \"новини\", че убитата журналистка всъщност е жива, претърпяла е пластична операция и живее под друго име в Израел. Анди отказва да влиза в онлайн битки с троловете, обяснява, че тяхното мислене трудно може да се промени. Но обвинява Google и социалните медии, че всички тези материали свободно могат да се разпространяват. Смята, че Facebook, Google и Twitter трябва да са обект на някакъв тип регулации подобно на провайдърите на новини в САЩ. В момента той действа в сътрудничество със специалисти по граждански права от университета \"Джорджтаун\", за да \"се стовари\" чукът върху Google и компанията да бъде притисната да осъществява адекватно контрол върху платформите си. Анди води битка и на друг фронт - за сериозни реформи, които да не позволяват психически нестабилни хора да могат да притежават оръжие. Надява се, че ще доживее реформи, които увеличават контрола при притежаването на оръжия. Описва дъщеря си като прекрасна личност, мила и нежна. Предаванията ѝ се гледат дневно от 60 хил. души, има документални филми с награди - посмъртно получава и наградата \"Еми\" за най-добро живо включване. YouTube казва, че правилата на компанията забраняват съдържание, което показва или проповядва насилие, голота и незаконни действия, както и реч на омразата. Когато материалът е графичен, има възрастови ограничения, което изисква потребителите да се регистрират. Говорител на YouTube, чиято компания майка е Google, обяснява: Понякога слагаме рестрикции за възраст, когато въпреки че съдържанието не нарушава нашите правила, не е подходящо за по-млада аудитория , допълва той.", "date": "2019.03.09", "title": "\"Гугъл\" печели от смъртта на дъщеря ми\""}
{"url": "http://clubz.bg/80383-da_si_zadavash_vinagi_vyprosa_koj_mu_plashta_na_tozi", "text": "Днес отново ми се случи да разговарям с приятел, с когото възгледите ни за политика напоследък частично се разминават. В един момент чух от него това, което слушам непрекъснато и от приятели, и от врагове от 30 години насам - \"Както и да е, все пак трябва да си вадиш прехраната, затова говориш така\". Както казах - обръгнал съм на такива обвинения, чувам ги поне 2-3 пъти в месеца. Но не може да се свикне с мисълта в колко отблъскващ, дори отвратителен свят живеят толкова много наши сънародници. Да си задаваш въпроса \"Кой му плаща на този\" винаги, когато чуеш нечие мнение, позиция, гледна точка, означава да живееш в свят, населен изцяло от подлеци. Недейте бе, съграждани скъпи, недейте! Има подлеци на този свят, но има и много свестни хора. Хора, които говорят това, което мислят. Хора, които ценят свободата си повече, отколкото грошовете, които могат да получат за дежурното \"У-у-у...\" или \"Да живей...\" Угнетително е да живееш редом с множество, изградено само от подлеци. И е деградиращо - ако всички са подлеци, защо и аз да не стана подлец, а, какво ми пречи? Може да съм слаб, неспособен, некомпетентен, недоучил, но ако подлеците винаги ме предават и ми забиват нож в гърба - значи те са виновни, а аз съм невинен. Принципно, безгранично невинен. Не отговарям за нищо - първо си приберете подлеците някъде, аз след това ще се разгърна, да видите какво мога. Закарайте си подлеците в Сибир, В Америка, в Белене, затворете ги поне да бачкат на село... Ще кажете - не отиваме ;ли твърде далеч, та да споменаваме Белене. Не е далеч - логиката на предателството от страна на заобикалящите ни подлеци и тяхната конспирация е в основата на всеки пуч, всяко насилие, в крайна сметка - на всяка диктатура. Но дори и да не стигнем до диктатура - безотговорността да живееш в свят, населен с подлеци, които са виновни за всичките ти тегоби води до мизерия на духа, до депресия и озлобление. Излезте на светло, дами и господа. Светът е хубав - и защото е шарен. И защото всеки е невинен и стойностен като човешко същество до доказване на обратното. P.S. Хайде сега, накрая, един въпрос с повишена трудност: Кой според вас ми плати за да напиша горните редове и да се опитам да ви заблуждавам? Не ви затруднявам много, нали? Чакам вашите предположения.", "date": "2019.03.09", "title": "Да си задаваш винаги въпроса \"Кой му плаща на този\""}
{"url": "http://clubz.bg/80416-hakeri_ot_severna_koreq_otkradnali_570_miliona_za_po_malko_ot_dve_godini", "text": "Хакери от Северна Корея са извършили серия от кибератаки и са успели да откраднат 570 милиона долара, в това число и в криптовалута в периода януари 2017 г. - септември 2018 г., пише японският в. \"Никей\", цитиран от БТА. Изданието се позовава на данни в доклада на комисията към Съвета за сигурност на ООН, която следи как се спазват санкциите, наложени на Северна Корея, предаде ТАСС. Според експерти в последните около 2 години Пхенян е предприел най-малко пет успешни пробива на борси за криптовалута в различни азиатски страни. Освен това Северна Корея може да е използвала и технологията на блокчейна за заобикаляне на санкциите, действащи срещу нея. В същото време севернокорейски компании са задействали активно акаунти в YouTube и Инстаграм за продажба на военна техника, която също е забранена със санкциите, се казва в доклада. Месинджърът \"Уичат\" е бил още едно средство, позволяващо на Северна Корея да осъществява незаконна търговия в открито море. В частност по месинджъра са се предавали информации за координатите на плавателните съдове, от които след това севернокорейски катери товарели нефт и други стоки, които са обект на санкциите. Спрямо Северна Корея действа най-тежкият санкционен режим, включващ финансови санкции, оръжейно ембарго, забрана за доставка на гориво за ракети, на оборудване и на материали с двойно предназначение, а също и експорт на желязо, морска продукция, въглища, олово и др.", "date": "2019.03.09", "title": "Хакери от Северна Корея откраднали $570 милиона за по-малко от две години"}
{"url": "http://clubz.bg/80405-slojete_edin_den_flagcheto_na_revera_i_da_ne_vi_puka", "text": "Актьорът Димитър Маринов е в България, за да представи получилия \"Оскар\" за най-добър филм \"Зелената книга\" в рамките на \"София филм фест\". Той участва в лентата, а решението му да излезе с български флаг по време на награждаването предизвика много коментари. Маринов гостува в предаването \"Тази събота\" по бТВ и разказа историята със знамето пред Диана Любенова. Димитър Маринов: Нека се приемаме като хора, светът е на всички Димитър Маринов представя „Зелената книга“ на „София филм фест“ На сцената той е държал Оскара на продуцента Джим Бърк, който се е озовал в неговите ръце. Посланието му към всички българи е:  Наградите „Оскар 2019“ (ПЪЛЕН СПИСЪК) Той подчерта, че когато развееш знамето, трябва да знаеш защо го правиш: Димитър Маринов представя „Зелената книга“ на „София филм фест“ Наградите „Оскар 2019“ (ПЪЛЕН СПИСЪК)", "date": "2019.03.09", "title": "\"Сложете един ден флагчето на ревера и да не ви пука\""}
{"url": "http://clubz.bg/80391-politicheskite_naznacheniq_v_diplomaciqta_bili_neumestno_vnushenie", "text": "Неуместно е да се внушава, че има политически назначения в дипломатическите предствителства на България по света. Такава теза развива вицепремирката и външна министърка Екатерина Захариева в отоговор на депутатското питане на Петър Витанов (БСП). По думите на Захариева „такова понятие не съществува в Закона за дипломатическата служба ЗДСл“ и второ - „внушава превратно разбиране за някакъв партийно-политически елемент в механизма, по който се определя част от тези ръководители“.  Сред одобрениете назначения е и това на настоящия началник на кабинета на прмеиера Бойко Борисов - Румяна Бъчварова. В отговора си, външният министър Захариева посочва, че по закон за ръководители на задграничните представителства се назначават „дипломатически служители, които имат минимално изискващия се дипломатически ранг и длъжностна категория съгласно класификатора на дипломатическите длъжности“.  Освен това за същата позиция може да се назначава и лице, което не е от състава на дипломатическата служба, но само, когато:  Все пак външният министър казва в отговора, че посланиците и постоянните представители, които не са от състава на дипломатическата служба имат квота.  В заключение Захариева посочва, че назначаването на посланици е сложен процес, в който се изисква съгласието на повече от една държавна институция.  И напомня, че в тази процедура участва и президентската институция.  , допълва тя.  ", "date": "2019.03.09", "title": "\"Политическите назначения\" в дипломацията били неуместно внушение"}
{"url": "http://clubz.bg/80406-noi_silistra_veche_e_organizirana_banda_ot_shestima", "text": "На шестима е повдигнато обвинение, че са организирана престъпна група (ОПГ), издавала неистински удостоверения за трудов стаж, на базата на които са поучавани огромни пенсии от хора, нямащи право на това. Това се разбра на брифинг на Специализираната прокуратура, ГДБОП и ГД \"Национална полиция\" в София. Прокуратурата и МВР с мащабна акция срещу източване на НОИ Както е известно, сред задържаните с прокурорска мярка за 72 часа са шефът на Териториалното поделение на НОИ-Силистра, има още бивш служител на осигурителния институт от София, както и цяло едно семейство, което подпомагало схемата. От думите на прокурор Сийка Милева днес стана ясно, че от усулгите -   са се възползвали дори бивши кметове, зам.-кметове и общински съветници от областта. Засега са установени около 20 \"клиенти\" на бандата, като се проучва дали срещу тях ще се повдигат обвинения или ще са свидетели. Най-често са издавани удостоверения за първа категория труд - миньори, като според прокурорите, категорично е доказано, че хората никога не са работили на местата, вписани в трудовите им книжки. Измамите са били и в двете възможни насоки - и в размера на пенсията, както и това да се пенсионират по-рано лица, които изобщо не са имали право на първа категория труд. Напротив - някои от установените \"ползватели\" на услугата, въобще не са имали стаж, за да се пенсионират, или биха взимали най-ниската - социална пенсия. Групата е работила  - възнаграждението на бандата е било в зависимост от размера на издействаната пенсия. Както вече бе съобщено, комисионерите са задържали дебитната карта на човека, докато в нея се натрупа полагащата им се \"такса\". Така при по-висока пенсия понякога банковата карта е оставала у бандата година - година и половина, дори 2 г. Ако пенсията е по-скромна, са разполагали с картата на клиента за по-кратък период. Ще се преценява на колко от групата ще се иска от съда постоянно задържане под стража, стана ясно още. Схемата \"ТЕЛК\": докторите са най-евтиното и корумпирано звено Клуб Z напомня, че още при стартирането на масовата кампания срещу фалшиви ТЕЛК решения отпреди месец, зам.главният прокурор Иван Гешев каза, че   по никакъв начин сумите, които излизат от него. Гешев обича да казва, че става дума за милиарди, които \"изтичат в пясъка\". В това той видя и нужда от законодателни промени. След последния \"удар\" на спецпрокуратурата във Варна обаче, съдът пусна всички до един - защото няма никакви събрани годни доказателства дори за \"обосновано предположение\" и първоначално задържане. Схемата \"ТЕЛК\": докторите са най-евтиното и корумпирано звено", "date": "2019.03.09", "title": "НОИ-Силистра вече е организирана банда от шестима"}
{"url": "http://clubz.bg/80409-ukrivatelqt_na_arabadjievi_kupil_kyshtata_prez_2016_a", "text": "Той отрече да е виждал Арабаджиеви с Георги Семерджиев-Жоро Шопа, за когото стана ясно още вчера, че е приближен на Евелин Банев-Брендо.  Задържаха семейство Арабаджиеви в Испания За момента остава неясно защо швейцарските власти се отказаха от искането си за екстрадиция Семерджиев, който ще бъде разследван за лично укривателство. България иска екстрадирането на фамилия Арабаджиеви от Испания. В рамките на вчерашния ден българската прокуратура е успяла да изпрати всички необходими за екстрадирането на Арабаджиеви документи. На процедурата е даден ход.  Испанският съд трябва да насрочи първото заседание по делото.", "date": "2019.03.09", "title": "Укривателят на Арабаджиеви купил къщата през 2016-а"}
{"url": "http://clubz.bg/80408-velikobritaniq_othvyrli_novoto_predlojenie%C2%A0na_barnie_za_brekzit", "text": "Британският министър за \"Брекзит\" Стивън Баркли отхвърли новото предложение на европейския главен преговарящ Мишел Барние за решаване на основния препъникамък в процеса на \"развода\" - т. нар. предпазен механизъм за ирландската граница, предаде ДПА, цитирана от БТА. Вчера Барние каза, че ЕС ще позволи на Великобритания да излезе едностранно от митническия съюз, при запазване на другите елементи от предпазния механизъм, предвиден за избягване на възстановяване на контрола по границата между британската провинция Северна Ирландия и Република Ирландия.  \"Историята ще осъди Лондон и ЕС, ако сбъркат \"Брекзит\" По същество предложението се свежда до това Северна Ирландия да напусне ЕС заедно с останалата част от Обединеното кралство, но да остане част от общия европейски пазар, докато Брюксел и Лондон договорят търговско споразумение. Тази идея обаче вече бе отхвърлена от Великобритания. Заместник-лидерът на Демократичната юнионистка партия (ДЮП) Найджъл Додс също отхвърли категорично предложението на европейския главен преговарящ. То \"не е нито реалистично, нито функционално\", каза Додс, чиято малка северноирландска формация крепи в британския парламент правителството на малцинството на консерваторите. Той се аргументира, че предложението на Барние  Лондон е готов да отмени 80-90% от вносните мита при \"Брекзит без сделка\" Лидерката на Камарата на общините Андреа Ледсъм пък каза, че е дълбоко разочарована от брюкселското предложение, предаде Ройтерс. Лондон е готов да отмени 80-90% от вносните мита при \"Брекзит без сделка\"", "date": "2019.03.09", "title": "Великобритания отхвърли новото предложение на Барние за \"Брекзит\""}
{"url": "http://clubz.bg/80376-kak_cyrkvata_stana_predizboren_lozung_na_poroshenko", "text": "На някои от предизборните си афиши, разлепени из улиците на Лвов в Западна Украйна, президентът Петро Порошенко държи указа за създаване на църква, независима от опеката на Москва. На други се чете само лозунгът \"Армия! Език! Вяра!\".  Критикуван заради провала на борбата с корупцията и опетнен от скандал за контрабанда във въоръжените сили, Порошенко ще трябва да води жестока битка, щом иска да получи втори мандат след президентските избори, чийто първи тур предстои на 31 март. Гарантирана му е впрочем подкрепата на част от православните украинци като Сергий - войник, когото видяхме да излиза от една лвовска катедрала. Той хвали президента, успял да издейства от Константинопол признаването на нова църква: \"Порошенко наистина свърши работа\". Комик е основен фаворит за президент на Украйна По липса на осезаем напредък в подобряването на жизненото равнище или в решаването на конфликта с проруските сепаратисти в Източна Украйна това постижение в религиозната сфера стана ключов аргумент в кампанията на Порошенко, дошъл на власт през 2014 г. след проевропейски протести в Киев. Украйна прекара повече от 300 години под духовната опека на Русия. Миналата година Константинопол склони да й разреши собствена независима църква, която обедини Киевската патриаршия, самопровъзгласила се през 1992 г., и миниатюрната църква, наричана автокефална. Московската патриаршия, която все още има най-много енории в Украйна, макар някои от тях вече да се присъединяват към новата църква, отказа да я признае и заклейми \"разколниците\". От друга богомолка чухме по-саркастичен коментар. \"Порошенко искаше място в историята и ще го има - констатира жената, която отказа да се представи. - Той прави всичко заради изборите. Иска само да бъде преизбран. Не бива обаче да ни принуждава.\" Месеци наред Порошенко полагаше всички усилия да бъде в центъра на събитията, довели до създаването на нова църква, показваше се пред камерите в компанията на духовници и по време на богослужения - понякога дори бе упрекван, тъй като държавата е разделена от църквата. Новата църква не призова пряко своето паство да го подкрепи, но сановниците й изтъкнаха неведнъж ключовата роля на президента за нейната независимост. Според Ирина Бекешкина от киевския Фонд за демократични инициативи тази стратегия е вдигнала президентския рейтинг с четири пункта - най-вече в допитванията от Западна Украйна, примерно Лвов, където хората са по-религиозни и по-враждебно настроени към Москва. Тимошенко се кандидатира за президент на Украйна Въпреки всичко за Порошенко се канят да гласуват твърде малко избиратели - в анкетите той изостава далеч зад комика Володимир Зеленски; по петите го следва съперничката му Юлия Тимошенко, бивш премиер на страната. Двамата противници на сегашния държавен лидер разкритикуваха неговата обсебеност от религиозните въпроси. Критики към Порошенко отправи и украинският клон на Московскаята патриаршия.  Украйна създава своя автокефална църква Според политолога Андрий Битченко от киевския Център \"Разумков\" религията може и да е вдигнала популярността на Порошенко, но няма да е решаващ фактор в изборите. БТА Тимошенко се кандидатира за президент на Украйна Украйна създава своя автокефална църква", "date": "2019.03.09", "title": "Как църквата стана предизборен лозунг на Порошенко "}
{"url": "http://clubz.bg/80400-brat_i_sestra_bylgari_na_syd_v_manhatyn_za_izmami_s_kriptovaluta", "text": "Прокуратурата в Манхатън обяви снощи, че е предявила криминални обвинения към двама българи, основатели на компанията \"OneCoin Ltd\", заподозрени, че са ръководели многомилиардна пирамидална схема за продажба на измамническата криптовалута OneCoin, предаде Ройтерс. Константин Игнатов, на 33 години от София, който понастоящем ръководи компанията, и сестра му Ружа Игнатова, на 38 години от София, създатели на OneCoin, са подвеждали според прокуратурата инвеститорите, обещавайки им големи печалби при нисък риск в схема, възприемана като измамническа. Обвинението твърди, че OneCoin, която още функционира, има над три милиона участници, които получават комисионни за привличането на нови членове, купуващи пакети от криптовалутата.  Голяма част от идентифицираните 1,2 милиарда долара на инвеститорите са били изпрани в поне 21 държави, казва още прокуратурата. Според нея за две години (до септември 2016 г.) компанията на Игнатов има печалба от 2,23 милиарда евро (2,51 млрд. долара) от продажбата на 3,35 милиарда евро (3,77 млрд долара). Обвиняемите са създали \"компания за криптовалута за милиарди долара, основаваща се изцяло на лъжа и измама\", се казва в изявлението на федералния прокурор за Манхатън Джефри Бърман. По думите му \"инвеститорите са били лъгани, а обвиняемите са забогатявали\". Окръжният прокурор на Манхатън Сайръс Ванс добави, че става дума за \"пирамидална схема от старата школа върху платформа от новата школа\". Константин Игнатов е бил арестуван в сряда тази седмица на международното летище в Лос Анджелис. Сестра му е в неизвестност от октомври 2017 г. Друг обвиняем по схемата - 50-годишният Марк Скот от Флорида - не се призна през септември м.г. за виновен по обвинение в заговор за изпирането на над 400 милиона долара от \"OneCoin Ltd\". ", "date": "2019.03.09", "title": "Брат и сестра българи на съд в Манхатън за измами с криптовалута"}
{"url": "http://clubz.bg/80402-naj_mladiqt_lektor_v_kejmbridj_e_bylgarski_astrofizik", "text": "Най-младият лектор в университета на Кеймбридж е българин - 29-годишният астрофизик Деян Михайлов. Как е възникнала Вселената и кои са тайните на Космоса? Тези въпроси си задава той. Роден през 1990 г. в София, Деян завършва Математическата гимназия, но България се оказва тясна за търсенията му. След средното си образование заминава да учи физика в университета в Оксфорд, а след това - магистратура и докторска степен в Кеймбридж. Докторската му дисертация е върху използването на гравитационните вълни за изследване на фундаменталните закони на физиката. През 2015 г. става най-младият лектор в Кеймбридж - още със започването на магистратурата си. Интересите му са насочени към използване на квантови алгоритми за програмиране на изкуствен интелект. Деян Михайлов помни много добре първата лекция, която е изнесъл. Една от причините да избере Кеймбридж за своята доктурантура е Стивън Хокинг. Той признава, че не вярва в Бог, но знае, че много световноизвестни физици са вярващи: Вярва в това един човек сам да чертае пътя си, а не да разчита на това, че целият му живот е предначертан от висша сила и той няма мощта да пренареди съдбата си. Деян обича да свири на китара, да спортува и да пътува. Поставил си е за задача да изкачи няколко върха в България.", "date": "2019.03.09", "title": "Най-младият лектор в Кеймбридж е български астрофизик"}
{"url": "http://clubz.bg/80401-pravoslavieto_pochita_pametta_na_sveti_40_mychenici", "text": "Православната църква почита паметта на Свети 40 мъченици, загинали заради  вярата си. Те били войници, които не се подчинили на заповедите да принесат жертва на езическите богове. Повикал ги градоначалникът,  убеждавал ги да не жертват живота си и да се откажат от християнството. Обещавал им почести и дарове. Когато отказали да се поклонят пред идолите,  били затворени и подложени на мъчения. Затова Православна църква отбелязва и до днес жертвата на светите 40 севастийски мъченици. Българският цар Иван Асен ІІ построил в столицата си Търново храм в тяхна чест по случай победата над Теодор Комнин при Клокотница на 9 март 1230 година.  Който няма имен ден в църковния календар, може да си избере Деня на Свети 40 мъченици и да празнува името си днес.  С този ден е свързано народното вярване, че слънцето се обръща към лято и времето се затопля. Тогава излизат всички буболечки, змии, гущери от дупките си. Особено място сред обичаите на празника заема обредното гонене на змии и гущери. Предпазващо значение имат всички действия в този обред: стопаните палят огън, прескачат го, удрят по железни предмети и наричат: “Бягайте, зъми и гущери, на 40 разкрача”. ", "date": "2019.03.09", "title": "Православието почита паметта на Свети 40 мъченици"}
{"url": "http://clubz.bg/80393-700_000_dushi_u_nas_trajno_nqmat_zdravni_osigurovki", "text": "719 000 души не са били здравноосигурени у нас през 2017 година. Това става ясно от писмен отговор на министъра на финансите Владислав Горанов до депутата от левицата Лало Кирилов. Данните за 2018 г. все още не са изготвени, но от справката, поискана от Кирилов показва постоянство в цифрите. Тя обхваща периода 2010-2017 година. За 1 г.: половината българи не са били при личния си лекар, 80% - на зъболекар Данните се събират от Националната агенция за приходите \"с оглед изпълнението на една от основните й функции по събиране на държавните публични вземания\", посочва в отговора си Горанов.  До писмени въпроси и отговори пък се стигна, след като депутатите от левицата бойкотораха работата на парламента - както заседанията и комисиите, така и парламентарният контрол. Преди седмица Евростат обяви фрапиращи данни за посещаещаемостта на лекарските и заболекарските кабинети в Европа, в т.ч. България за 2017 година. 52 на сто от българите заявяват, че не са били при личния си лекар през последните 12 месеца. По отношение на зъболекаря България отново е в челото по негативни показатели - малко под 80 на сто от българите твърдят, че не са били на зъболекар през последните 12 месеца преди изследването. Броят на \"здравите години\" живот у нас е 64 г. за мъжете и 67,5 за жените Възможните обяснения на тези факти са няколко - или става дума за много здрави хора, на които не им се налага да търсят лекарска помощ, или сатва дума за небрежност, склонност към самолечение, небрежност към профилактиката и затруднен достъп до здравеопазване. За България данните не предполагат цветущи показатели за здравния статут на гражданите на страната. Наред с немалкия процент на здравнонеосигурени, в страната има големи райони, в които има недостиг на лични лекари, труден достъп до лекарска помощ и т. н. Броят на \"здравите години\" живот у нас е 64 г. за мъжете и 67,5 за жените", "date": "2019.03.09", "title": "700 000 души у нас трайно нямат здравни осигуровки"}
{"url": "http://clubz.bg/80403-kakvo_shte_e_vremeto_v_sledvashtite_deset_dni", "text": "Днес (събота) вятърът в Северна България ще се ориентира от северозапад и ще е до умерен, в останалите райони - слаб, предимно от югозапад. Облачността ще е променлива и следобед на отделни места, главно в северозападната половина на страната, ще превали краткотраен дъжд. Максималните температури ще са между 18 и 23 градуса, сочи прогнозата на Националния институт по метеорология и хидрология (НИМХ), информира \"Дарик радио\". Над Черноморието ще има променлива облачност, често намаляваща до слънчево. Максималните температури ще са 19-21 градуса. Температурата на морската вода е 7-8 градуса. Вълнението на морето ще бъде 1-2 бала. Над планините облачността ще е променлива. Главно след обяд на отделни места слабо ще превали. Ще духа умерен до силен, предимно западен вятър. Максималната температура на 1200 метра ще бъде около 12 градуса, на 2000 метра - около 6 градуса. През нощта срещу неделя на изолирани места в Северна и Източна България ще превали краткотраен дъжд. В неделя вятърът от запад-северозапад временно ще се усили. Облачността ще е променлива, по-често до слънчево. Температурите ще са без особена промяна. Още в понеделник следобед и главно във вторник обаче средиземноморски циклон ще донесе над Балканите и над страната ни дъжд, а в планините дори сняг. Температурите чувствително ще се понижат и максималните във вторник следобед вече ще са до 5-6 градуса. Вятърът от запад, а по-късно и от североизток ще се усили. В Предбалкана и по високите западни полета е възможно да има и сняг. В планините ще се образува нова снежна покривка, което ще е добре за любителите на зимните спортове, тъй като ще удължи сезона. Възможно е да има и транспортни проблеми през старопланинските проходи и в Родопите. Кратката зима обаче ще отмине само за 24 часа и още в сряда времето ще започне чувствително да се подобрява. Дневните температури все пак ще останат ниски. Сутрешните градуси в сряда и четвъртък на места ще бъдат под нулата. До края на следващата седмица времето ще е сравнително добро. Температурите след бързото захлаждане ще продължат да се повишават. След 16 март нови средиземноморски циклони ще влияят на времето над страната. Ще последва ново влошаване и дни с валежи от дъжд, а в планините и от сняг.", "date": "2019.03.09", "title": "Какво ще е времето в следващите десет дни"}
{"url": "http://clubz.bg/80397-ole_solskqr_i_yunajted_ne_dali_a_koga", "text": "Оле Гунар Солскяр ще бъде назначен за постоянно като старши треньор на \"Манчестър Юнайтед\" - въпросът вече не е дали, а кога, пише в. \"Дейли Мейл\". Останалите английски медии - къде по-категорично, къде не толкова, са на същото мнение. След паметния триумф срещу \"Пари Сен Жермен\", за който футболният свят продължава да говори, шефовете на \"червените дяволи\" окончателно са решили да махнат от статута на Оле думата \"временен\". Макар че принципно решение за това е взето по-рано. Чудото се случи: \"Манчестър Юнайтед\" изхвърли ПСЖ (СНИМКИ) Солскяр в момента се радва на подкрепа, каквато треньор на \"Юнайтед\" не е имал от времето на Алекс Фъргюсън. Играчите са твърдо зад него и някои от тях са заявили това на изпълнителния директор Ед Удуърд. Скандинавецът е имал разговор в парижката столица с един от собствениците на клуба Аврам Глейзър, който беше на трибуните на \"Парк дьо Пренс\". Според \"Дейли Мейл\", знаково е, че в луксозния хотел на \"червените дяволи\" на \"Шан-з-Елизе\" са били Глейзър, Удуърд, Дейвид Гил - успешният предшественик на директорския пост, и сър Алекс. Най-великият мениджър в историята на клуба вече е казал тежката си дума за Солскяр \"пред когото трябва\".  Десет месеца след като получи мозъчен кръвоизлив, шотландецът е жизнерадостен и енергичен и основната причина за това е комуникацията с Оле, който му е не само бивша звезда, но и ученик. Както призна самият Солскяр наскоро, още като играч той си водел записки от тренировки и за цялостния метод и стил на работа на Фърги. Още от идването си на мястото на Жозе Моуриньо, норвежецът постоянно се съветва със своя ментор. Двамата нищят всеки мач по телефона или в \"стаята за гости\" на \"Олд Трафорд\". Оле Солскяр не иска да си тръгва от \"Юнайтед\" през май Вероятно по заръка на Фъргюсън наследникът му върна практика, която беше замразена още от Дейвид Мойс - треньорът на гостуващия отбор се кани \"на по чаша вино\" след мача в Театъра на мечтите. Както и да завърши. Футболистите едва смогват на нахвалят временния треньор. Той успя да намери общ език май с всеки - нещо, което Жозе Моуриньо и Луис ван Гаал не успяха да сторят. Също толкова категоричен беше и Люк Шоу на въпрос за бъдещето на Оле: Бразилецът Фред, привлечен миналото лято за над 50 милиона, но забравен и от Бога на резервната скамейка, обясни колко много му е помогнал Солскяр за трудната адаптация, че е повярвал в него и т.н. Заради \"издънки\" (досега) като Фред, юношите и резервите, които преобладаваха в състава на реванша с ПСЖ, вестник \"Гардиън\" нарича този тим \"аутсайдерите на Оле\". С добавката, че именно с тях той е записал един от най-паметните резултати в историята на клуба в Европа. \"Оле е на кормилото, кажи ми какво е чувството\" (ВИДЕО, СНИМКИ) За мнението на феновете е излишно да се казва и дума. През миналата седмица Клуб Z подробно ви разказа историята на най-новия рефрен на публиката на \"червените дяволи\" - \"Оле е на кормилото\". И така - не дали, а кога. Има предположения, че назначението може да стане факт по време на паузата за националните отбори по-късно този месец. А не е изключено все пак да се изчака краят на сезона. Онзи ден стана ясно, че още една формална пречка е отпаднала през декември - договорът на Солскяр с норвежкия \"Молде\" е прекратен при идването му в \"Юнайтед\". Оле Солскяр не иска да си тръгва от \"Юнайтед\" през май \"Оле е на кормилото, кажи ми какво е чувството\" (ВИДЕО, СНИМКИ)", "date": "2019.03.09", "title": "Оле Солскяр и \"Юнайтед\" - не дали, а кога"}
{"url": "http://clubz.bg/80410-%E2%80%9Cnaj_dobre_e_dyrjavata_da_plashta_na_veroizpovedaniqta_za_da_nqma_namesa_otvyn%E2%80%9D", "text": "Министър председателят Бойко Борисов е поканил в понеделник патриарха и главния мюфтия на среща, заяви той по време на осмата политическа академия на \"Жени ГЕРБ\" във Велико Търново, предаде БТА.  Опрощаваме дълговете на Главно мюфтийство. Защо? Премиерът посочи, че му е неприятно да чува упреци от партньорите в управлението във връзка с промените в Закона за вероизповеданията, които предвиждат опрощаване на дълговете на вероизповеданията и подчерта, че с темата етническа толерантност ГЕРБ никога няма да направи компромис.  Той допълни, че тогава е видял с очите си как българи с различна религия се гледат и искат да се убиват и че виновни за тази ситуация са били комунистите. Борисов каза, че не е правилно чужди държави да плащат на българските проповедници. Борисов подчерта, че ако има договорка, тя е между българските християни и мюсюлмани в ГЕРБ, за да има \"равнопоставеност, нормален религиозен живот, обучение с ясно финансиране\". ГЕРБ и ДПС опростиха 8 млн. лв. задължения на мюфтийството Пред участниците в политическата академия Борисов очерта приоритетите на ГЕРБ във външната политика, в инфраструктурата и енергетиката. ГЕРБ и ДПС опростиха 8 млн. лв. задължения на мюфтийството", "date": "2019.03.09", "title": "“Най-добре e държавата да плаща на вероизповеданията, за да няма намеса отвън”"}
{"url": "http://clubz.bg/80372-us_miliarderi_tajno_finansirat_dezinformacionni_kampanii_v_evropa", "text": "“Не само държави провеждат дезинформационни кампании. В течение на години неголяма група американски милиардери, които в родината си финансират дясното крило на Републиканската партия, също е провеждала кампании за разпространяване на фалшива и подвеждаща информация в няколко страни членки на Европейския съюз”, пише в своя публикация във френския в.  . Според автора за разлика от сътрудниците на руската организация за пропаганда “Агенция за интернет изследвания”, въпросните бизнесмени не разполагат с голям брой фалшиви акаунти в Туитър и Фейсбук. Парите им обаче позволяват да финансират малка група от активисти и компании, специализирани в областта на политическите комуникации. Твърди се още, че щедростта на Мърсър не се ограничава единствено в САЩ. Финансира се също «Gatestone Institute», неоконсервативен център за анализи с дейност, насочена към Европа. Публикуват се статии на много езици, включително на френски. Наливат се пари и в канадското интернет издание «The Rebel» («Бунтарят»), което проявява особен интерес към Стария континент. През 2017 г. един от сътрудниците му, Джек Пособец, е с голям принос при разпространяването на «MacronLeaks» - електронни писма, хакнати от пощата на членове на предизборния щаб на Еманюел Макрон и публикувани в интернет само два дни преди втория тур на президентските избори във Франция. Той е категоричен, че редакционната политика на сайта “Thе Rebel” и дъщерната му компания прокарват линия, близка до тази на «Breitbart News» - остро осъждане на миграцията и ислямизма, но също и на американските, канадските и европейските леви. Сайтът представя Европа на границата на краха не на последно място заради мигрантите. Води и кампания в полза на излизането на Великобритания от ЕС – Brexit. Руските фалшиви новини целят устоите на Евросъюза Основателят на Rebel Media Group Левант е оставил без последствие въпроси, изпратени му от в. “Монд”. Изпратил е само имейл, в който изразява мнение, че подготвяната публикация в “Монд” относно чуждо вмешателство, било все едно Харви Уайнстийн да води разследване за сексуално насилие. Попитал също дали пък не е длъжен да изпрати отговорите си на “вашия агент в руското посолство”, намеквайки за предполагаемо използване на в. “Монд” от КГБ по време на студената война. Припомнят се също публикации и видео на Rebel Media в полза на Brexit. Този проект приключва през май 2018 г., когато неговият ръководител Том Робинсън, който във Великобритания оглавяваше дясното движение “Английска лига за защита”, беше арестуван и осъден на 13 месеца лишаване от свобода по обвинение в разпространяване на провокационни и ислямофобски информации.", "date": "2019.03.09", "title": "US милиардери тайно финансират дезинформационни кампании в Европа"}
{"url": "http://clubz.bg/80413-youtube_i_facebook_shte_se_borqt_s_antivaksyrite", "text": "Два от най-посещаваните сайта в света - Facebook и YouTube, тестват активно мерки срещу антиваксърите и други видове дезинформация. Още един път, с повече данни: Ваксината срещу морбили не причинява аутизъм Хората на Зукърбърг обещаха да отказват одобрение на всякакви реклами, които представят фалшива информация за болести и ваксини. Досега подобни мерки нямаше и рекламните алгоритми на социалната мрежа често пробутваха антиваксърски съобщения на потребителите. YouTube пък вече тества нов подход сред ограничен брой потребители в Индия, разказва Buzzfeed. При отваряне на антиваксърско видео платформата ще предлага подбрани материали, които разясняват реалните факти. Информационните панели ще бъдат пълнени от партньори на компанията, които се занимават с проверка на факти.  Мярката на YouTube се стреми да избегне всякакви обвинения в цензура - видеата на антиваксъри, вярващи в Плоската земя и други няма да бъдат променяни или замествани. Просто ще има информационен панел, който можете да прочетете, или да подминете.", "date": "2019.03.09", "title": "YouTube и Facebook ще се борят с антиваксърите"}
{"url": "http://clubz.bg/80399-da_vyrjem_leva_za_yuana_kakvo_stoi_zad_tazi_oferta_na_medvedev", "text": "Визитата на Медведев в България едва ли ще остане задълго в историята на двустранните ни отношения. Нейният фокус беше скромен - и съсредоточен върху газовите тръби. Ако трябва да бъдем още по-конкретни, предложена ни беше следната оферта: За да запази около 1,5 милиарда евро транзитни такси през следващите 15 години, България ще трябва да построи за същата сума нова тръба, идваща от Турция (а не от Украйна). Печалба за страната ни няма да има - ще има дори нетна загуба, тъй като години наред ще “инвестираме” това, което сега получаваме без условия. И ще го инвестираме в строежа на тръби, паралелни на съществуващите. Но пък оставаме в газопреносния бизнес! Тази оферта беше оповестена като символичен рестарт на двустранното взаимноизгодно сътрудничество с Русия. По очевидни причини обаче тя трудно може да генерира обществен ентусизъм, с колкото и историческа близост между двата народа да бъде гарнирана. Просто сметката за ползите на една от страните не излиза. Но нас това никога не ни е спирало. В АЕЦ “Белене” например по сходен начин сме “инвестирали” вече около 3 милиарда лева (с тенденция да станат 20). При това без да има и най-малката гаранция, че този проект изобщо ще заработи. Да не говорим пък дали ще бъде печеливш. Но да оставим прагматиката настрана и да преминем към символните послания от визитата на Медведев. Щом материалните изгоди са малки или дори отрицателни, може пък символните ползи за България да са големи. Нека видим. Първото, което мнозина отбелязаха, беше нивото на посещението - премиер, а не президент. Тук особена драма няма, нито пък нужда от свръхинтерпретации: въпросите, които бяха разглеждани, не изискваха присъствието на Путин. А визитата на патриарх Кирил за честванията на 3 март през миналата година остави, меко казано, смесени впечатления. Затова прагматичният ход с Медведев, в комбинация с липсата на фанфарност около посещението беше удачно решение от руска страна. А и Путин винаги би могъл да дойде при постигане на по-значими договорености. В този смисъл посланието беше, че има някакво затопляне на отношенията, но всичко зависи от следващите стъпки. Любезностите приключиха със заявлението на Медведев, че всъщност не иска толкова решение от България, колкото разрешение-гаранция от Брюксел чрез България. Идеята, която стои зад това искане, е да се покаже, че страната ни не е суверенна и трябва да се съобразява с мнението на други. Това послание бе подето от местни клакьори, които напомниха как Маккейн бил спрял “Южен поток”, Брюксел ни бил затворил блоковете на “Козлoдуй” и прочие. Русия има очевидна полза от това страните в ЕС да нямат обща енергийна политика - т.нар. Eвропейски енергиен съюз. Ако такъв реално бъде създаден и ако има общо договаряне на доставки, Газпром ще трябва да продава на всички газ на цената, на която сега продава на Германия. За България и за много други държави това ще е горе-долу два пъти по-ниска цена от сегашната. Това очевидно не е изгодно за Русия. И затова тя всячески се опитва да предотврати подобен сценарий. Аргументът, че при обща политика страните от ЕС губели своя суверенитет, е част от руската стратегия. Плащайте високaта цена, но си запазете суверенитета - какво са тук парите пред суверенитета! Тази семпла стратегия е разбираема. Не е разбираемо обаче защо я обслужват и български политици - кой съзнателно, кой от криворазбран “патриотизъм”. На шегата на Борисов (\"Нема да се плашиш от нашите самолети”) Медведев отвърна с контрашега - левът да се върже не за еврото, а за юана. Може би това беше просто невинно подмятане, но то все пак повдига важен въпрос. Моментът не е случаен: предстои ключово решение за българското членство в еврозоната. Ясно е, че Русия не желае България да се интегрира по-плътно в ЕС, а еврозоната е неговата сърцевина. Ясно е също така, че Русия предпочита един разединен и слаб ЕС. И затова инвестира в неговите пророци - например Салвини в Италия. Защо е така ли? Ами защото, разбира се, Русия предпочита да води двустранни отношения с 28 малки и средни по големина държави, отколкото да преговаря с единен съюз, чийто БВП е около десет пъти по-голям от нейния. При първия вариант Русия е Снежанка сред двайсетина джуджета. Във втория вариант Русия е джуджето. Но освен тези съображения, между ЕС и Русия има и тежък идеологически конфликт, който засяга както националната политика, така и международните отношения. Като модел на вътрешна политика, ЕС е демократичен и либерален. И претендира да е общност именно на такива споделени ценности. Русия залага на традиционната власт - автократичен модел, който търси оправданията си в историята. В този смисъл Русия вижда своя идеал в Китай: икономически ефективна автокрация, легитимирана с доктрина за историческо величие. В същото време човек не трябва да е много прозорлив, за да види огромния риск за Русия от една китайска свръхсила. Русия е неин пряк съсед, а съседство с военизирани автокрации по принцип не е здравословно. ЕС е символ и на либералния подход в международните отношения - да се създаде свят, регулиран от общи правила, в който и по-силният трябва да ги спазва. ЕС съществува, следвайки тази теория, въпреки епизодичните отклонения от нея. Докато Русия е в противниковия лагер на “реалистите”, които стоят зад идеята за егоистично преследване на националния интерес. От нормативна гледна точка за “реализма” няма какво добро да се каже. Освен това, че е “искрен” - каквото и да направят държавите, все е окей, стига, естествено, да е в техен интерес. “Реалистите” Путин, Ердоган, Ким и Тръмп си симпатизират един на друг и взаимно се окуражават. Проблемът е, че по дефиниция между тях не може да има истинска общност: днес се величаят взаимно, но утре може и да се хванат за гушите. Добре дошли в “реалисткия” рай! Като теглим чертата след визитата на Медведев, ще видим, че Русия всъщност не предлага на България търговска оферта (както стана дума, икономическите ползи за страната ни са доста спорни). Русия обаче предлага на България един алтернативен свят и една алтернативна вътрешна политика: “реализъм” в международните отношения и автокрация у дома. Дори БСП разбира това: нейни представители сметнаха за нужно да заявят, че геополитическият избор на България е направен - ние сме в ЕС и сме член на НАТО. Това безспорно е позитивно. Но и БСП, и ГЕРБ, и “Патриотите” живеят с илюзията, че като хитрото коте ще оближат каймака на руската оферта - комисионните, патриотарското перчене пред ЕС, лакардиите за “суверенитет” и “национален интерес” пред домашна публика, без обаче да се превръщат в Троянски коне или пък да отслабват европейската интеграция. За съжаление, с Русия или без нея, именно такова е отношението към ЕС на повечето от т.нар. национал-популисти. Те не искали да разградят ЕС, а просто да го направят друг. Проблемът е, че ако Европейският съюз се напълни с подобни хитри котета, няма да има нужда от никакви Троянски коне: ЕС ще се разпадне от само себе си, както показва нагледно трагикомедията “Брекзит”. А в България (освен „Атака\") никой не иска нещо подобно.", "date": "2019.03.09", "title": "Да вържем лева за юана: какво стои зад тази \"оферта\" на Медведев"}
