{"url": "http://clubz.bg/57112-za_kakvo_e_osydena_bylgariq_po_deloto_kaliakra_i_koj_ni_lyje", "text": "Съдът на ЕС в  Люксембург постановява осъдително решение срещу България по дело на ЕК срещу нас за териториите около Калиакра на 14 януари 2016 г., след като Еврокомисията е изчерпала всички други възможности. Поне няколко твърдения, намерили отзвук от официалните родни власти през последните дни обаче, меко казано, се плъзгат около истината: Например, че   твърде пораженчески по онова време (към датата на влизането в ЕС) да признае огромни защитени зони. Всъщност е точно обратното - и тогава тарикатуваме, и едни от основанията на съда са, че не сме вкарали към т. нар. Специална защитена зона (СЗЗ) достатъчно терени, които се оказват обаче \"орнитоложки важни\"...  и твърдението, че всичко е по вина на предните правителства - това личи най-очевидно от датите, в които са ни пращани уведомителни и откровено заплашителни писма от ЕК и от това кога влизат в експлоатация някои от ветрогенераторните съоръжения, които са действащи (в материалите по делото фигурират и други три, които така и не се реализират, б.р.), и голф игрището „Трейшън клифс голф енд спа резорт“, свързвано обичайно с рекламния бос Красимир Гергов. И което Бойко Борисов лично открива като премиер...  е, че едва ли не решението ни сварва \"по бели гащи\" - по повода тече минимум 6 години задълбочена кореспонденция, взета под внимание от съда, а ЕК дори приема, че с нея сме опитали да се оправдаваме, т.е. сме признали вина. Накрая ни дава на съд чак през 2014 г. Отделен въпрос са аргументите и практиките на Съда на ЕС в Люксембург, които сигурно звучат екзотично за обикновения човек: че ни признават вина дори за неосъществени проекти за ветропаркове (само защото не им е направен ОВОС), както и за обекти с разрешителни, издадени отпреди членството на България в ЕС от 1 януари 2007 г., когато за нас не са важали директивите, за които ни осъждат. Както и че дори не е нужно да се доказва вреда на перките върху птиците, а че само се допуска потенциално, че те могат да ги обезпокоят.  Най-опростенчески казано, България е осъдена за нарушения на три директиви -  , която по-общо казва, че държавите членки трябва да правят всичко необходимо, за да гарантират, че преди да бъдат одобрени проекти, \"които биха могли да окажат значително въздействие върху околната среда\", те трябва да получат оценка за въздействие. Тричленният състав на съда приема, че страната не е включила изцяло териториите на   (наричани по-нататък ОВМ) в  (наричана СЗЗ) в района на Калиакра (наричана по-нататък СЗЗ „Калиакра“) и така не е класифицирала като специално защитени най-подходящите по брой и площ територии. С думи прости - изхитрили сме се, но номерът не е минал. Естествено, включването в СЗЗ би объркало доста бизнеси. И вече като последствие от нашето хитруване - да не включим достатъчно големи територии в Специалната защитена зона (СЗЗ), одобрявайки ветрогенераторните проекти „АЕС Гeo Eнeрджи“, „Дисиб“ и „Лонгман инвестмънт“ на територията на  Република България не е изпълнила задълженията си по член 4, параграф 4 от Директивата за птиците. Въпросният чл. 4 ал. 4 задължава държавите членки да вземат подходящите мерки за избягване на замърсяването и влошаването на състоянието на местообитанията, както и обезпокояването на птиците. Относно единия от споменатите реализирани проекти с ветрогенератори - \"Дисиб\", преди време \"Биволъ\" разкри, че всъщност там е дружеството СИЕСАЙЕФ АД с акционер и главен изпълнителен директор Цветелина Бориславова. Също така, като е одобрила проектите „Калиакра уинд пауър“, „ЕВН Енертраг Каварна“ и „Вертикал - Петков и с‑ие“, както и проекта „Трейшън клифс голф енд спа резорт“ съответно на територията на две специални защитени зони - СЗЗ „Калиакра“ и СЗЗ „Белите скали“, Република България не е изпълнила задълженията си по Директивата за местообитанията, т.е. за опазване на естествените местообитания и на дивата флора и фауна. От друга страна, държавата ни не е оценила правилно кумулативния ефект на проектите „Уиндтех“, „Брестиом“, „Еко Енерджи“, както и на „Лонгман инвестмънт“   на територията на орнитологично важното място. С думи прости - така не сме изпълнили задължението си всяко нещо да има ОВОС. Съдът осъжда Република България да плати и съдебните разноски.  - районът на Калиакра е важна зона за опазването на редица видове птици и техните местообитания, поради което е определен за  не от недолюбваните от бизнеса родни зелени организации, а от „Бърдлайф интернешънъл“ (BirdLife International). Организацията е създадена през 1921 г., има 120 партньори по света и определя кой да е в Червената книга. След влизането в Съюза на 18 декември 2007 г. в съответствие с Директивата за птиците Република България все пак създава Специална защитена зона „Калиакра“, но тя обхваща само две трети от територията на т. нар. ОВМ „Калиакра“. Освен това западно от СЗЗ „Калиакра“ и извън ОВМ „Калиакра“ не друг, а пак Република България установява и СЗЗ „Белите скали“. Наред с това нашата държава предлага на Комисията да определи почти цялата площ на СЗЗ „Калиакра“ и СЗЗ „Белите скали“ като  с наименованието „Комплекс Калиакра“ (ТЗО „Комплекс Калиакра“).  Комисията отправя официално уведомително писмо до Република България, в което я приканва да преустанови констатираните нарушения на задълженията ѝ по Директивата за птиците по отношение на шест СЗЗ, в това число СЗЗ „Калиакра“. Тъй като не е удовлетворена от различните отговори, предоставени от страната на 1 декември 2008 г., Комисията ни изпраща второ официално уведомително писмо, в което изисква да бъдат преустановени нарушенията на задълженията ѝ по споменатия чл. 4, параграф 4, който задължава всички страни да избягват замърсяването и влошаването на състоянието на местообитанията, както и обезпокояването на птиците. Визира се конкретно разрешаването от българска страна на изграждането на множество вятърни генератори.  Република България отговаря на тези писма, а след това няколко пъти изпраща допълнителна информация.  Комисията връчва на държавата трето допълнително официално уведомително писмо, в което, от една страна, обединява двете предходни писма, и от друга, отправя  . В това писмо се поставят две групи въпроси: за недостатъчния географски обхват на територията на специалната защитена зона „Калиакра“ и за въздействието на редица проекти върху двете СЗЗ и приетата за Територия от значение за Общността.  Република България уведомява Комисията, че по-голямата част от изброените от нея проекти са одобрени преди присъединяването на страната към Съюза или преди включването на съответните зони в мрежата „Натура 2000“, поради което правото на Съюза не се прилага към тези територии.  Комисията издава мотивирано становище, в което приема, че Република България не е изпълнила задълженията си по член 4, параграфи 1, 2 и 4 от Директивата за птиците, член 6, параграфи 2, 3 и 4 от Директивата за местообитанията и член 2, параграф 1 във връзка с член 4, параграфи 2 и 3 от Директива 2011/92 и приложение III към нея. Република България отговаря на мотивираното становище и уведомява Комисията, че е взела редица мерки за отстраняване на констатираните проблеми. Тъй като счита, че положението остава незадоволително, на   Комисията предявява разглеждания понастоящем иск. В течение на делото Комисията твърди, че изключването на обработваемите земи от СЗЗ „Калиакра“ оставя без защита някои миграционни коридори и места за почивка, използвани от значителна част от миграционните популации по морското крайбрежие, и най-вече от  и други видове. Съдът обаче постановява, че българските адвокати дават убедителното и неопровергано от Комисията обяснение, че типичните гнездящи птици за първоначално защитените местообитания, намиращи се по крайбрежието, гнездят в значително по-малка степен в зоните, състоящи се от земеделски земи. А въпросните късопръст ястреб, белоопашат мишелов и бухал са дотолкова ограничени, че дори неправителствената организация Birdlife не ги споменава като причина за определянето на територията на Калиакра като орнитологично ващно място. Така съдиите не приемат, че тези земеделски земи са най-подходящите за опазването на въпросните видове. Освен това според ЕК териториите, които не сме включили в специалната защитена зона, предоставят местообитания за гнездене на някои птичи популации, например  . Некласифицираната зона била и важна ловна територия за множество птичи видове, упоменати сред гнездящите птици, в частност хищни птици като  Накрая Комисията ни \"забива последния пирон\", като отбелязва, че цялата световна популация на   (Branta ruficollis), смятана за застрашен в световен мащаб вид, зимува в разглеждания район, а същевременно над 80% от местата за хранене на гъските са разположени в незащитената част на ОВМ „Калиакра“. Що се отнася до застрашената в световен мащаб червеногуша гъска, в опит да се защити България сочи различни доклади, според които тя дори не е там - най-важните зони за храненето на тези гъски се намират извън въпросната местност \"Калиакра“, в близост до Шабленското и Дуранкулашкото езеро.  Според данните, които Република България е предоставила на ЕК, територията на Калиакра е дом за общо 310 вида птици, от които стотина подлежат на специални мерки по опазване на техните местообитания, а 95 са включени в приложение I към Директивата за птиците и сред тях има множество видове прелетни птици. Сред тези 310 вида птици 106 са от европейско значение от гледна точка на опазването им, 17 са застрашени в световен мащаб, 21 са от категория SPEC-2, а 68 са от категория SPEC-3, т.е. видове c неблагоприятен природозащитен статус в Европа.  По повод Директивата за местообитанията Комисията иска да се установи, че като е одобрила проектите за вятърни генератори, наречени „Калиакра уинд пауър“, „ЕВН Енертраг Каварна“, „ЦИД - Атлас“, „Вертикал - Петков и с‑ие“, и строителния проект „Трейшън клифс голф енд спа резорт“, България не е изпълнила задълженията си - да вземе подходящите мерки да предотврати влошаването на състоянието на естествените местообитания на видовете, както и обезпокояването на видовете. Комисията твърди въз основа на научни доклади, че различните одобрени от Република България проекти - съоръжения за производство на вятърна електроенергия, голф игрище, хотели, жилища и пр., оказват значително неблагоприятно въздействие върху птиците, местообитанията и приоритетните видове и дават проценти - колко от тях са съсипани. Осъществяването на тези проекти съответно довело до унищожаването на местообитанията в частност на черногърбо каменарче (Oenanthe pleschanka), дебелоклюна чучулига (Melanocorypha calandra), късопръста чучулига (Calandrella brachydactyla), совоок дъждосвирец (Burhinus oedicnemus), белоопашат мишелов (Buteo rufinus), късопръст ястреб (Accipiter brevipes) и синявица (Coracias garrulus). Относно цялата Територия от значение за Общността - ТЗО „Комплекс Калиакра“, Комисията изчислява, че проектите „Калиакра уинд пауър“, „ЕВН Енертраг Каварна“ и „Вертикал - Петков и с‑ие“, и голфкомплексът „Трейшън клифс...\" са довели до необратимото унищожаване на  от \"любимите\" на вицепремиера Валери Симеонов ( в тв интервютата му) „Понто-сарматски степи“. Република България изтъква, че Директивата за местообитанията изобщо не се прилага към проекти, които са били разрешени преди присъединяването ѝ към Съюза, нито съответно се прилага по отношение на тяхното изпълнение. Всъщност трите проекта за производство на вятърна електроенергия и проектът за хотелски комплекси са одобрени през 2005 г.  Проектът „Калиакра уинд пауър“ за изграждането на 35 вятърни генератора е разрешен през 2006 г., а експлоатацията започва на 5 юни 2008 г. Проектът „ЕВН Енертраг Каварна“ за изграждане на 32 вятърни генератора пък е разрешен на 26 юли 2006 г. Впоследствие това разрешение е ограничено, така че да се отнася само до 20 генератора, осем от които са изградени и са в експлоатация от 8 юни 2012 г. През 2005 г. са издадени разрешения за други три генератора - по проекта „Вертикал - Петков и с‑ие“. Тези три разрешения са обжалвани и на 26 юли 2007 г. е постигнато споразумение, вследствие от което на 24 април 2008 г. и съответно на 14 февруари 2011 г. започва експлоатацията на два от генераторите, докато третият не е изграден. Що се отнася до туристическия проект „Трейшън клифс голф енд спа резорт“ в СЗЗ „Белите скали“, който включва изграждането на голф игрище и балнеологична станция, разрешението за строеж е издадено на 22 декември 2005 г., а на 6 април 2010 г. е издадено и разрешението за експлоатация. Ето и още една част от заключенията: А за сведение на хотелиера и вицепремиер Валери Симеонов, който си умира да иронизира т. нар. приоритетно местообиталище \"понто-сарматски степи\", съдът приема за вярно нашето защитно твърдение: че подготвителната обработка на терените, в резултат от която са унищожени тези местообитания в границите на ТЗО „Комплекс Калиакра“, е извършена преди присъединяването на държавата членка към Съюза. Цялото решение на Съда на ЕС може да бъде видяно  .", "date": "2017.08.10", "title": "За какво е осъдена България по делото \"Калиакра\" и кой ни лъже"}
{"url": "http://clubz.bg/57101-tri_koshmarni_scenariq_kak_zapochva_vojnata_sys_severna_koreq", "text": "Северна Корея на няколко пъти заплаши, че е възможно избухването на пълномащабен конфликт на Корейския полуостров. С войнствените изказвания и от Пхенян, и от Вашингтон през последните дни тази възможност може би стана по-близка. Пренебрегваният преди като дивашка реторика кошмарен сценарий стана значително по-вероятен, след като КНДР извърши две пробни изстрелвания на междуконтинентални балистични ракети през юни. Оттогава кризата се задълбочи, като Пхенян реагира на последните наложени от Съвета за сигурност на ООН санкции, като заплаши да превърне континенталната част на САЩ в  . Тръмп: Ще ударим Северна Корея с невиждана ярост и огън В отговор американският президент Доналд Тръмп предупреди в телевизионно изявление, че КНДР  , след като разузнавателните служби на САЩ установиха, че Пхенян е в състояние да направи малка ядрена бойна глава, която да монтира върху междуконтиненталната балистична ракета. Пхенян веднага игнорира предупреждението на президента, като Севернокорейската народна армия обяви в сряда, че обмисля ракетни удари с цел изолиране на тихоокеанския остров Гуам, където е базата на американските бомбардировачи с голям обсег, способни да носят ядрени бомби, и противоракетната система THAAD. Гуам ще има и важна транзитна роля за всяка военна операция срещу Северна Корея. Неизбежна ли е войната в Северна Корея? Севернокорейските балистични ракети имат достатъчно голям обсег, покриващ 3500-те километра до Гуам, макар все още под въпрос да остава тяхната точност и дали въоръжените с ядрена бойна глава ракети могат да оцелеят при обратно навлизане в атмосферата. Пхенян много би искал да вземе на мушка Гуам, тъй като неговата военновъздушна и военноморска база го превръщат в ключов елемент от всяка американска операция срещу Северна Корея, включително снабдяването на сухопътните сили на Корейския полуостров в случай на избухване на конфликт. Въпреки твърденията на Пхенян анализаторите смятат, че непредизвикана атака срещу Гуам е \"крайно невероятна\" поради неизбежния отговор на Вашингтон. Експерти: КНДР може скоро да удари Гуам Анализатори разработиха редица сценарии как напрежението може да прерасне в конфликт, който ще опустоши полуострова и потенциално съседни страни като Япония. Конвенционална война може да струва живота на 1 милион души според някои оценки, макар че броят ще скочи рязко, ако една от двете страни прибегне до оръжия за масово унищожаване. Трите най-вероятни сценария са: Няма много причини да се вярва, че изходът от който и да било от трите сценария ще бъде нещо различно от опустошение, казва Даниъл Пинкстън - преподавател по международни отношения във филиала в Сеул на университета в Трой. Много е възможно също, че не всички военни обекти на КНДР са идентифицирани. А подвижните установки за изстрелване на ракети правят по-трудно проследяването на всички оръжия на Севера. Дипломатически би било почти невъзможно за САЩ да си осигурят международна подкрепа. Китай - главният съюзник на Пхенян, и Русия имат правото на вето в Съвета за сигурност на ООН, а Южна Корея и Япония вероятно ще бъдат против такава атака, тъй като ще понесат главния удар при всеки незабавен отговор. И докато САЩ могат да предприемат едностранни действия с мотива за самоотбрана, Пхенян едва ли ще приеме хирургически удари срещу своите ракети с голям обсег за нещо друго освен обявяване на война. Вторият сценария предвижда внезапна севернокорейска атака, най-вероятно ако КНДР реши, че враговете й планират нападение или опит за смяна на режима. Със сигурност се смята, че севернокорейският диктатор Ким Чен Ун по-скоро ще падне в бой, отколкото да бъде свален и пратен в изгнание, дори това да означава масова смърт и разрушения. Близо 10 000 артилерийски оръдия и ракетни установки са насочени към Сеул, където живеят 10 милиона души и е само на 55 километра разстояние. Северът ще се опита да придвижи войски по тунели, прокопани под демилитаризираната зона, сухопътни спецчасти с подводници към Юга и да активира хиляди свои спящи агенти, инфилтрирани в Южна Корея. Американските военни стратези смятат, че КНДР ще се опита в началото да преодолее отбраната на Република Корея чрез числено превъзходство. Южна Корея има 660 000 въоръжени военнослужещи и 28 000 американски войници, разположени в страната. За разлика от нея Северна Корея има над 1 милион мъже и жени, готови да се сражават. Макар да има по-голяма жива сила, Северна Корея изостава значително в технологиите и военните стратези смятат, че тази сила ще бъде притъпена след близо 4 дни ожесточени сражения. САЩ ще извършат мащабни ракетни нападения срещу севернокорейските командни и контролни центрове, а Ким Чен Ун и висшите военни също ще бъдат на мушката с надеждата смъртта им да подкопае духа на войниците. По-рано тази година САЩ дадоха да се разбере, че \"тюлените\", които убиха Осама бен Ладен, тренират в Южна Корея за операции по обезвреждане и \"обезглавяване\". Това, което безпокои военните стратези, е отговорът на Северна Корея, ако нейното поражение изглежда неизбежно. Ще пренесе ли тя конвенционалния конфликт на по-нататъшен етап? Северна Корея вече изпробва ядрени оръжия и много анализатори предполагат, че тя вече е успяла да намали компонентите, необходими за монтиране на ядрена бойна глава върху ракета. Ракетите със среден обсег могат да бъдат изстреляни по място, където са съсредоточени войски, или по граждански обекти в Южна Корея или Япония. И в двата случая ще бъде причинен хаос, но това също ще повлияе върху снабдяването и засилването на сухопътните подразделения. Предполага се също, че КНДР има значителни запази от химическо оръжие, включително оръжия, които могат да бъдат изстрелвани с артилерийски снаряди. Поредицата от съобщения, че режимът е разработил биологични и бактериологични оръжия, не са потвърдени. Използването на каквото и да било оръжие за масово унищожаване от страна на Северна Корея ще бъде посрещнато с опустошителен отговор, насочен срещу всякакви останали цели, но щетите вече ще бъдат нанесени. Според Даниъл Пинкстън третият сценарий е най-вероятният път към войната на полуострова. Неизбежна ли е войната в Северна Корея? Експерти: КНДР може скоро да удари Гуам", "date": "2017.08.10", "title": "Три кошмарни сценария: Как започва войната със Северна Корея"}
{"url": "http://clubz.bg/57108-prebroqvane_na_umrelite_gushteri_zmii_i_krastavi_jabi_po_traseto_na_%E2%80%9Estruma%E2%80%9C", "text": "Ако ви се е сторило прекалено, че през 2012 г. премиерът Бойко Борисов запретна крачоли и нагази в калта край Ябълково, за да се включи лично в спасяването на 2605 блатни кокичета от заплахата на строящата се магистрала \"Марица\", то непременно трябва да се запознаете с Доклада по ОВОС за влечугите и земноводните по \"Струма\".  Той бе публикуван на сайта на Агенция \"Пътна инфраструктура\" и засяга трасето на лот 3.2 между Крупник и Кресна. Целия текст може да видите  .  Изготвянето на проучването бе възложено на гръцката консултантска компания \"Енвеко\" през май т.г. и резултатите не са в особена полза на крайните позиции на природозащитните организации.  Основните изводи са, че строителството на последната отсечка на магистрала \"Струма\" в района около Кресненското дефиле не само няма да доведе до затриването на защитени видове, но тъкмо обратното - ще ограничи смъртността им.  Според използваните мониторингови данни от периода 2013-2016 г. на този път умират средно между  .  През 2015 г. за 36 дни са открити общо  . Данните дори се смятат за занижени, тъй като преди изследователите да успеят да преброят всички жертви, част от тях са били премахнати от работниците по чистотата, уточняват експертите.  За улеснение авторите на доклада дори са въвели съкращение за клетите \"местообитатели\" -  .  Най-честите жертви в този участък са  , които имали нужда да се  и използвали пътната настилка за  , показват теренните проучвания, извършени през май 2017 г. , както и   също са потърпевши. Процентите на смъртност при земноводните са много по-ниски, но в състава на жертвите се срещат безценната  и др. Строителството на „Струма“ опасно за леопардовия смок През юли т.г. няколко екоорганизации внесоха официална жалба в Брюксел с мотива, че Кресненският пролом е част от мрежата \"Натура 2000\" и ако финалната отсечка от магистралата бъде построена през дефилето, това ще бъде катастрофално за защитените видове растения и животни в региона. Резултатите от Оценката за въздействие върху околната среда (ОВОС) обаче показват, че и трите предложени варианта за проектни решения за маршрута на лот 3.2, които включват преминаване и обход през дефилето, ще доведат до значително намаляване на УНП.  Трима министри обясняват автомагистрала \"Струма\" на Еврокомисията При реализацията на т.нар.  , както и на сценария   прогнозираната смъртност за 2040 г. ще бъде намалена с 58% при влечугите и с 25,1% при земноводните спрямо 2014 г. За целта обаче трябва да бъдат изградени подходящи конструкции за изолиране и коридори за свързаност, отчитат експертите и най-подробно описват какви трябва да бъдат те.  Документът изобилства от куп ценни инструкции - залесяване на подстъпите към входа на съоръженията с храсти, предписания за разстоянието и формата на подлезите, наклона, повърхността и пр. Авторите заклеймяват оградата от телена мрежа с метални стълбове като непригодна. Според тях най-ефективният вид конструкция за изолация за влечуги и земноводни са бетонните заграждения, поставени под пътното ниво в чакъл с наклон между ръба и канавката. Този вид бариера се е доказал като много успешен с намаляване от 93% на  . Бариерата за влечугите трябва да е с височина 80 cm, за да се спрат повечето животни, тъй като, ако достигнат пътя, те ще бъдат , допълват още експертите. На финала на доклада е обърнато специално внимание върху последващия контрол. Според консултантите трябва да се сформират полеви екипи, които да обхождат пеша цялото разстояние на дефилето. Отговорникът по смъртността трябва да протоколира всяко мъртво животно, а другите двама членове от полевия екип да записват всички  , които срещнат по пътя, за да има обществеността реална представа за разнообразието. Предвидено е поставянето на камери в тръбите за засичане на движение, както и нещо като техника за   на бумки, тритони и костенурки. При метода със следите и двата входа на подлеза трябва да бъдат покрити с тънък слой материал, например мраморен прах или пясък. Така изследователите щели да получат информация за броя на влечугите и земноводните, използващи съоръжението. Ако строителството на лот 3.2 на \"Струма\" не започне до 2019 г., което в крайна сметка е напълно възможно и заради действията на еколозите, това може да доведе до провал на оперативна програма “Транспорт и транспортна инфраструктура”, а страната ни да загуби 1,5 млрд. лв. от ЕС.  Ако и това не е основателна причина за форсирането на проекта, то от Българската асоциация на пострадали при катастрофи напомнят, че този пътен участък си извоюва печалната слава на най-кървавото трасе в България. За последните пет години в Кресненското дефиле на всеки километър “изникват” по два надгробни паметника и всеки ден забавяне на строителството е причина за тежки пътнотранспортни произшествия. Трима министри обясняват автомагистрала \"Струма\" на Еврокомисията", "date": "2017.08.10", "title": "Преброяване на умрелите гущери, змии и крастави жаби по трасето на „Струма“"}
{"url": "http://clubz.bg/57104-zashto_horata_sa_oglupeli_tolkova_che_da_vqrvat_che_mishel_obama_e_myj", "text": "От Оруел към Хъксли. Унифицираната пропаганда на Сталин и Хитлер, която премазваше отделния индивид, е заменена днес от общество, разделено на касти, и спрямо всеки се прилага таргетирана терапия, която го прави щастлив. В \"Прекрасния нов свят\" щастието идва от наркотици, при нас го произвежда самата пропагандна машина: на всеки се предлагат онези страсти, възторзи и възмущения, които най-добре пасват на темперамента му. Как ли? Ами както се започва и с наркотиците – предлага ни ги някой близък приятел, допуснат в дигиталния ни балон, на когото имаме доверие. Той знае какво ще ни разяри, защото така сме го подбрали, пали се от същите фитили. Така сме настроили филтрите, че светът да потвърждава убежденията ни. И ето ти парадокс: съпротивителната ни гражданска енергия се оказва гориво на властовата машина, която днес разчита на това да няма авторитети, лидери, та дори твърди факти, на които да се опрем. Говоря за индустрията на лъжата. След 2016-а - годината на фалшивите новини - демократичният свят се стресна. Най-плашещи са организираните руски хакери. Американските избори бяха брутално манипулирани от Москва. Поучени от станалото, напролет французите свалиха 30 000 (!) потребителски адреса, разпространяващи дезинформация – може би тази мярка позволи любимата на Путин Льо Пен да се представи сравнително скромно. Страни като Чехия създават специални звена за противодействие. Но най-тежката юридическа артилерия се задава откъм Берлин, където има избори през този септември. Законопроектът предвижда социални мрежи като фейсбук и туитър да премахват не само езика на омразата, престъпност, тероризъм, педофилия, но и фалшиви новини. До 24 часа, под страх от внушителните € 50 милиона глоба. Във Франция горчивият хап се преглътна по-лесно заради извънредното положение; другаде съпротивата срещу подобни мерки е голяма. Кой точно казва кое е фалшива новина? Директна намеса на държавата ни връща в света на \"1984\". От друга страна, саморегулация на самите медии, хванати за гушите в яростна конкуренция – на CNN и Fox, на Прокопиев и Пеевски – е опасна илюзия, която вече години наред отлага решаването на въпроса. В Европа май започва да има консенсус около това, самите платформи да отговарят за съдържанието, което разпространяват. Наместо неутрална към съдържанието магистрала, по която минава който си иска, тези платформи започват да се мислят като един вид паразитни медии, завладели не само огромната част от рекламния пазар, но и основни източници (52-84% в различните страни) за информиране на гражданите. А една медия подлежи на националните законодателства. \"Провайдърите на социалните мрежи са отговорни, когато с платформите им се злоупотребява за разпространяване на престъпления на омразата и фалшиви новини\", каза германският министър на правосъдието Маас. За да се отсеят фактите от лъжата, традиционните медии имат редактори. В дигиталния океан това просто е невъзможно: например във фейсбук на ден се постват 4,75 милиарда единици съдържание. За да контролират двата милиарда потребители, вероятно трябва да се назначат поне 200 милиона редактори. Единственият начин за противодействие, измислен досега, това са доброволните отряди на дигиталните граждани. Когато се получат сигнали, националният екип взема решение да изтрие профила ви. Точната технология е, разбира се, тайна, както и повечето алгоритми в дигиталния свят, които управляват живота ни днес. (Нали помните как определя властта Достоевски? - \"Чудо, тайна, авторитет.\") Разпитвах ФБ \"приятели\", чиито профил е бил свалян от мрежата. Едните твърдяха, че са нужни поне 100 сигнала срещу вас; според други пострадали само 10 докладвания били достатъчни. Ако второто е вярно, достатъчно е една маса хора в кръчмата да извадим телефоните, за да затрием някой виртуален враг. И както показа импровизираната ми анкета, често организирани идеолози премахват профили именно на несъгласни критични хора. А кои са хората от националния екип, кой ги избира – чудо, тайна (авторитет още не се е самозародил). Друг подход се търси през етикета върху стоката \"информация\". Няма как да предпазим потребителя, решил да вярва, че Сорос плаща на протестиращите срещу Орешарски или Тръмп, че бежанци нападнали българка около Централна гара или рускиня в Берлин, че политици са хомосексуални, храните – отровни, следите в небето – заговор на ЦРУ, а Иван Костов – виновен за всичко. Но социалната мрежа би могла да придружава проблемната новина с надпис – непроверено, не гарантираме за истинността на това съобщение. Добавям: дадени сайтове, които приемат професионални стандарти и потенциални санкции, да получат етикета \"медия\", така че информацията от тях да се възприема по-сериозно. Така потребителят ще може да си направи сметка дали да вярва на \"медия\" или на някакъв анонимен приятел на приятел. Плюс масово обучение от началното училище по дигитална грамотност, разбира се. Но проблемът е по-дълбок. Защо хората са оглупели дотолкова, че да вярват, че Мишел Обама всъщност е мъж? Навремето съветската пропаганда действаше върху ограничени леви кръгове, днес руската залива цялото общество. Новата пропаганда действа чрез негативното, подривното, граждански-революционното. Ако ни караха да възпяваме някакъв газпромовски комунизъм, вероятно щяхме да развием антитела. Но те ни окуражават да се възмущаваме от ЕК, да се подиграваме на регулациите ѝ, да злорадстваме пред неминуемия крах на Съюза. Сигурно сте се питали: можем ли ние, Западът, да атакуваме Москва чрез небивалици? Да пишем за несметните богатства на Путин. За това, че той всъщност е подменен, както твърдеше в някакъв сайт първата му жена. Че му преливат кръв, източена от бебета… Защо работи? Май просто не сме едно човечество - отново го осъзнаваме след еуфорията на модерния универсализъм. За дадени психо-когнитивни касти никакви факти не могат да помрачат образа на лидера им. Не са по-изостанали - просто друга културна форма. Нали помните Франция – едно и също престъпление (злоупотреба с партийни пари) срина десния Фийон, но изобщо не засегна популярността на алтернативно-дясната Льо Пен. Когато Орбан строи стадион в родното си село, Тръмп се замисля дали има право да помилва сам себе си, а сътрудници на Симеонов търгуват с бежанци - ами това дори мобилизира феновете им, както впрочем става, когато наш ритне вражески играч: побъркахме ги, върхът сме, по-бе-да! Те се мислят за революционери - борят се със системата, с медиите, с истината. Върви, че се бори с борци.", "date": "2017.08.10", "title": "Защо хората са оглупели толкова, че да вярват, че Мишел Обама е мъж?"}
{"url": "http://clubz.bg/57105-po_zapoved_na_borisov_proverqvat_taksa_prazen_stol", "text": "Министърът на туризма Николина Ангелкова назначи проверка на заведение в Созопол, което според сигнал е начислявало 20 лв. към сметката за празен стол. Проверката е по разпореждане на премиера Бойко Борисов. На място експерти от министерството ще направят цялостна инспекция за работата на заведението. До проверката се стигна след оплакване на посетители на заведението, които получили в сметката си такса за всеки свободен стол на масата. Така за четири празни стола клиентите трябвало да заплатят 80 лв. \n\tПред бТВ собственикът на ресторанта обясни, че добавянето на празните столове в сметката е направено с назидателна цел, тъй като клиентите на заведението са се подигравали и държали неприлично с персонала. Той добави, че сметката е приключена, без да се удържат въпросните 80 лв. от служебния бон. В понеделник ресорното министерство сигнализира Комисията за защита на потребителите (КЗП) да вземе мерки срещу подобна нелоялна практика, която вреди на имиджа на българския туризъм. От Комисията съобщиха, че извършената незабавна проверка в заведението е установила, че потребителите не са заплатили изисканата такса. Това каза Ангелкова пред Нова тв. Тя допълни, че се надява това да е единичен случай, защото това е лоша практика, която създава негативен имидж на българския туризъм. Проверки щяло да има дори ако става въпрос за единичен случай.", "date": "2017.08.10", "title": "По заповед на Борисов проверяват \"такса празен стол\" "}
{"url": "http://clubz.bg/57109-razshirqvat_okolovrystnoto_ot_mladost_do_magistrala_trakiq", "text": "Премиерът Бойко Борисов се ангажира лично с разширяването на Околовръстния път до \"Младост\". Това заяви столичният кмет Йорданка Фандъкова пред БНТ. Тя обяви, че проектът за разширение на Околовръстния път на София от квартал \"Младост\" до подхода към магистрала \"Тракия\" е даден за съгласуване на последната инстанция. Фандъкова отрече да има проблем с Агенция \"Пътна инфраструктура\". Наскоро в отговор на депутатски въпрос регионалният министър Николай Нанков заяви, че ако се намерят 78 млн. лв., проблемът с един от най-натоварените участъци в столицата - Околовръстното шосе от \"Младост\" 4 до разклона за магистрала \"Тракия\", ще бъде решен за две години и половина. Забавянето на проекта според Нанков е по вина на общината. Фандъкова призова хората да подават сигнали за опасни дървета, защото в момента тече кампания по премахването им. И допълни, че в столицата има хиляди дървета, като постоянно се садят нови.", "date": "2017.08.10", "title": "Разширяват Околовръстното от \"Младост\" до магистрала \"Тракия\""}
{"url": "http://clubz.bg/57103-botev_pak_bi_ludogorec_hero_smenq_dermendjiev", "text": "\"Лудогорец\" ще има нов треньор и той най-вероятно ще се казва Димитър Димитров-Херо, след като снощи Георги Дерменджиев хвърли оставка заради загубата на \"орлите\" в мача за Суперкупата срещу \"Ботев\" (Пловдив) на стадион \"Лазур\" в Бургас - 1:1 и 5:6 с дузпи. Часове по-рано стана ясно, че Херо е разтрогнал своя договор с казахстанския \"Иртиш\" (Павлодар), той бе на трибуните на арената край морето. По-късно днес \"Лудогорец\" ще обяви името на новия наставник. Херо е имал разговор с изпълнителния директор Ангел Петричев още в Бургас. Говори се, че смяна на Дерменджиев е била планирана дори при победа за Суперкупата, а завръщането на изтъкнат специалист като Димитър Димитров само е ускорил процеса. Снощи Тодор Неделев откри резултата за \"Ботев\" с красиво попадение от пряк свободен удар още в 16-ата минута. След това шампионите удариха три греди, създадоха и други голови положения, просто нямаха късмет да изравнят. Все пак това се случи в 47-ата минута, когато Вандерсон направи 1:1 след пробив отляво и двойно подаване с Клаудиу Кешеру. Натискът на \"орлите\" продължи, но постепенно отслабна, а \"Ботев\" ясно даде да се разбере, че чака дузпите.  При 11-метровите удари Марселиньо пропусна още от първия опит за \"Лудогорец\". \"Ботев\" пък вкара и петте си изпълнения и така прегърна трофея след 5:4. \"Канарчетата\" биха \"орлите\" с 2:1 на финала за Купата на България през май. А стадион \"Лазур\" се превърна в тяхна крепост - те играха там три мача в Лига Европа и не допуснаха нито едно поражение.", "date": "2017.08.10", "title": "\"Ботев\" пак би \"Лудогорец\", Херо сменя Дерменджиев"}
{"url": "http://clubz.bg/57106-to_beshe_qsno_gazibarski_shteshe_da_si_otmysti", "text": "Уволнен е полицаят, който разпространи скандален запис с вече бившия директор на охраната в АЕЦ \"Козлодуй\" Пешко Караджов. Това съобщи Нова тв. Във видеото се чува как Караджов се държи неуважително със служители на реда. Той ги заплашва и обижда, защото са съставили акт за шофиране в нетрезво състояние на негов приятел. Караджов говори видимо афектиран и вероятно след употреба на алкохол. Чуват се реплики като: Прокуратурата не си мръднала пръста срещу шефа от АЕЦ, наричал полицаите \"педе**с\" (ВИДЕО) Окръжната прокуратура също прави проверка по случая. Първоначално магистратите в Козлодуй решили, че няма основание за образуване на дело. Полицай Цветан Благоев обаче е освободен на 2 август със заповед на директора на Областната дирекция във Враца Димитър Газибарски след извършена дисциплинарна проверка. Благоев бил уронил престижа на МВР и отправял заплахи към колеги във фейсбук. Ето и мнението на Илиян Василев по повод уволнението.  ", "date": "2017.08.10", "title": "\"То беше ясно - Газибарски щеше да си отмъсти\""}
{"url": "http://clubz.bg/57102-grigor_s_trudna_pobeda_sreshtu_misha_zverev", "text": "Григор Димитров спечели трудна победа с 6:3, 3:6, 6:3 срещу германеца Михаил Зверев във втория кръг на турнира \"Роджърс къп\" от серията \"Мастърс 1000\" в Монреал, Канада. Двубоят продължи 100 минути. В първия сет българинът на два пъти проби своя съперник, но допусна рибрейкове. Все пак в решаващия момент той дръпна с 5:3, след което затвори сета с 6:3.  Във втората част по-големият от братята Звереви направи брейк за 3:1 и до края не допусна сривове. Въпреки че Димитров пропусна да върне изоставането в края, когато имаше точка за пробив, но прати топката в аут. В крайна сметка се стигна до 1:1. В последната част най-добрият ни тенисист проби за 4:2, като се възползва от четири (!) поредни двойни грешки на опонента си. След това за Григор не бе трудно да затвори мача. В Монреал той има да защитава достигане до четвъртфинал - постижението му от миналата година. Именно от Монреал Гришо преобърна сезона си и приключи годината позитивно. Следващият му съперник е 52-рият в света Робин Хаасе (Холандия).", "date": "2017.08.10", "title": "Григор с трудна победа срещу Миша Зверев"}
{"url": "http://clubz.bg/57107-us_diplomati_v_kuba_oglushali_sled_misteriozni_ataki", "text": "САЩ смятат, че няколко американски дипломати в посолството в Куба са били подложени на \"акустична атака\" със звуково устройство, предаде Си Ен Ен. В резултат има най-малко двама пострадали толкова сериозно, че били принудени да се върнат в САЩ за лечение, съобщи пред телевизията представител на Държавния департамент. Те дори може да са загубили частично слуха си, и то завинаги. Пострадалите дипломати не са се намирали на едно и също място и проблемите с тях не са се случили по едно и също време. От края на 2016 г. обаче те получили редица психични симптоми, напомнящи на мозъчно сътресение. След 54 години - знамето на САЩ пак се развя в Куба От Държавния департамент повдигали в продължение на няколко месеца въпроса пред правителството в Хавана. САЩ пратили в Куба медицински екип, но той не могъл да установи какво точно се е случило. С въпроса се е захванало и ФБР. Говорителката на Държавния департамент Хедър Ноърт заяви вчера, че \"някои американски правителствени служители\", заемащи официални длъжности в посолството в Куба, са съобщили за инциденти, причиняващи \"психични симптоми\". Тя обаче не можа да даде подробности за вида или причините за инцидентите. В продължение на години американски дипломати в Хавана се оплакваха, че са подложени на тормоз от кубински представители и че често някой прониква в домовете и колите им. Това обаче спряло след възстановяването на дипломатическите отношения между двете страни през 2015 г. Някои от тези, които пострадали напоследък, предпочели да се завърнат в САЩ, каза Хедър Ноърт. В резултат САЩ изгонили през май двама дипломати от кубинското посолство във Вашингтон. Изгонените кубински дипломати не са обявени за персона нон грата и е възможно да им бъде позволено да се завърнат в САЩ, ако проблемът бъде разрешен. Пострадалите американци в Хавана са служители на Държавния департамент. Няма засегнати американски цивилни. Дипломатическото ведомство във Вашингтон подхожда към тези инциденти \"много сериозно\" и работи, за да установи причината и ефекта им. В изявление на кубинското външно министерство от вчера се отрича категорично каквото и да било участие на Хавана в тормоза срещу американски дипломати в страната. Изгонването на кубинските дипломати е окачествено като \"неоправдано и неоснователно\". А Куба никога не е разрешавала територията й да бъде използвана за каквито и да било действия срещу акредитираните дипломати и техните семейства, без никакви изключения.", "date": "2017.08.10", "title": "US дипломати в Куба оглушали след мистериозни атаки?"}
{"url": "http://clubz.bg/57111-ruski_shpionski_samolet_preletq_nad_beliq_dom_i_cru_video", "text": "Невъоръжен самолет на руските въздушно-космически сили (ВКС) прелетя над Вашингтон, като мина на ниска височина над Пентагона, централата на ЦРУ и военновъздушната база \"Андрюс\", предаде Си Ен Ен. Полетът е част от дългосрочния договор, който позволява на военни от САЩ и Русия да наблюдават другата страна от въздуха, заявиха два източника.     Става дума за Договора за установяване на режима \"Открито небе\" (ДОН). Tой е подписан от 34 страни и им позволява да извършват наблюдателни полети над военни обекти. Руския военен Ту-154 преминал на височина 3700 фута (1128 метра) над центъра на Вашингтон и базата \"Андрюс\" в щата Мериленд, където е хангарът на \"Еър форс-1\" - самолета на президента на САЩ. Това показват данни от сайта за проследяване на полети Flightradar24. Самолетът получил разрешение да навлезе в P-56 - строго охраняваното въздушно пространство около Белия дом. Същият самолет трябва да извърши подобен полет тази нощ българско време. Той ще прелети над Бедминстър, щата Ню Джърси, където в момента кара ваканцията си президентът Доналд Тръмп. Вчера руската машина е прелетяла и над президентската вила в Кемп Дейвид, Националния голф клуб \"Тръмп\" във Вирджиния и бункера \"Маунт Уедър\" - правителствения център за тайни операции. На борда на Ту-154 имало хора от американските военновъздушни сили. Самолетът има възможност да събере редица разузнавателни данни, каза един от тях. ДОН действа от 2002 г. и в неговите рамки досега са извършени над 1200 полета. Това допринася за проверката как се изпълняват споразуменията за контрола на въоръженията, изтъкват от американската Агенция за намаляване на заплахите за отбраната (АНЗО). Говорителят на АНЗО Дан Гафни отказа да потвърди дали споменатите обекти са били наблюдавани от руския самолет. Агенцията може само да потвърди специфични обекти само след приключване на мисията. Правоохранителните агенции са били предупредени за тези полети много малко време преди извършването им. Руският самолет е в състояние да извърши събиране на разузнавателни данни, включително чрез въздушни и термални снимки, както и чрез събиране на сигнали. Според АНЗО полетите в рамките на ДОН получават предимство от диспечерите на въздушния трафик и се извършват в координация с американската Федералната администрация по въздухоплаване. Такива полети са често явление и същият самолет бе наскоро забелязан да се приземява във военновъздушната база \"Макконъл\" в Уичита, щата Канзас. Вчерашният полет привлече вниманието заради важността на наблюдаваните обекти.", "date": "2017.08.10", "title": "Руски шпионски самолет прелетя над Белия дом и ЦРУ (ВИДЕО)"}
{"url": "http://clubz.bg/57113-iznenada_dyrjavni_benzinostancii_mamqt_s_gorivo_che_i_hvanati", "text": "Повече от 90 нарушения във ведомствени бензиностанции са установили проверки на ГДБОП съвместно с митниците, данъчните и Икономическа полиция.  От МВР съобщиха, че от началото на активния летен сезон са инспектирани 57 ведомствени обекта. Засиленият контрол над дейността на ведомствени бензиностанции е повишаване на приходите от ДДС и установяване на нелегална продажба на горива. До момента съвместните екипи са извършили инспекции в обекти, разположени на територията на столицата и в още 15 области в страната.  Борисов: От 900 проверени бензиностанции - 900 софтуера се манипулират  Установени са повече от 90 нарушения, включително генериране на приходи от продажба на гориво, което собствениците декларират, че използват само за своята дейност. Най-честите пропуски са свързани с липса на свързаност на измервателните уреди с електронната система на приходната администрация, използване на подвижни цистерни (б.р. - изискване, въведено през 2015 г.), регистрирани като стационарни, допълнителни съдове, съхраняващи гориво без документи за произход, както и нарушения на правилата и нормите за пожарна безопасност. Съставени са общо 52 акта за установени административни нарушения, 2 констативни акта и са отдадени 29 писмени разпореждания. От НАП са запечатани 13 обекта, а други 15 предстои да бъдат запечатани. При един от случаите от вторник митническите власти са предприели изземане на 8000 литра гориво с недоказан произход и предстои уведомяване на прокуратурата. КЗК най-после откри картел при бензиностанциите Междуведомственият координационен център на ГДБОП селектира информация за обектите, които работят на територията на страната, като засиленият контрол в сектора ще продължи и през септември. КЗК най-после откри картел при бензиностанциите", "date": "2017.08.10", "title": "Изненада! Държавни бензиностанции мамят с гориво. Че и хванати"}
{"url": "http://clubz.bg/57114-ahmed_dogan_pozdravi_v_standart_i_mu_blagodari", "text": "Почетният председател на ДПС Ахмед Доган поздрави в. \"Стандарт\" по повод 25 години от създаването му. Това съобщиха от пресцентъра на ДПС. Това се казва в поздравлението на Доган. Откакто е почетен председател, Доган прави публични изявления изключително рядко. Справка в сайта на ДПС показва, че това е едва втората му публична изява за тази година. Първата е от средата на март, когато той отправи политическо послание за обединителния патриотизъм. През 2016 г. Доган направи обръщение към националната конференция на ДПС. В края на 2015 г. пък бе прословутото му слово на новогодишния купон на ДПС, след което тогавашният лидер на партията Лютви Местан бе изключен. А последното му известно писание във връзка с медии е прословутото \"Писмо до Мадам В.\". Доган срещу Местан - едно към едно", "date": "2017.08.10", "title": "Ахмед Доган поздрави в. \"Стандарт\". И му благодари"}
{"url": "http://clubz.bg/57115-prezidentyt_naznachi_v_kzd_petyr_kichashki_zamesen_v_ujilvaneto_s_medijni_paketi", "text": "Президентът Румен Радев определи днес членовете на своята квота в Комисията за защита от дискриминацията, съобщиха от пресцентъра на институцията. Това са Владимира Владимирова Стоименова-Делийска, Наско Руменов Атанасов, София Кирилова Йовчева и Петър Илиянов Кичашки. Петър Кичашки, известен като правозащитник и директор на Института за модерна политика, бе замесен в схемата за източване на медийни пакети, предоставяни от държавата за референдума, иницииран от Слави Трифонов през 2015 г. На пръв поглед Кичашки е идеален за работата на Комисията за защита от дискриминацията - всъщност юридическата му кариера започва със серия от дела за достъпна архитектурна среда за хора с увреждания именно пред КЗД. Защитава правата на хората с увреждания и като юрист, и като активист в десетки протести. В Института за модерна политика изготвя няколко доклада за проблемите на хората с увреждания у нас. През 2013 г прави първи опит да влезе в политиката през листите на гражданско движение \"Модерна България\", през 2014 г. е кандидат в гражданската листа на БСП за депутат, а през 2015 г. на местния вот - за общински съветник.  Междувременно обаче подкрепя и трите въпроса на референдума, иницииран от Слави Трифонов през 2015 г. за промени в изборната система, като оглавяващ инициативен комитет на движение „Модерна България“. Ужилването: 140 000 лв. за модерна политика По време на кампанията за референдума законът позволяваше редица инициативни комитети да получат право на 40 000 лв от държавата, които да харчат само за отразяване на своята позиция. Редица инициативни комитети, свързани с Кичашки и неговия партньор в Института и в листите на БСП Борислав Цеков (бивш депутат на НДСВ), пренасочиха пакетите си към сравнително неизвестния сайт \"Хаштаг-БГ\". Става дума за общо 140 000 лв. Сайтът \"Хаштаг-БГ\" е част от едноименна фондация, чийто собственик е Милена Евгениева, съпруга на Кичашки. Тя пък споделя собственост в \"е-Март Ауторити\" заедно с Борислав Цеков. Фирмата е регистрирана на същия адрес с фондацията \"Хаштаг-БГ\".  Реакцията на ЦИК беше да ореже част от пакетите, а на следващия вот да се опита да определи, че интернет медии всъщност не предлагат медийни услуги. После обаче се отказа от това драстично пренаписване на Изборния кодекс.", "date": "2017.08.10", "title": "Президентът назначи в КЗД Петър Кичашки, замесен в ужилването с медийни пакети"}
{"url": "http://clubz.bg/57116-sudjuk_majkasin_polovinata_ot_cenata_za_sudjuk_ktb", "text": "Лятото ни изненада и поднесе някои най-нови видове ястия, продиктувани от реалния живот. Независимо че надениците са определено зимна манджа, особено по Коледа, предлагаме ви отсега няколко начина за приготвяне. Ето и примерен списък на гозби по ваш избор.", "date": "2017.08.10", "title": "Суджук Майка&Син - половината от цената за суджук КТБ"}
{"url": "http://clubz.bg/57117-facebook_watch_konkurent_na_netflix_i_youtube", "text": "Скоро социалната мрежа Facebook ще предлага нова услуга за гледане на сериали и предавания онлайн - Facebook Watch. Това обявиха хората на Зукърбърг вчера на официалния блог на компанията. Новата стрийминг платформа видно ще е интегрирана със социалната мрежа.  Така освен, че ще предлага сериали, спортни събития, предавания на живо, изцяло онлайн продукции и други, подобно на конкурентите, всички зрители ще могат да коментират и споделят с приятели всеки нов епизод на предаване, което са гледали моментално. От Facebook подчертават, че това ще е едно ново и по-социално преживяване за потребителите. Facebook Watch ще бъде достъпен на компютри, мобилни устройства и умни телевизори, но като за начало - само в САЩ. След тестов период услугата ще започне да се предлага и в други държави по света. Една от причините за това е различните лицензионни закони и пазари по света.  По подобна причина и популярната стрийминг услуга Netflix е с ограничен каталог, след като наскоро стана достъпна и в България. Facebook Watch ще предлага подобно съдържание, но освен това и комуникация между зрителите, която липсва в Netflix.  Макар да предлага все по-добри видеоуслуги, Facebook все още не може да изтика YouTube от територията на видеосподелянето - най-голямата платформа е винаги с крачка напред. YouTube става все по-впечатляващ, с 60 кадъра в секунда жив стрийминг Тъй като платформата Facebook Watch видно няма да е ограничена само до продукцията на професионални студия, хората на Зукърбърг имат шанс чрез нея да измъкнат немалко създатели на съдържание от сайта, собственост на Google. Особено при все по-влошаващата се ситуация с монетизирането и рекламите там - ако предложат по-добра алтернатива.  От Facebook публикуваха кратко видео, което представя основните функции на новата платформа:    ", "date": "2017.08.10", "title": "Facebook Watch - конкурент на Netflix и YouTube?"}
