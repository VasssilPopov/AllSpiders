{"url": "http://clubz.bg/62663-cveta_karaqncheva_za_rastrela_na_petyr_hristov_takiva_neshta_se_sluchvat_v_evropa", "text": "Така председателката на Народното събрание от ГЕРБ Цвета Караянчева отговори пред журналисти на въпрос за показното убийство на бизнесмена Петър Христов в центъра на София тази сутрин. Тя бе цитирана от \"Фокус\". Парламентарната председателка бе Казанлък по случай 140-ата годишнина от освобождението на града. Убитият Петър Христов - от сержант до бизнесмен По думите на Караянчева  От отразените й в агенцията отговори не става много ясно каква е връзката между корупцията и показното убийство на крупен бизнесмен. В съобщението от пресцентъра на ГЕРБ за посещението на Караянчева в Казанлък разговорът й с журналисти не присъства. Христов се славеше като близък до ГЕРБ и конкретно до зам.-председателя на партията Цветан Цветанов. Караянчева е първият представител на управляваща партия, а и първият високопоставен политик, който коментира убийството на шефа на фирмата за млечни продукти \"Лактима\", който управляваше и други бизнеси. И \"Нагла\" версия за убийството на Петър Христов И \"Нагла\" версия за убийството на Петър Христов", "date": "2018.01.08", "title": "Цвета Караянчева за растрела на Петър Христов: Такива неща се случват в Европа"}
{"url": "http://clubz.bg/62662-bryuksel_iska_po_visoki_vnoski_v_evropejskiq_byudjet_sled_brekzit", "text": "Председателят на Европейската комисия Жан Клод Юнкер се обяви против сериозното орязване на кохезионния фонд. Това стана по време на дискусия за многогодишната финансова рамка на ЕС за периода 2020-2026-та година, съобщи БНР. По думите му на ЕС ще са нужни и допълнителни средства във връзка с новата европейска отбранителна политика и за компенсиране на дупката в бюджета на съюза, която се очаква след излизането на Великобритания от ЕС. Еврокомисарят по бюджетните въпроси Гюнтер Йотингер посочи, че \"Брекзит\" ще остави дупка в европейския бюджет от 12-13 милиарда евро. Затова според него  бюджетът за следващата финансова рамка 2020-2026 г. трябва да се увеличи от 1 на 1,1 % от БВП. ", "date": "2018.01.08", "title": "Брюксел иска по-високи вноски в европейския бюджет след \"Брекзит\"?"}
{"url": "http://clubz.bg/62661-su_nqma_da_protestira_sreshtu_sgrada_i_10_mln_lv_obeshtani_ot_vlastta", "text": "Софийският университет няма да излезе на протести, какво заплашваше миналата седмица. Причината - след среща между представителите на Алма Матер и министрите на образованието и финансите Красимир Вълчев и Владислав Горанов е поет ангажимент, че още в сряда  Министерският съвет ще предостави нова сграда на СУ за обучението на студентите по медицина и ще отпусне 10 милиона лева за допълнителни инвестиции в инфраструктурата. Софийският университет плаши с протест заради отнета сграда Новината дойде от самите министри. На университета ще бъде предоставена сградата на Професионалната гимназия по облекло, която ще бъде преместена на друго място, каза министър Красимир Вълчев, цитиран от БНР:  Миналата седмица на Академичния съвет на СУ се чуха заплахи за протести след решението на правителството сградата на бившия механотехникум в столицата, която беше прехвърлена на университета за обучение на студенти по медицина, да бъде дадена на Висшия съдебен съвет. От университета настояха още да им бъдат отпуснати допълнителни 15 млн. лв. Бяха разписани и няколко конкретни искавия към управлението, в противен случай можеше да се стигне до ефективни протести. Днес ректорът Атанас Герджиков бе променил тона:", "date": "2018.01.08", "title": "СУ няма да протестира. Срещу сграда и 10 млн. лв., обещани от властта"}
{"url": "http://clubz.bg/62659-evropredsedatelstvoto_prizemqva_dronove_i_dirijabli", "text": "Българското европредседателство на Съвета на ЕС \"приземява\" дронове и балони в центъра на София и още няколко региона на столицата. Важното съобщение за забрана на полети с дрон дойде от  Главна дирекция \"Гражданската въздухоплавателна администрация\" на Министерството на транспорта. Дадени са и координатите на всички зони, над които полетите са забранени. Ето ти тях: 42о41’07”N    023о17’37”Е  (УМБАЛСМ „Н.И.Пирогов“); и 42о40’20”N    023о19’08”Е  (Хотел Хилтън); и 42о38’27”N    023о16’29”Е  (Киноцентър); и 42о39’03”N    023о15’16”Е  (Кръстовището на ул. Секвоя с ул. Беловодски път). 42о42’18”N    023о19’25”Е  (Лъвов мост); и 42о41’47”N    023о20’49”Е  (Паметник на Васил Левски); и 42о40’44”N    023о21’35”Е  (Зала „Универсиада“); и 42о40’19”N    023о21’03”Е  (Метростанция „Ф.Ж. Кюри“); и 42о40’13”N    023о19’52”Е  (Парк „София ланд“); и 42о39’42”N    023о19’32”Е  (Търговски център „Парадайз мол“); и 42о39‘54”N    023о18’24”Е  (Университетска болница „Лозенец“); и 42о41’13”N    023о18’25”Е  (УМБАЛСМ „Н.И.Пирогов“); и 42о41’50”N    023о18’50”Е  (Търговски център „София мол“). Координати на центъра:           42о39’51”N    023о22’43”Е Радиус:                                        1600 m Извършването на гореуказаните дейности, в посочените зони, в почивните и празничните дни ще се разрешава от ГД ГВА, при липса на мероприятия във връзка с Българското председателство на Съвета на ЕС, пише още в съобщението, от което става ясно, че все пак ще има някакви изключения. За целта обаче ГД ГВА трябва да бъде уведомена минимум 3 дни предварително със заявление на адрес 1000 София, ул. Дякон Игнатий 9, и/или по електронната поща на адрес caa@caa.bg", "date": "2018.01.08", "title": "Европредседателството \"приземява\" дронове и дирижабли"}
{"url": "http://clubz.bg/62656-emil_koshlukov_na_ambrazurata", "text": "Публицистичните телевизионни предавания обикновено се следят, за да се чуе какво ще кажат гостите в тях по актуални теми. Обикновено тези гости са висши политици, експерти и т.н. които дават компетентно мнение за последните събития. Днешното издание на \"Още от деня\" по БНТ бе изключение от това правило. То бе следено не толкова заради гостите, а заради водещия. За пръв път предаването бе водено от Емил Кошлуков - бивш депутат от НДСВ, бивш лидер на \"Новото време\", бивш водещ на предаване по \"Канал\" 3 - телевизията, която Делян Пеевски бе готов да купи, но после обяви, че се отказва, бивш изпълнителен директор на ТВ7 и водещ там (телевизия, финансирана от КТБ и фалирала малко след банката). И настоящ програмен директор на БНТ. Емил Кошлуков влиза в БНТ - като програмен директор При влизането на Кошлуков в БНТ имаше подозрения, че той ще обслужва интересите на кръгове, свързвани с Пеевски, настоящото управление и прокуратурата. Ето какво се случи в първото му предаване в контекста на тези съмнения. Овладяването на БНТ е все едно Пеевски в ДАНС Първото, което направи Кошлуков, бе в свой коментар да изтъкне вината на тройната коалиция и съда за шесторното убийство в Нови искър. Той припомни, че в края на 2008 г. управляващото мнозинство е приело промени в НПК, според които дело може да се гледа и присъда може да се произнесе в отсъствието на обвиняемия. И изтъкна, че по този начин известните братя Галеви са успели да се укрият от българското правосъдие (те биват осъдени през 2012 г., но успяват да избягат преди присъдите да бъдат изпълнени - б.р.). Кошлуков обясни, че и Росен Ангелов (заподозреният за шесторното убийство) не се е явил на делото си и се е укрил. Освен това прокуратурата е искала за него присъда от 12 години, но съдът му е дал само 8. Прокуратурата също така е искала задържане под стража, но съдът го е пуснал срещу подписка. Първите му гости бяха депутатите от ГЕРБ Тома Биков и Георги Свиленски от БСП. Темата на разговорите бе вотът на недоверие за корупцията, който БСП ще внесе в първите дни на новия политически сезон. Свиленски обаче не пропусна да жегне правителството по днешни събития с реплика, която днес циркулираше в социалните мрежи по повод убийството на бизнесмена Петър Христов: След което припомни, че настоящото правителство управлява 8 месеца. На което Кошлуков му отговори, че ГЕРБ управлява 10 години. Една от репликите на водещия към Свиленски бе, че българските граждани на изборите все пак гласуват за ГЕРБ. Внушението на Кошлуков сякаш бе, че може би според гражданите в мандатите на ГЕРБ корупцията не е чак толкова голяма. Коментарът на Свиленски бе единственият момент, в който най-голямото събитие от деня бе споменато, макар и непряко, в предаването. Кошлуков спомена показното убийство и в края на \"Още от деня\" - само като анонс към новините, които следваха в програмата на БНТ. Той не зададе нито един въпрос на който и да било от своите гости, въпреки че сред тях имаше бивши високопоставени служители на правоохранителните органи. Може само да се гадае защо в предаване, наречено \"Още от деня\", водещият не споменава и не пита за най-актуалното събитие от деня. Един от възможните отговори е, че Христов е близък до зам.-шефа на ГЕРБ Цветан Цветанов. В София разстреляха бизнесмен, близък до ГЕРБ В разговора Биков спомена, че публикациите в \"Гардиън\", които са посветени на България, са платени. Той дори сравни \"Гардиън\" с \"Работническо дело\" - официоз на НРБ. Втората тема на предаването бе т.нар трети пол и Истанбулската конвенция. Третата тема отново бе убийството в Нови Искър, което бе разисквано надълго и нашироко. Въпросите на Кошлуков бяха насочени към това не трябва ли да се потърси сметка на работодателя на Росен Ангелов, който го е наел на работа в нарушение на закона. Водещият не пропускаше да изтъкне при всеки удобен случай, че гражданите не са достатъчно активни при подобни казуси. Нещо, от което по-рано се оплака МВР. За отговорността на правоохранителните органи за този случай почти не бе говорено. Един от събеседниците - бившият шеф на полицията ген. Васил Василев, не пропусна да изтъкне отговорността на медиите, които според него \"героизирали\" Ангелов. Накрая на този разговор Кошлуков заяви: Така и не стана ясно как разговор за шесторно убийство би могъл да има оптимистичен завършек. Последната тема бе втория лифт в Банско. Гостите му бяха биологът Андрей Ковачев и треньорката по гимнастика и бивша шампионка, а от неотдавна и политик Илияна Раева. Кошлуков попита Ковачев с какво ще ходят хората по пистите като няма втори лифт. Раева цитира френски депутат, според който развитието на зимните курорти в България е заплаха за Франция. Все пак в един момент той отне думата на Раева, за да може Ковачев да й отговори. С тези думи Кошлуков закри разгорещената дискусия между Раева и Ковачева, както и първото си предаване. Първото предаване \"Още от деня\" с водещ Емил Кошлуков можете да гледате  Овладяването на БНТ е все едно Пеевски в ДАНС В София разстреляха бизнесмен, близък до ГЕРБ", "date": "2018.01.08", "title": "Емил Кошлуков на амбразурата"}
{"url": "http://clubz.bg/62646-trymp_tauyr_plamna_dvama_raneni_video", "text": "Двама души бяха леко ранени след пожар на покрива на кулата \"Тръмп тауър\" в Ню Йорк, съобщи телевизия Ен БИ Си. Огънят е пламнал в охладителното отделение според градската пожарна команда. Един пожарникар е пострадал, когато върху него са паднали отломки. Ранен е и инженер, който обаче е отказал медицинска помощ. \"Тръмп тауър\" е собственост на американския президент Доналд Тръмп. Държавният глава не се е намирал в сградата по време на пожара. Синът му Ерик е благодарил чрез туитър на първите, отзовали се на сигнала. Шефът на командата Роджър Сакоуич заяви, че агенти на \"Сикрет сървис\" забелязали пожара, започнал в охладителната кула, която по това време на годината е оборудвана с нагреватели. Пламъците излизали от вентилационнен отвор. Камерите на \"Рокфелер център\", намиращ се на 7 преки разстояние, заснели пожарникарите на покрива на \"Тръмп тауър\". Огънят е бил угасен след около половин час.", "date": "2018.01.08", "title": "\"Тръмп тауър\" пламна, двама ранени (ВИДЕО)"}
{"url": "http://clubz.bg/62653-i_nagla_versiq_za_ubijstvoto_na_petyr_hristov", "text": "Мокра поръчка от фабрика за убийства, застрашени бизнес интереси или опит да се пропука прехвалената от властта стабилност - около тези три основни версии гравитират всички предположения, свързани с разстрела на 49-годишния бизнесмен Петър Христов в София тази сутрин. Убиецът го е причакал на излизане от офиса му в квартал \"Манастирски ливади\", в близост до мол \"България\" и е изстрелял осем куршума, пет от които са попаднали в тялото на жертвата. Шофьорът на Христов го е откарал във Военномедицинската академия, където той е починал от раните си. В момента МВР вече е снело блокадата на района, отцепен остава само строежът в близост до офиса на Христов, откъдето се предполага, че може да е стреляно по него. МВР проверява няколко версии за убийството, казаха оттам, без да издават повече подробности. Появи се хипотезата, че Христов, известен като човек от много близкото обкръжение на зам.-председателя на ГЕРБ Цветан Цветанов, е помогнал за разкриването на бандата на Наглите, отвлякла 13 човека за 3 години, убила двама и получила над 3 милиона евро откупи, от които не беше намерен и цент.  Убитият Петър Христов - от сержант до бизнесмен Фабриката за мокри поръчки беше разкрита през 2010 г., по времето, когато министър на вътрешните работи беше Цветанов. В затвора се намират четирима от групата, като м.г. Софийският градски съд реши двама от Наглите да излязат предсрочни от затвора - Любомир Димитров-Гребеца и Ивайло Евтимов-Йожи. Дотам се стигна благодарение на законови промени, които позволяват на лишените от .свобода сами да искат от съда предсрочно освобождаване.  Апелативният съд обаче постанови присъдите да бъдат излежани изцяло. Йожи беше осъден на 18 години, а Гребеца - на десет години затвор. Зад решетките са и Прокопи Прокопиев-Поли Културиста и Даниел Димитров-Данчо Релето. Според \"24 часа\" Христов, който някога бил съдружник в бизнеса с млечни продукти с разстреляния на остров Аруба наркотърговец Поли Пантев, станал причина за внезапния пробив в разследването срещу Наглите. Бизнесменът, собственик на компанията за млечни продукти \"Лактима\", бил човекът, направил връзката с основния свидетел срещу Наглите - Валентин Михайлов-Ихтиманския, който участва в някои от отвличанията и в охраната на част от жертвите на групата. Друга версия, лансирана в интернет пространството, е, че Христов имал интереси в строителството на магистрала \"Хемус\". Преди броени дни аутобанът беше обявен за приоритет на правителството, тази година се очаква да стартират процедурите по избор на изпълнител и надзор. Индикативната стойност на проекта за първокласния път от София до Шумен надхвърля 1.2 млрд . евро. Съвпадението на убийството с началото на Европредседателството очаквано предизвиква коментари и дали някой умишлено не клати така прокламираната от ГЕРБ и премиера Бойко Борисов стабилност. Така или иначе до момента от управляващата партия няма нито един коментар относно убийството на един от големите им спонсори, а и крупен бизнесмен в България. В София разстреляха бизнесмен, близък до ГЕРБ В София разстреляха бизнесмен, близък до ГЕРБ", "date": "2018.01.08", "title": "И \"Нагла\" версия за убийството на Петър Христов"}
{"url": "http://clubz.bg/62657-futbolist_na_ludogorec_razsledvan_za_poboj_v_holandiq", "text": "Върджил Мисиджан, една от звездите на \"Лудогорец\", е бил задържан и после освободен от холандската полиция. Нападателят е разследван заради побой на паркинг в Розендал. Инцидентът се е случил в петък, а потърпевшият е 68-годишен мъж, който е в болница със счупен глезен и контузии на лакътя, информира Gong.bg. Адвокатът на Мисиджан Ноортйе Лут потвърди за инцидента пред местните медии, твърдейки, че неговият клиент е действал при самозащита. Скандалът е станал заради неправилно паркиране на Мисиджан, който е блокирал пътя на семейство Ван Акелен към двора им. 68-годишният Рон ван Акелен е направил забележка на Мисиджан за паркирания автомобил, който към момента вече е бил преместен от приятел на футболиста. Според въпросния приятел, жертвата пръв е избутал Мисиджан и е отправил обиди на расистка основа към него. Жена му Ени обаче отрича това: Съпругата показва и снимка на глезена на мъжа си. След мелето полицията е задържала Мисиджан, който е разпитан и после освободен. Мисиджан ще трябва да се яви пред съда на 30 март.", "date": "2018.01.08", "title": "Футболист на \"Лудогорец\" разследван за побой в Холандия"}
{"url": "http://clubz.bg/62651-petyr_stoqnov_kakvo_pishat_za_nas_na_zapad_tova_sa_kompleksi", "text": "Така президентът (1997 - 2002 г.) Петър Стоянов коментира многобройните статии в авторитетни западни медии, според които България е най-корумпираната страна в ЕС. Според бившия държавен глава ние трябва да намерим своята идентичност и да има балансираност в нашите действия. Той изтъкна, че част от западните вестници страдат от предразсъдъци. Как чуждите медии пишат статиите си за България Президентът Стоянов изтъкна, че само пред 120-130 години  . А \"днес България ще председателсва ЕС и ще разисква Брекзит\". Според него \"това е невероятно\", но \"на ЕС му липсва големия дебат\". Той изтъкна, че отношенията с Турция винаги са били в центъра на българската дипломация. И добави, че Стефан Стамболов е бил не по-малък патриот от \"Обединени патриоти\" и е участвал в три въоръжени завери срещу султана. Но точно той като премиер се сближава със султана и издейства берати за владици в Скопие, Охрид, Велес, както и създаването на български училища. Според него ние не трябва да имаме коленопреклонно поведение спрямо Турция, но и трябва да освободим политиката си спрямо нея от емоции, свързани с историята.", "date": "2018.01.08", "title": "Петър Стоянов: Какво пишат за нас на Запад? Това са комплекси"}
{"url": "http://clubz.bg/62644-papata_poiska_dialog_za_koreq_i_zabrana_na_qdrenite_oryjiq", "text": "Папа Франциск призова всички страни да подкрепят диалога за намаляване на напрежението на Корейския полуостров и да работят за законово обвързваща забрана на ядрените оръжия, предаде Ройтерс. Той отправи призивите в годишното си обръщение, известно като \"Състоянието на света\". Папа Франциск: Светът се готви все по-усилено за война... В речта си Франциск също така отново призова за решение на основата на две държави между израелците и палестинците и за зачитане на статуквото на Йерусалим след решението на американския президент Доналъд Тръмп да признае града за столица на еврейската държава. Папата се обърна към пратеници от над 180 страни ден, преди КНДР и Република Корея да започнат преговори. Те са посветени на участието на Северна Корея в зимната олимпиада в южнокорейския град Пьончан. Някои дипломати виждат това като възможност за започване на дискусии по други въпроси като хуманитарната помощ и разделените семейства. По-рано този месец, когато севернокорейският лидер Ким Чен Ун заяви, че има ядрено копче в готовност, Доналд Тръмп написа в туитър, че американският бутон е по-голям и по-мощен. И допълни, че . Светият отец изтъкна, че Ватиканът е сред 122-те държави, постигнали миналата година в ООН споразумение за запрана на ядрените оръжия. Той призова за   за разоръжаването. САЩ, Великобритания, Франция и някои други страни бойкотираха разговорите, които доведоха до договора, като вместо това обещаха да се ангажират с приетия преди десетилетия Договор за неразпространение на ядрените оръжия. Сред речта си Франциск прекара повече време с южнокорейския пратеник Ченхъ Чон, отколкото с другите дипломати. Новият посланик на САЩ във Ватикана г-жа Калиста Гингрич бе заедно със съпруга си - бившия председател на Камарата на представителите Нют Гингрич. Светият отец говори и за климатичните промени. Той призова за \"обединени усилия\" да бъде запазен ангажиментът към Парижкото споразумение от 2015 г. за намаляване на въглеродните емидии. Френският президент Еманюел Макрон се опитва да вдъхне нов живот на съглашението, след като Доналд Тръмп обяви, че САЩ ще се оттеглят от него. Папа Франциск за пореден път надигна глас в защита мигрантите и бежанците - нещо, което направи един от основните принципи на своя понтификат. Той предупреди за разпалването на страх от новодошлите.", "date": "2018.01.08", "title": "Папата поиска диалог за Корея и забрана на ядрените оръжия"}
{"url": "http://clubz.bg/62647-grigor_dimitrov_se_pozabavlqva_v_sidni_video", "text": "Григор Димитров разпусна добре между първите си два турнира за годината - в Бризбън и Откритото първенство на Австралия по тенис, което започва идната седмица. Българинът записа победа и загуба на демонстративния турнир FAST4 в Сидни, противопоставил световни звезди (Григор и Александър Зверев) срещу местни асове (Лейтън Хюит и Ник Кириос). \n\t Крайният успех с 2:1 е за Гришо и Саша. На сингъл Димитров победи бившия световен №1 Лейтън Хюит с 4:1, 4:2. А Зверев надви шампиона от Бризбън Ник Кирьос с 4:3(3), 1:4, 5:1. В срещата по двойки Димитров и Зверев отстъпиха на австралийското дуо с 1:4, 4:2, 3:5. \n\t Турнирът се проведе с атрактивни правила, различни от традиционния тенис. Един сет се игра до спечелване на четири гейма, като при равенство 3:3 се играеше тайбрек до 5 точки. Също така при 40:40 нямаше равенства, а който спечели следващото разиграване, печели и гейма. Публиката видя много забавни моменти, атрактивни изпълнения, шеги и закачки... Четиримата направиха истинско шоу. Преди това Григор, Хюит и Зверев се разходиха из града, като заснеха фотосесия. Димитров намери време и да поплажува.  ", "date": "2018.01.08", "title": "Григор Димитров се позабавлява в Сидни (ВИДЕО)"}
{"url": "http://clubz.bg/62648-chiq_e_tazi_pesen_video", "text": "Певицата Лана Дел Рей потвърди, че е дадена на съд от „Рейдиохед“ за нарушаване на авторските им права. През уикенда стана ясно, че изпълнителката на „Born To Die“ е обвинена в копиране на хита на групата „Creep“ от 1993 г. в своята песен „Get Free“ от албума ѝ „Lust For Life“, съобщава NME. Според The Sun, и двете страни са се опитвали да разрешат проблема зад кулисите и да избегнат съдебните процедури. Но в Туитър Дел Рей призна, че преговорите са стигнали до задънена улица и след като другите възможности са изчерпани, спорът ще се решава в съда. Всеки може да се увери в сходствата между двете песни:     Междувременно китаристът на „Блър“ Греъм Коксън припомни в Туитър първата юридическа битка на „Рейдиохед“ за същото парче – започната от групата „Холис“. „Creep“ споделя същата акордова прогресия и мелодия с хита на „Холис“ от 1972 г. „The Air That I Breathe“.    ", "date": "2018.01.08", "title": "Чия е тази песен? (ВИДЕО)"}
{"url": "http://clubz.bg/62637-drebni_treski_za_dqlane_inak_stabilnost", "text": "Осми ден ПреЦедателство - осми труп. Самоубит ексзатворник, накиснат, за да не лъснат връзки с ГЕРБ при семейното убийство... \"Витоша ски\" откровено се подиграва на хора, власт и медии... В Банско кметът внесъл искане за осем нови кварталчета; инак всичко там е законно и \"читаво\"... Политическа стабилност върху тънка въжена линия Пееф се сдобива със сградата на ТВ7 / КТБ в \"Бъкстон\"... Оттатък реката до другия булевард е убит тарторът на Търновско... Никой не помни данъчния, прострелян преди само две седмици... Дребни трески за дялане, инак - стабилност! Да не се излагаме пред чужденците! Да не си развяваме мръсните гащи! Ура, другари!    ", "date": "2018.01.08", "title": "Дребни трески за дяланe, инак - стабилност"}
{"url": "http://clubz.bg/62633-21_polezni_fakta_za_koncesiite", "text": "Използвам напрежението около Банско и припомням набързо някои основни принципи при концесионните процедури. Ей така, само за информация: 1. Концесията е добър инструмент за партньорство на държавни и общински администрации с частни компании. 2. Концесията представлява предоставяне на държавен или общински ресурс или собственост на компания, наречена концесионер. Концесионерът трябва да управлява добре предоставените му ресурси и плаща концесионна такса за това. 3. Така властите се освобождават от несвойствени дейности, като управление на курорт или пазар на извлечени природни богатства, например. 4. Има полза за държавния и общинските бюджети - влизат постъпления от дейността на концесионера. Иначе много често самите власти нищо не правят и дейността няма развитие. Например държавата трудно може да извлича молибден и да му търси реализация на международния пазар. Има си компании, които правят добре това. 5. Компаниите, които оперират концесията, пък имат интерес да работят добре, за да изкарат повече пари. Иначе напразно ще плащат концесионната такса. Самата такса трябва едновременно да пази интереса на обществото и да не е прекалено висока, за да не откаже компаниите. 6. Добре е концесионна процедура да се прави след анализ на конкретната ситуация и нуждите от развитие. Например таксиметровите коли в Ню Йорк са общински. Това е стратегическо решение на тяхната община. Изборът е добре да се прави на конкурсно начало, само конкуренцията ще запази интересите на всички страни в процедурата. 7. Добре е да се избират опитни компании за оператори. Защото са го правили на други места, знаят как се прави, как може да се развие. И няма да се обучават на наш гръб. Добре е например компания, която има установени международни пазари и доказана технология, да добива ценен метал, за да го реализира бързо и на добри цени. И да си плаща концесионните такси, разбира се. 8. Добре е компаниите, които се избират, да имат визия за развитие. Едно е просто да се изпълняват условията по договор, друго е непрекъснато да се надгражда и да се развива не само конкретния проект, но и целия сектор. 9. Добре е компаниите, които се избират, да са Корпоративни Отговорни Граждани. Все пак са част от нашето общество. Една известна международна компания не само добива минерална вода близо до София, но инвестира изключително много в CSR-проекти, развитие на общините, работа с децата, екологични каузи и много други. 10. Добре е компаниите, които се избират, да са известни, големи и с международна репутация. Не само заради опита. А и заради отговорността, която ще носят. Офшорка на името на безработен чужденец няма как да бъде осъдена в случай на нужда. Големите компании, особено листваните на борсите, носят огромна отговорност и оперират по силни вътрешни правила и етични норми. 11. Добре е компаниите, които се избират, да комуникират непрекъснато с масовата аудитория. Не само с отчети, а и с непрекъсната комуницация за дейността си, плановете си, развитието, сектора, всичко друго, което може да е интересно за масовата публика. 12. Понякога концесионерите са в условие на „естествен монопол“. Няма лошо. Налага се от чисто природни закони. Например в един честотен спектър може да има само един телеком оператор. Или да излъчва само една телевизия. Иначе сигналите ще се объркват. 13. Понякога е обратното. Поради големина и сложност на концесията се допускат няколко оператора. Например София е разделена на няколко района и различни компании имат концесия за извозване на боклука. Или пък при линиите на градския транспорт. 14. И в двата горни случая, администрацията е заложила повече законови рестрикции, за да се гарантира, че концесионерите няма да злоупотребяват. Като например, че са длъжни да обявяват обществени поръчки за всяка доставка, всеки под-изпълнител и почти всеки разход. За разлика от стандартните компании, които нямат подобни рестрикции. 15. Понякога един концесионер може да получи концесия за повече от един обект, ако има икономическа и обществена логика. И ако поеме твърди гаранции, че ще запази равнопоставеността на обектите и няма да развива единия за сметка на другия. Когато се обсъждаше концесията за летищата на Варна и Бургас, имаше известни притеснения дали бъдещият концесионер няма да развива само едното за сметка на другото. Запазването на равнопоставеността между двете залегна в условията за кандидатстване и всички международни оператори се съобразиха с това. 16. Ако концесионер вземе два или повече обекта, но целенасочено само развива един от тях, това може да означава, че е взел другите само за да блокира тяхното развитие. И си е калкулирал концесионната им такса в печалбата на единственият обект, който развива. 17. Ролята на администрацията е да контролира изпълнението на концесионния договор. И да не допуска ситуации като от горния пример. Защото този пример показва увреждане на обществения интерес. В подобни случаи администрацията трябва да влиза в ролята си и да санкционира концесионерите. 18. Ролята на обществото е да контролира администрацията дали не допуска увреждане на обществения интерес. 19. Концесионерите не могат и не трябва да работят без подкрепата на обществото. Особено ако са в сектора на комунално-битовите услуги. Ще се породи естествено съпротивление, от което никой няма нужда. 20. Администрацията трябва да прави истински проверки на място. А не само от кабинети по документи. 21. Големи компании, с репутация и чувство за отговорност, с визия и капацитет за развитие не само на бизнеса, но и на социалния живот на общността, в която оперира. Това е идеалният вариант за оператор, който да отмени администрациите от несвойствените им функции, да реализира печалба и да спомага за цялостното развитие на обществото. Като заключение пак ще повторя, че принципът на концесиониране е много добър инструмент. Проблемните ситуации се явяват, ако някоя от трите участващи страни – общество, администрация или оператор, не иска да спазва правилата и законите. Дано да ви е било полезно И усмихнат ден, разбира се!    ", "date": "2018.01.08", "title": "21 полезни факта за концесиите"}
{"url": "http://clubz.bg/62652-stanimir_stoilov_shte_prodylji_v_astana", "text": "Станимир Стоилов остава в казахстанския \"Астана\", информира официалният сайт на клуба. Не се съобщават подробности по новия договор на българина, срокът на този етап е неизвестен. Предишният контракт на Стоилов изтече в края на миналата година и известно време той не бе получил ново предложение, което го караше да казва, че може и да не остане в Казахстан, а да продължи другаде в Европа. Моментално заваляха оферти. Подготовката на отбора за новия сезон се подновява в петък с лагер в Обединените Арабски Емирства. \"Астана\" се готви за 1/16-финал в Лига Европа срещу \"Спортинг\" (Лисабон) следващия месец. Новото първенство на бившата съветска република пък започва през пролетта. Отборът ще защитава четирите си поредни титли.  Помощници на Стоилов остават Цанко Цветанов и Саид Ибраимов.", "date": "2018.01.08", "title": "Станимир Стоилов ще продължи в \"Астана\""}
{"url": "http://clubz.bg/62642-viktor_orban_migrantite_ne_sa_bejanci_a_myusyulmanski_nashestvenici", "text": "Това заявява унгарският премиер Виктор Орбан в интервю за днешния брой на най-тиражния германски всекидневник “Билд”, озаглавено с цитат на Орбан: Орбан беше в петък миналата седмица почетен гост на партийната конференция на баварския Християнсоциален съюз (ХСС) по лична покана на лидера Хорст Зеехофер, който го нарече  и окачестви визитата му като изключително успешна, обменът на мнения бил откровен. В интервюто Орбан посочва, че за да стигнат до Унгария, бежанците от Сирия трябвало да преминат през четири държави. Тези хора не бягали от родината си, за да спасят живота си, а да търсят по-добър живот. Освен това бежанците би следвало предварително да помолят да бъдат приети в трета страна, а не да пристигат нелегално. Орбан е категоричен, че страната му и в бъдеще няма да приема бежанци: , заяви Орбан и в словото си като гост на партийната конференция на ХСС. Той и досега не можел да проумее как една държава, като Германия, е допуснала да се превърне в страна на хаоса, анархията, да позволи нелегално пресичане на граници и на всичко отгоре налагала мнението, че е сторила нещо добро. И в интервюто за в. \"Билд\", и в словото си в Бавария Виктор Орбан призова лидера на германските социалдемократи Мартин Шулц да порявява по-голямо уважение към Унгария. Явно Орбан се е почувствал засегнат от призива на Шулц, отправен към лидера на ХСС Зеехофер в навечерието на партийната конференция ясно да очертае границите на допустимото пред почетния гост Орбан, чиято логика по бежанската криза била крайно опасна. Наред с това Шулц очаквал от Зеехофер да повдигне пред Орбан и въпроса за свободата на медиите и на изразяване на мнения в Унгария. В интервюто си Орбан опровергава обвинения, че Унгария получавала солидни финанси от ЕС, а отказвала да приема бежанци. Сумите по кохезионни фондове стимулирали унгарската икономика, но те не били дарение. Въпреки споровете с Брюксел предимно по бежанската тематика унгарският премиер Виктор Орбан се обявява за тясно сътрудничество в рамките на ЕС: ", "date": "2018.01.08", "title": "Виктор Орбан: Мигрантите не са бежанци, а мюсюлмански нашественици"}
{"url": "http://clubz.bg/62649-elena_joncheva_pak_se_zae_s_ogradata_i_se_snima_s_propadnal_uchastyk", "text": "Така започва дълга бележка от депутатката от БСП Елена Йончева във фейсбук. Тя е съпроводена от две снимки, на които се вижда Йончева с два различни днешни всекидневника в ръка на фона на пропадането на оградата по границата с Турция. Депутатката, която направи и филм по темата, припомня, че на 20.11.2015 г. главна дирекция \"Гранична полиция\" дава правото на областните управители на Ямбол, Хасково и Бургас да променят проекта за ограда. И твърди, че това е направено  . Според Йончева строежът на съоръжението, заедно с прилежащия обслужващ път, е струвало около 1 млн. лева на линеен километър. Тя пак се позовава на доклад на Главния инспекторат на МС от април 2017 г., в който са констатирани нарушения. Симеонов дава Елена Йончева на прокурор за \"нещо като национална измяна\" Заради позоваването на тези данни вицепремиерът Валери Симеонов първия път обвини депутатката от левицата, че издава класифицирана информация. Тя на свой ред му отговори, че данните, на които се позовава, са публични. До момента все още няма реакция на публикацията на Йончева от днес.    ", "date": "2018.01.08", "title": "Елена Йончева пак се зае с оградата. И се снима с пропаднал участък"}
{"url": "http://clubz.bg/62643-4k_televizor_sgynat_v_kutiq_razbira_se_2018_a_e_video", "text": "Южнокорейците от LG представиха днес първия голям сгъваем дисплей на телевизор на годишното технологично шоу CES 2018, съобщи Би Би Си. Той е с резолюция 4K, OLED технология, с диагонал 65 инча. Дотук нищо впечатляващо, особено в сравнение с последния рекорд на LG. LG представя уникален дисплей - 88\" 8K OLED Специалното обаче е, че когато не е включен, изглежда ето така: Или просто една продълговата кутия в хола ви. При включване обаче се развива плавно до пълния си размер. Или пък наполовина - ако искате да слушате музика или просто да проверите какво ще е времето. За момента новият телевизор е прототип, но показва една от многото възможности на технологията за гъвкави дисплеи. За нея слушаме повече от десетилетие, но едва през последните години се появяват обещаващи проекти, които демонстрират възможностите й. Ето и кратко видео, което демонстрира пълните възможности на новия дисплей:    ", "date": "2018.01.08", "title": "4K телевизор, сгънат в кутия? Разбира се, 2018-а е! (ВИДЕО)"}
{"url": "http://clubz.bg/62636-dejvid_leterman_se_zavryshta_na_ekran_s_barak_obama", "text": "Легендарният телевизионен водещ Дейвид Летерман се връща на екран след близо 2-годишен творчески отпуск. 60-минутната му нова поредица се казва „Следващият ми гост няма нужда от представяне” и тръгва от 12 януари по „Нетфликс”. Първите му гости наистина не се нуждаят от представяне. Освен президента Обама сред тях са актьорът Джордж Клуни, рапърът Джей Зи, комедийната актриса Тина Фей и носителката на Нобелова награда Малала Юсуфзаи. За Обама интервюто с Летерман ще бъде първата поява в телевизионно предаване, откакто той напусна Овалния кабинет преди година. Наскоро той участва в интервю по радио Би Би Си 4, като отговаряше на въпросите на принц Хари. Обама в интервю за принц Хари: Безотговорността в социалните мрежи е опасна Летерман слезе от екран като водещ на „Късното шоу” по Си Би Ес през май 2015 г. Тогава 70-годишният ветеран обясни, че иска да прекарва повече време със семейството си след 30 години, отдадени на кариерата. Даже пусна и дълга бяла брада, за да има по-домашен вид. След това се пошегува, че когато човек вземе такова решение, е добре да знае какво е семейството.", "date": "2018.01.08", "title": "Дейвид Летерман се завръща на екран - с Барак Обама"}
{"url": "http://clubz.bg/62634-svetyt_blizo_do_vojna_bylgariq_raznoposochna_kalimera", "text": "Това се твърди в годишния анализ на института \"Иван Хаджийски\" за 2017 г. Оттам извеждат 18 акцента в световната и вътрешната политика, за чието развитие може да следим през 2018 г. Не е направена решителна крачка към мир и успокояване на напрежението по света.   През 2016 г. „вятърът на промените” по света задуха със сила, която напомни за 1989-а. През 2017 г. е налице и резултатът от глобалната динамика: живеем във все по-несигурен свят. Международното напрежение расте до критичен предел. Никога досега след Втората световна война светът не е бил толкова близо до нов военен сблъсък с непредвидими и катастрофални последици. Продължаващото разбирателство между Русия и Китай е важен факт за света като цяло и влиза в противоречие с американското стратегическо мислене от времето на Кисинджър, според което разделянето на Русия от Китай е ключова предпоставка за реализация на ефективно глобално могъщество. Ето защо идва часът на Изтока Получава се парадокс: глобализацията тръгна като западен процес и беше призвана да събори границите пред Запада. Но сега реално ги събаря за Изтока. Конкуренцията на САЩ с Китай добива водеща роля. Сериозни са вътрешните разделения в западния свят както вътре в глобалния лидер САЩ, така и между САЩ и неговите традиционни европейски съюзници. Огласените от Тръмп намерения за преразглеждане на американските гаранции за европейската сигурност чрез НАТО формираха нагласа, изразена ясно от германския канцлер Ангела Меркел: „Трябва да разчитаме на себе си.“ В Близкия изток (а донякъде и в Северна Африка) трудно контролируем процес на промяна на границите може да отвори кутията на Пандора.  САЩ дори се разминават с обичайния си партньор Великобритания, която в своята политика все повече залага и на Китай, и на Турция, и не приема негласната подкрепа на Вашингтон за кюрдите в Близкия изток.   „размразяването“ с Куба и Иран, „охлаждането“ с Израел, споразумението за климата, твърдата подкрепа за сирийските бунтовници, приоритизирането на Украйна и Кавказ, мъчителният стремеж към търговските споразумения ТПТИ и ТТП. Без да отрича пазарните устои на глобализацията, консервативната вълна, която днес залива западния свят, е реакция срещу глобализацията. И явно САЩ вече намират ролята си в глобализацията по друг начин –  Войната в Сирия, напълно възстановените руско-турски отношения, сближаването на Турция с Иран, немислимо допреди няколко години. Това са все успехи за руската външнополитическа амбиция. За първи път от времената на Ануар Садат е налице  , разкриващо за руснаците нови възможности в Северна Африка и в частност в Либия. Русия заиграва сериозна роля в Близкия изток. Там Западът като че ли губи. Но пък на Балканите именно Западът печели сега, а Русия отстъпва.  Скорошният конгрес на Китайската комунистическа партия утвърди националната и глобалната стратегия, еднозначно укрепи властта на Си Дзинпин и демонстрира единство, туширащо подозренията за нарастващи регионални противоречия. В идеологически план разделението в ЕС добива вида  . В геополитически план то се вписва в  .  – не само военно (чрез засилващото се присъствие на НАТО), но и икономически (чрез опитите за енергийно обвързване по оста Север–Юг), по начин, който напомня позабравената доктрина за „Нова Европа“ от времената на Буш–Ръмсфелд.  – след линията на социално пазарно стопанство от 50-те години и неолибералния обрат от 80-те. Националистическо- консервативната ревизия е съпоставима по обхват с предишните, макар да не отрича неолибералните постулати в икономиката. Това диктува и натиска над Сърбия да се „самоопредели“, и усложненото положение с Република Сръбска в Босна. Същевременно Германия продължава да излъчва сигнали, че интеграционният процес е преждевременен при наличие на твърде много нерешени проблеми между отделните държави. България налучка политическа линия, която може да се нарече „многостранна калимера” –  ; и с глобалния лидер САЩ, и с неговите конкуренти; и с ЕС, и с Турция; и със Саудитска Арабия, и с Катар...  България трябва да участва пълноценно и убедително в решения, засягащи: бъдещите отношения на ЕС с Великобритания, сценариите за засилена интеграция и вишеградските алтернативи, конфронтацията между Брюксел и Варшава, идеите за нови миграционни регулации и нов курс към Русия, рисковете от неглижиране на споразумението между Анкара и ЕС, офертите към Западните Балкани, бюджетната рамка и кохезионната политика за следващия програмен период. Нито едно решение не е предзададено като резултат. Решенията ще имат непосредствен ефект и върху ролята на България в ЕС, и върху легитимността на самото управление.  В България укрепват консервативните тенденции за сметка на либералните. Приоритет е стабилността, а не реформата.  И ГЕРБ, и БСП заемат по-консервативни ниши (при ГЕРБ дори консервативната ценност на стабилността се превърна в самоцел). Изчакващият Слави Трифонов също не излъчва либерални послания. Либералите са в извънпарламентарната опозиция.  Пресилено е да се говори за сблъсък между Борисов и Цветанов – и двамата в твърде голяма степен зависят един от друг.  Срещу този модел засега застава Румен Радев – опитвайки се и да бъде опонент, и да остава равноотдалечен. Задачата не е лека.         Макар да представляват съвсем отделни и независими случаи, „Каолин“ и „Техноимпекс“ са огледални образи на линията на ГЕРБ – компрометиране на дясното (чрез медийната му емблема Иво Прокопиев) и на лявото (чрез лидера му Корнелия Нинова), все заради прегрешения от прехода. Екипът на Нинова успешно принуди ГЕРБ да влезе във всекидневен режим на обяснения и оправдания, а също стъпи на терен, който по-рано бе „запазена марка“ за старата десница и на който ГЕРБ се чувстват уязвими – върховенството на правото и борбата с корупцията. Каракачанов, Симеонов и Сидеров запазват много от своите противоречия (видими и на управленско равнище), но най-важното за тях беше да не си пречат взаимно и да се насочат в отделни писти. Успяват. , макар повечето му усилия да постигне нещо отвъд декларациите в крайна сметка не стигат далеч. А най-големият враг на патриотите, ДПС, което всекидневно ги атакува вътре и извън страната,  , защото ги легитимира в управлението според принципа „против волята на ДПС“. Битката с ДОСТ беше най-голямото изпитание за ДПС от много години насам и, може да се каже,  . Както при националистическата коалиция националистическият патос намалява, при антиердогановската партия ДПС значението на отношенията с Ердоган расте. За да бъде единна политическа сила, ДПС не може да пребивава прекалено дълго в конфликт с Турция.", "date": "2018.01.08", "title": "Светът - близо до война, България - разнопосочна калимера"}
{"url": "http://clubz.bg/62638-ubitiqt_petyr_hristov_ot_serjant_do_biznesmen", "text": "Българското европредседателство, чието официално начало е тази седмица - на 11 януари, стартира... убийствено. Показен разстрел с поне осем куршума на предприемача Петър Христов, един от основните спонсори на управляващата партия и приближен на втория човек в ГЕРБ - Цветан Цветанов. Историята на успеха на Христов е типична за издигналите се по време на прехода. Началото е скромно и обикновено, възходът минава през приватизацията и връзки с политици.  Роден е през 1968 г. в Силистра, израства във великотърновското село Самоводене. Средното си образование завършва в Средното сержантско военно училище \"Георги Измирлиев\" в Горна Оряховица, по-късно завършва и висшето военно училище във Велико Търново, но през 1991 г. напуска армията. Десетина години по-късно се сдобива и с магистърска степен от Стопанската академия в Свищов. През ръцете му е минала собствеността на \"Захарни заводи\"- Горна Оряховица, а по това време е бил и президент на футболния клуб \"Локомотив\" в града - когато клубът е бил в \"А\" група. Оттегля се, когато изпада в \"Б\" група. \"Лактима” от години е генерален спонсор на СК \"Болярчета” (Велико Търново), на ФК \"Лозен\" (Сухиндол), спонсорира и \"Етър\" и \"Локомотив”. Петър Христов приватизира бившето предприятие \"Млечна промишленост\", днешна \"Лактима\", през 1996 г. Един от най-популярните продукти на компанията е айрян \"Балкан\", монополист на пазара на този вид млечни продукти. Но Христов и управляваните от него фирми се занимават и с охранителен бизнес, строителство и др. Във Велико Търново Петър Христов е известна фигура не само заради печелените от него обществени поръчки, а мащабите на бизнеса му отдавна надхвърлят региона, от който по традиция за водач на листата издигат Цветан Цветанов. За близостта му с Цветанов и с полицейски шефове - и във Велико Търново, и в самото МВР, се носят легенди, но някои се и потвърждават. Например от изтекли специални разузнавателни средства (СРС) става ясно, че началници в МВР от Велико Търново са се обръщали към него с \"шефе\" и са му докладвали за всичко, в т.ч. и за ареста на лекарите от Горна Оряховица. Този случай от края на 2010 г. стана известен покрай четените от Цветанов, тогава вътрешен министър, СРС-ата в парламента от разговорите между лекарите. Те бяха набедени за убийци от министъра, преди да има какъвто и да било съдебен процес. Медиците бяха оневинени от прокуратурата за смъртта на новороденото - държавното обвинение прекрати делото през май 2013 г. Името на Христов беше замесено и в нашумялото дело срещу Цветанов по повод шестте \"не\"-та. Става въпрос за разследването срещу бившия вече шеф на РЗБОП-Велико Търново Орлин Тодоров, чийто дългогодишен семеен приятел е бил и Петър Христов. Всичките шест искания за прилагане на СРС спрямо Тодоров - поискани от прокуратурата и разрешени от съда, са отхвърлени от Цветанов с резолюция \"НЕ!!!\". През 2013 г. няколко общински организации на ГЕРБ - във Велико Търново, Свищов и Златарица, издигнаха кандидатурата на Петър Христов за народен представител, но той си направил отвод. Петър Христов е семеен, с две деца - дъщеря и син. Свидетел на разстрела е станал неговият шофьор. Въпреки усилията на лекарите Христов е починал във Военномедицинска академия, където е бил откаран. В София разстреляха бизнесмен, близък до ГЕРБ В първите си официални коментари от МВР съобщиха, че основните версии, които издигат за убийството, са свързани с неговия бизнес - хранително-вкусов, строителство и др., както и свързани с личния му живот и евентуално съдействие на МВР и прокуратурата за разкриване на тежко криминално престъпление. Лицето е с добра репутация сред обществеността, беше едно от официалните изявления. Политически изявления по случая все още няма.", "date": "2018.01.08", "title": "Убитият Петър Христов - от сержант до бизнесмен"}
{"url": "http://clubz.bg/62641-delio_rosi_otpravi_poslanie_kym_shefovete_na_levski", "text": "Старши треньорът на \"Левски\" Делио Роси поиска нови футболисти през зимната пауза, за да може отборът да се конкурира с най-силните в България. Това стана на първата пресконференция на \"сините\" за 2018 г. Днес \"Левски\" стартира подготовка и утре заминава за Малта, където ще протече първият етап. Роси, който дойде на \"Герена\" през лятото на миналата година и шампионатът вече беше стартирал, се изрази дипломатично, но и достатъчно категорично. Роси подчерта, че предпочита да бъде оценяван не по изказванията, а според начина, по който тимът му играе. Той добави, че още преди два месеца е обявил пред ръководството на какви постове са нужни попълнения и че клубът работи по селекцията. Ако някой бъде продаден в чужбина, трябва да го замени по-добър играч, изтъкна отново носителят на купата на Италия с \"Лацио\". Горното не означало, че \"Левски\" е отбор с ниско качество, просто има нужда от няколко нови футболисти, които да вдигнат нивото още повече по думите на Делио Роси. Той сравни положението на \"Герена\" с пръстите на една ръка. Ако те са разперени, може да бъде ударен шамар, но стиснати в юмрук дават по-голяма сила. Това е разликата между добър и много добър отбор, според Роси. В тази връзка наставникът даде пример с \"Лудогорец\" - тимът е граден година по година с качествени попълнения, които са имали време да се обиграят. Днес \"Левски\" започна без нови футболисти, но с ново име в щаба на италианския специалист. Това е бившият съдия Детелин Баялцалиев, който вече ще е преводач на мястото на треньора от школата Тодор Симов.", "date": "2018.01.08", "title": "Делио Роси отправи послание към шефовете на \"Левски\""}
{"url": "http://clubz.bg/62639-strateg_na_trymp_se_izvini_dumite_mu_bili_greshno_iztylkuvani_v_kniga", "text": "Стив Банън - бившият стратег на Доналд Тръмп, се разграничи от думите, които са му приписани по адрес на президентския син, предаде Ройтерс. Изказванията се съдържат в нова книга, която предизвика гняв в Белия дом. Тя може да развали имиджа на Банън като евентуален посредник във властта. Стратегът бе уволнен през август 2017 г.. В книгата \"Огън и ярост\" от журналиста Майкъл Улф той е цитиран да казва, че срещата през юни 2016 г. с група руски емисари, на която присъствал Доналд Тръмп-младши и висши представители на щаба на кандидат-президента, била \"предателска\" и \"непатриотична\". 7 впечатляващи истории от новата книга за Тръмп Тръмп заплашва бившия си стратег със съд заради разкрития в книга Тръмп отговори с думите, че Банън си е изгубил ума. От Белия дом намекнаха, че десният новинарски сайт \"Брайтбарт нюз\" е отстранил бившия приближен на президента от поста изпълнителен директор. В изявление, разпространено в събота, Банън изтъква, че думите му са по адрес на Пол Манафорт - бившия шеф на щаба на Тръмп, а не на Дон, както наричат Тръмп-младши. Шумът около книгата бе главна тема в новините в продължение на дни, като принуди Белия дом да се защитава. Това стана точно в момента, в който Тръмп и съветниците му се опитваха да привлекат вниманието с целите на политиката си за годината преди междинните избори през ноември за Конгреса. Изявлението на Банън може да цели да бетонира поста му в \"Брайтбарт\", отбелязва Ройтерс. Той използваше тази платформа за атака срещу кандидати за Конгреса, борещи се против елита. В книгата Тръмп е описан като умствено нестабилен и неспособен да изпълнява изискванията на поста, който заема. Тръмп заплашва бившия си стратег със съд заради разкрития в книга", "date": "2018.01.08", "title": "Стратег на Тръмп се извини - думите му били грешно изтълкувани в книга"}
{"url": "http://clubz.bg/62645-naj_bogatata_jena_v_kitaj_specheli_2_mlrd_za_chetiri_dni", "text": "Най-младата милиардерка в Китай Янг Хюйян увеличи богатството си с $2.1 милиарда за четири дни и стана петият най-богат човек в страната, предаде агенция Блумбърг. Причината за това е продажбата на контролния пакет акции в Country Garden Holdings, притежаван от 36-годишната Хюйян - сделка, увеличила богатството й на 26.5 млрд. долара. Компанията е известна със строителството на луксозни имоти и един от големите печеливши от строителния бум в Китай. През 2005 г. нейният баща, основал компанията през 1992 г., й прехвърли контролния пакет, за да развие тя уменията си в качеството й на    За 2017 г. бизнесдамата влезе в списъка на Forbes на предприемачите с най-бързорастящо благосъстояние. Продават се, мамо... китайските небостъргачи Още преди продажбата обаче акциите на Country Garden увеличиха стойността си със 7.4% на борсата в Хонконг, отбелязвайки ръст от 17% на годишна база. Компанията обяви за продажби от 550.8 милиарда юана ($85 милиарда) за изминалата 2017 година, което е над таргета й от 500 милиарда, за който беше съобщено през август м.г.", "date": "2018.01.08", "title": "Най-богатата жена в Китай спечели $2 млрд. за четири дни"}
{"url": "http://clubz.bg/62635-kyde_nqma_da_moje_da_parkirate_zaradi_otkrivaneto_na_evropredsedatelstvoto", "text": "Въвеждат се промени в движението в центъра на София заради церемонията по откриването на българското председателство на Съвета на Европейския съюз, съобщиха от Столичната община. От 17:30 ч. на 10 януари до отпътуването на делегациите от 12 януари се забранява престоят и паркирането в района около Народния театър „Иван Вазов” и улиците в карето на ул. „Гурко”, „Раковски” и „Княз Александър Първи”. Ограничения има и в района около НДК на улица „Доспат” между булевард „Витоша” и „Баба Неделя” и на улица „Д-р Христо Стамболски”. Те се въвеждат от 17:30 ч. на 11 януари до 12 януари. На 12 януари за кратко по обяд се закрива и автобусната спирка на булевард \"Черни връх\" в посока бул. \"България\" под Моста на влюбените на НДК.", "date": "2018.01.08", "title": "Къде няма да може да паркирате заради откриването на европредседателството"}
{"url": "http://clubz.bg/62631-v_sofiq_razstrelqha_biznesmen_blizyk_do_gerb", "text": "Бизнесмен е бил прострелян днес в района на кв. \"Манастирски ливади\" в София и е починал по-късно във Военномедицинската академия. Мъжът е на 49 години, установена е самоличността му - Петър Христов, съобщи бТВ. Сигналът е бил подаден към 10 часа тази сутрин, съобщиха от МВР. Инцидентът е станал пред кооперация на ул. \"Ралевица\", където кола е причаквала мъжа, предаде БНР. Единият от 8-те куршума е засегнал гърдите му. Твърди се, че там е бил офисът му. На място е пристигнал полицейски екип. Районът е отцепен, предприет е първоначален оглед. Нападателят се издирва. Според осведомени източници Петър Христов е от Велико Търново и е известен с близостта си със заместник-председателя на ГЕРБ и лидер на парламентарната група на управляващата партия Цветан Цветанов. За Христов твърдят, че е сред основните спонсори на партията в старопрестолния град, а името му се спрягаше и сред кандидатите за кмет за местните избори през 2009 г. Той е председател на борда на директорите на \"Пропъртис мениджмънт груп\", която е собственик на млечната компания \"Лактима\" ЕАД. Христов беше и благодетел на Мануела Горсова, която е в будна кома от 11 години, след като джип, управляван от известния състезател по фигурно пързаляне Максим Стависки, блъсна колата, в която пътуваше момичето. Мечтата на Валентин Радев: да стигне рейтинга на Цветанов като МВР шеф Петър Христов беше сред свидетелите по делото за шестте \"не\"-та срещу Цветан Цветанов като особено близък до бившия шеф на антимафиотите във Велико Търново Орлин Тодоров. Става въпрос за делото срещу Тодоров през 2009 г., за което са били изготвени шест искания за прилагане на специални разузнавателни средства (СРС). Въпреки че шефът на окръжния съд във Велико Търново издал разрешения за използването им, Цветанов - тогава министър на вътрешните работи и задължен по закон да издаде разпореждане за включване, поставил шест пъти резолюции \"НЕ!!!\" върху документите. Цветанов бе оправдан по това дело. Според прокуратурата Тодоров се обръщал към него с „шефе”, съобщавал му секретна информация по знакови дела – „Килърите”, „Фалшификаторите”, смъртта на бебе в болница в Горна Оряховица.  Твърди се, че Христов има акции в във футболен клуб „Етър”. Той беше президент на „Локомотив – Горна Оряховица” в средата на 90-те години. В медийни публикации се твърди също, че навремето е бил близък и до силовата групировка СИК, напомня бТВ.", "date": "2018.01.08", "title": "В София разстреляха бизнесмен, близък до ГЕРБ"}
{"url": "http://clubz.bg/62632-jeni_v_cherno_snimki", "text": "Жени в черно. Така изглеждаше връчването на 75-ите награди \"Златен глобус\" в неделя вечерта. Огромното мнозинство от емблематичните актриси на Холивуд от различни поколения спазиха дрескода на вечерта в знак на солидарност с жените, жертви на сексуално насилие. Темата за секс тормоза доминираше церемонията и присъстваше в изказването на всяка една известна личност и във всяка една от категориите с номинации. Четири златни глобуса за „Три билборда извън града“ (СПИСЪК + ВИДЕО) Ако тези награди са някаква индикация, връчването на оскарите ще бъде белязано от обвинения срещу редица режисьори, продуценти и актьори, а това ще засенчи ежегодния празник на Холивуд.      ", "date": "2018.01.08", "title": "Жени в черно (СНИМКИ)"}
{"url": "http://clubz.bg/62630-vzriv_razkysa_23_ma_dushi_v_siriq", "text": "Експлозия уби най-малко 23-ма души и рани десетки други в северозападния сирийски град Идлиб, предаде Ройтерс. Сред пострадалите има много цивилни. Атентатът бил срещу централата на малка бунтовническа групировка в града, съобщиха от Сирийската обсерватория за човешки права. 22 деца убити в бомбардирано училище в Сирия (ВИДЕО) Противоречиви са твърденията за начина, по който е извършена атаката. Според едни източници става дума за кола бомба, а според други - за дрон. Повечето от загиналите са бойци от групировката. Идлиб е крепост на сирийските бунтовници и е на границата с Турция, която подкрепя бунта срещу Башар Асад. Сирийската армия и съюзниците й започнаха през октомври 2017 г. офанзива за възвръщане на контрола върху провинциите Идлиб и Хама. Оттогава войската постигна определени успехи. Главната бунтовническа сила в Идлиб е \"Тахрир ал Шам\", отцепила се от Фронта \"Ан Нусра\" - бившия клон на \"Ал Кайда\" в Сирия. Правителствените сили загубиха Идлиб през 2015 г. Тя стана единствената провинция, паднала изцяло в ръцете на бунтовниците. Същевременно руската служба на Би Би Си съобщи за нова атака срещу военновъздушната база \"Хмеймим\" край пристанището Латакия. Този път нападението било извършено от дронове, при това дървени, твърдят от програмата, като се позовават на близкоизточни новинарски сайтове. Това се случило вечерта на 6 януари. Примитивните летателни апарати, някои от които били облепени с тиксо, излетели от база на \"Ислямска държава\" в Латакия, твърдят от Сирийската обсерватория за човешки права. В руската база бил задействан сигнал за тревога и дроновете били свалени. Би Би Си не съобщава за убити или пострадали руски военнослужещи. Ислямисти убили двама руски военни в Сирия Унищожени ли са руски самолети в Сирия? \"Хмеймим\" бе атакувана с минометен обстрел вечерта на 31 декември 2017 г. - часове преди настъпването на Нова година. Четири дни по-късно от руското Министерство на отбраната признаха за нападението и дори съобщиха за двама загинали военнослужещи. Това стана след публикация на в. \"Комерсант\", в която не се съобщаваше за убити, но се твърдеше, че джихадистите унищожили няколко бойни самолета. Военното ведомство обаче нарече тази новина фалшива. То не коментира разпространените по-късно от военния кореспондент Роман Сапонков снимки от повредена бойна машина. Министерството на отбраната в Москва засега не е коментирало и съобщението на Би Би Си за втората атака срещу \"Хмеймим\". Прави обаче впечатление, че се засилват атаките срещу руските войски в Сирия, след като на 11 декември 2017 г. президентът Владимир Путин нареди изтегляне. Тогава той изтъкна, че ако терористите в арабската страна отново надигнат глава, по тях ще бъде нанесен безпрецедентен удар. По-късно Путин заяви, че в Сирия ще продължи \"точковата\" борба срещу бунтовниците. Ислямисти убили двама руски военни в Сирия Унищожени ли са руски самолети в Сирия?", "date": "2018.01.08", "title": "Взрив разкъса 23-ма души в Сирия"}
{"url": "http://clubz.bg/62624-bojko_borisov_se_zastypil_za_arestuvani_jurnalisti_v_turciq_pred_erdogan", "text": "Премиерът Бойко Борисов обяснил на турския президент Реджеп Ердоган, че не е добър знак за Европа да има журналисти в затвора. Това се е случило по време на срещата им вчера, разказа депутатът от ГЕРБ Вежди Рашидов пред бТВ. Той бе част от делегацията на Борисов по време на визитата в Турция за откриването на реставрираната Желязна църква в Истанбул. Откриването на Желязната църква в председателството на България - \"много важно съобщение за света\" (СНИМКИ) Премиерът е поставил въпроса за изпратените в затвора турски журналисти, разказа Рашидов, надявайки се \"Бойко да не се разсърди\". Според депутата министър-председателят е застанал зад свободата на словото и отсрещната страна разбрала посланието. Възможно е в рамките на българското председателство на Съвета на ЕС да се състои среща среща за отношенията ЕС - Турция, макар в графика на събитията такава среща да не фигурира към момента. Това каза министърката на външните работи Екатерина Захариева пред БНТ. Тя също се завърна от Истанбул вчера. По думите ѝ диалогът с южните ни съседи трябва да е честен, не през медиите и да се фокусира върху добрите отношения. Държавата ще ремонтира джамията в Разград, която е паметник на културата и архитектурата, съобщи още министърката пред БНТ. Темата е била поставена пред българската делегация след откриването на Желязната църква, за чиято реставрация турската страна даде 3,5 млн. евро. Паси: Визитата на Борисов в Турция - отличен старт на председателството Захариева припомни, че с финансиране от държавата са реставрирани джамиите в Пловдив и Стара Загора, ремонтира се и софийската джамия \"Баня Башъ\" и заяви, че  , призовавайки за толерантност и за избягване на езика на омразата. Джамията \"Ибрахим паша\" в Разград е построена в началото на XVII век, макар строежът й да започва през 1530 г. През последния половин век джамията не е ремонтирана. Тя функционира до 70-те години на миналия век. Затворена е окончателно след възродителния процес. Според местните жители обаче храмът се е рушал още тогава.  Преди година неизвестни вандали нанесоха тежки щети върху архитектурния паметник. Паси: Визитата на Борисов в Турция - отличен старт на председателството", "date": "2018.01.08", "title": "Бойко Борисов се застъпил за арестувани журналисти в Турция пред Ердоган"}
{"url": "http://clubz.bg/62629-kak_chujdite_medii_pishat_statiite_si_za_bylgariq", "text": "В началото на българското европредседателство редица международни медии обявиха страната за \"най-корумпираната в ЕС\". За това обвинение има едно обективно и едно субективно обяснение, които действат синхронно. Обективното е, че различните измервания на корупцията (най-вече на \"Трансперънси интернешънъл\") действително поставят България на последно място сред държавите от ЕС. А и в съседна Румъния, с която България обикновено се сравнява, все пак постигнаха нещо в борбата срещу корупцията, инсталирайки антикорупционната служба и изправяйки редица политици на подсъдимата скамейка. Но за този имидж на България има и една субективна причина. Част от чуждестранните журналисти просто поемат клишето \"най-бедната и най-корупмираната\" изобщо без да го подлагат на сериозна журналистическа проверка, както всъщност би трябвало да постъпят. А по-лошото е, че дори ако го подложат и ако то се потвърди, те не правят следващата задължителна професионална крачка: да потърсят и положителните неща в България. Част от тези колеги отскачат за ден-два до София, разговарят с обичайните си източници и после пишат статиите си. А някои от тях дори не стигат до България – работят въз основа на кореспонденции и публикации в медиите. Което обаче не означава, че критиката е неоснователна. Редом с тези два негативни суперлатива \"най-бедната и най-корумпираната\" в чуждестранните медии се въртят и други клишета, част от които изобщо не отговарят на действителността. Например, че България е малка страна. А тя всъщност е някъде по средата - на 11-о място по големина от общо 28 членки на ЕС. Или пък, че е безинтересна и скучна. Твърдение, което звучи доста арогантно - не може една страна да е скучна просто защото се намира в периферията на твоето полезрение. Всъщност, вярно е точно обратното: България е много интересна страна от туристическа, от историческа, дори и от кулинарна гледна точка. В интерес на истината неколцина кореспонденти изрично отбелязват и оптимистичните факти: те говорят за възхода на българската икономика, нарастването на доходите, стабилните държавни финанси, разцвета на София и на такива браншове като информационните технологии или производството на дрехи и обувки. И хвалят още храните, напитките, туристическите забележителности, свестните млади хора в България и вълнуващата парти сцена в столицата. За съжаление обаче и голяма част от критиките са основателни. За корупцията вече стана дума, но чуждестранните медии изброяват още много дефицити на България: мутризацията на обществото, демографския проблем, изтичането на мозъци, лошото качество на здравеопазването и образованието, национализма. В няколко публикации изрично се споменава, че според анализите на \"Репортери без граници\" България е на последно място по свобода на медиите в ЕС. Впрочем, корупцията и медийната несвобода са само две от проявленията на по-голямото зло: в България няма върховенство на закона, а демокрацията все още подскача на куц крак. За това също се пише, но тук се намесва един допълнителен фактор, който замъглява общата картина. Както е известно, в момента ЕС е взел под лупа държави като Полша и Унгария тъкмо заради това, че изкорубват правовата държава, че изпълнителната власт слага ръка върху другите власти, че управляващите не зачитат общите европейски ценности. Всичко това обаче се случва в контекста на острата дискусия за бежанците, мигрантите и преразпределянето им. Основателно или не, възниква усещането, че на България и на управляващите в София им се прощават някои неща, които не се прощават на Будапеща и Варшава. Просто защото България се държи на дистанция от Вишеградската четворка, а правителството подкрепя мнозинството в ЕС по въпроса за бежанците и мигрантите и не извършва никакви предизвикателни телодвижения. Тоест в това отношение България се държи като добър европеец, което носи точки на управляващите. Независимо от факта, че повечето хора в България са враждебно настроени към бежанците и мигрантите. Между другото, в публикациите на международните медии става дума и за това. Те често припомнят срамните динковщини, но и грубите расистки и ксенофобски изказвания и действия на политици от малкия коалиционен партньор на Борисов. Неколцина наблюдатели питат дали на този фон е редно България да председателства Евросъюза? Теоретично обаче едното няма връзка с другото. Председателството е ротационно и на България просто ѝ дойде редът. Доколкото е известно, няма механизъм, по който една страна да бъде лишена от председателство – освен прецедента с Великобритания, която всъщност беше наред тъкмо сега, но реши да напусне. Но все пак няколко чуждестранни коментатори изразиха смущението си от това обстоятелство. И то си е за смущение. Защото, както казва например Йохана Даймел, как ще дърпаш напред страните от Западните Балкани и ще им бъдеш за европейски пример, като нямаш изградена истинска правова държава? От друга страна, последният доклад за България не беше толкова лош, а председателят на Еврокомисията Жан-Клод Юнкер дори е оптимист, че механизмът скоро може да бъде премахнат. Защото в България наистина има някакъв напредък. Но без истинска съдебна реформа и без радикално антикорупционно законодателство всичко е половинчато. Да не говорим, че мнозина българи все още живеят в шизофренно раздвоение между гнева си срещу корупцията и собствената си дребна корумпираност. Многобройните статии за България в международните медии по повод европредседателството - и най-вече определението \"най-корумпирана\" - предизвикаха любопитна реакция у част от българските медии. Човек веднага усеща, че на терена има професионалисти, които знаят как се \"спинва\", как се извърта един проблем, за да се отклони вниманието от същността му. В случая се спусна димна завеса, която скрива факта, че критиките не са срещу България или срещу българите, а срещу определени недъзи на управлението, на законодателството и на властите в България. И част от медиите в България охотно поддържат тъкмо тази димна завеса. В една от тези медии например излезе полемична статия по въпроса, която звучи, меко казано, наивно. Големи европейски издания като \"Гардиън\" и \"Ди Цайт\" били свързани с милиардера Джордж Сорос и получавали от предубедени източници в България указания какво да пишат за страната. Но нали тъкмо тези либерални медии извадиха на бял свят големите офшорни скандали, известни като \"Панама пейпърс\" и \"Парадайз пейпърс\"? И ако тези медии действително можеха да бъдат купени за жълти стотинки или да получават указания от незнайни лобисти, мигар не се намери поне един офшорен милионер, който да ги подкупи? В интерес на истината обаче трябва да се каже и още нещо: част от авторите и кореспондентите на западни медии наистина си имат постоянни източници на информация и анализи в България, на чиито оценки се доверяват. А понякога сигурно се и предоверяват. В обобщение: десетките статии, които излязоха в международните медии по повод българското европредседателство, представят една реалистична, макар и понякога опростена картина на страната. Добрата новина е, че през последните 11 години за България нито веднъж не се е писало толкова много, т.е. страната влезе в полезрението и в европейския дневен ред. И има добра основа и занапред да подобрява имиджа си.", "date": "2018.01.08", "title": "Как чуждите медии пишат статиите си за България"}
{"url": "http://clubz.bg/62626-chetiri_zlatni_globusa_za_%E2%80%9Etri_bilborda_izvyn_grada%E2%80%9C_spisyk_video", "text": "стана големият победител на 75-ите годишни награди на Асоциацията на чуждестранните журналисти в Холивуд заедно с движението #MeToo и борбата срещу сексуалния тормоз. Огромното мнозинство от гостите бяха с черни рокли и костюми в знак на съпричастност с каузата. Това бе и главната тема не само в шегите на водещия Сет Мейърс, но и в много други слова, най-вече в думите, с които Опра Уинфри прие тазгодишната почетна награда на името на Сесил Б. ДеМил – „голяма чест за ДеМил“, както каза Сет Мейърс. Жени в черно (СНИМКИ) Опра започна словото си със спомен от 1964 г., когато като малко момиче гледала по телевизията как награждават с „Оскар“ Сидни Поатие –   – и какво огромно значение имало това признание за нея, разбирайки, че идват нови времена. И завърши така: , драмата за борбата на майка, загубила дъщеря си, срещу полицията и общественото мнение в малкия град, бе избрана за най-добър филм, като спечели и в категориите за най-добър сценарий (Мартин Макдона), най-добра актриса в главна роля и най-добър актьор в поддържаща (Франсис Макдорманд и Сам Рокуел). , филмът с най-много номинации, спечели два златни глобуса – за най-добър режисьор за Гийермо дел Торо и за музика на Александър Деспла. В категорията „Комедия или мюзикъл“ за най-добър филм бе избран  , който получи още един „Златен глобус“ за изпълнителката на главната роля Сърша Ронан. В телевизионните категории най-добре се представи сериалът   – с четири победи, сред тях за най-добър минисериал или тв филм, за най-добра актриса за Никол Кидман, както и за поддържащите актьори и при мъжете, и при жените. Присъстващите на шоуто и потребителите на социалните мрежи не скриха възторга си от появата на живата легенда на американското кино - 101-годишния Кърк Дъглас. Видимо в добро разположение на духа, легендарният актьор, прочул се с ролята си в \"Спартак\", беше изведен на сцената от снаха си, актрисата Катрин Зита-Джоунс, за да връчи приза за най-добър сценарий на Мартин Макдона за \"Три билборда извън града\". Преди да се появи на сцената и да бъде посрещнат с бурни аплодисменти от изправената на крака публика, Кърк Дъглас беше почетен с кратък монтаж от най-добрите му филмови моменти.  След появата на 101-годишната жива легенда на сцената на наградите \"Златен глобус\" възторжените реакции в социалните мрежи не закъсняха.   пише въодушевен потребител в Twitter.   гласи друг туит.  , пише трети възторжен потребител на социалната мрежа.     ", "date": "2018.01.08", "title": "Четири златни глобуса за „Три билборда извън града“ (СПИСЪК + ВИДЕО)"}
{"url": "http://clubz.bg/62628-vetoto_antikorupciq_na_dneven_red_gerb_ochakva_othvyrlqneto_mu", "text": "Ветото на президента Румен Радев върху т.нар. антикорупционен закон влиза в дневния ред на Народното събрание още през тази седмица със старта на новия политически сезон. И очакванията са мнозинството на ГЕРБ и \"Обединените патриоти\" да го отхвърли. Това стана ясно от думите на председателя на комисията по правни въпроси в парламента Данаил Кирилов от ГЕРБ в интервю за БНР. Ветото първо ще мине през комисията в сряда, а до края на седмицата се очакват и дебатите в залата. Държавният глава върна закона в първия работен ден на 2018 г. Законът предвижда създаване на мегаорган - бюро за противодействие на корупцията, чийто председател ще се избира от Народното събрание. Органът ще има право да използва СРС и именно това е един от най-спорните моменти. Той фигурира в мотивите на Румен Радев да наложи вето. Румен Радев наложи вето на антикорупциония закон (МОТИВИ) По думите на Кирилов мотивите на президента \"не са новост\", а и същите били и аргументите на БСП против приемането на анкикорупциония закон.  Преди два дни лидерът на \"Атака\" и председател на депутатите от \"Обединени патриоти\" Волен Сидеров обаче намекна пред Нова тв, че някои от критиките към закона са аргументирани, но от думите му не се разбра дали това би значело, че групата може да гласува нещо различно от това, което предложи големият коалиционен партньор. Кирилов коментира и двата основни аргумента \"против\" текстовете в закона - за това, че начинът, по който се конституира антикорупционният орган, може да го направи политически зависим и че се открива поле за злоупотреба със СРС: Тезата на БСП, споделена и от Румен Радев, бе, че държавният глава трябва да назначава председателя на новото антикорупционно звено. Според него и прилагането на СРС не давало основания за съмнения в злоупотреба. Антикорупция: депутатите се отрекоха 3 пъти от анонимките, но не и от СРС По отношение на вота на недоверие към кабинета по темата \"корупция\", който БСП ще внесе на 17 януари, вероятно заедно с депутати от ДПС, Кирилов посочи, че управляващите имат много аргументи и ще отговорят на твърденията на социалистите. И даде да се разбере, че в защитната тактика на властта ще има спомени от миналото:   Антикорупция: депутатите се отрекоха 3 пъти от анонимките, но не и от СРС", "date": "2018.01.08", "title": "Ветото \"антикорупция\" на дневен ред. ГЕРБ очаква отхвърлянето му"}
{"url": "http://clubz.bg/62625-atanas_atanasov_600_prestypnici_sa_na_svoboda_nqkoi_s_tejki_prestypleniq", "text": "Този факт изтъкна лидерът на ДСБ Атанас Атанасов. Така той коментира пред бТВ шесторното убийство в Нови Искър и факта, че заподозреният за него Росен Ангелов е трябвало да бъде в затвора, тъй като е осъден, при това за тежко престъпление. Според Атанасов всичко това за пореден път показва тежки системни проблеми в МВР и в местната власт. Той обясни, че няма ясни правила за адресна регистрация и не се спазват такива. Според него трябва да има добра комуникация между местната власт и органите на полицията. Според него настоящият вътрешен министър Валентин Радев няма понятие от същността на работата. А в МВР има тежка кадрова търговия, като на възлови места се издигат хора, които са удобни на властта, а не такива, които имат качества. Конкурсното начало е загърбено. Според Атанасов това води до тежка демотивация в МВР, защото огромната част от служителите са почтени хора. Атанасов изтъкна, че емблемата на българското председателство според чуждите медии е корупцията. Според него има системна корупция на всички нива и срещу това не се вземат никакви мерки. Според него турският президент Реджеп Ердоган прави жест към Бойко Борисов с реставрацията на църква \"Св. Стефан\" в Истанбул. Това обаче си има цена - да предаваме безропотно на турската страна по списък хора, които не са удобни на Анкара. Според Атанасов има основания за вот на недоверие срещу кабинета, но \"половината в БСП са за коалиция с Борисов\". Той изтъкна, че на последния протест в София са излезли много хора и това е било не само заради безобразията в Пирин. Според него новият закон за борба с корупцията е  Лидерът на ДСБ припомни, че никой не говори за реформа в прокуратурата, а по Конституция именно тя трябва да се бори с корупцията.", "date": "2018.01.08", "title": "Атанас Атанасов: 600 престъпници са на свобода, някои с тежки престъпления"}
{"url": "http://clubz.bg/62627-makron_pytqt_na_koprinata_ne_e_ednoposochen_toj_e_obsht", "text": "Съвременният Път на коприната не може да бъде еднопосочен, заяви днес френският президент Еманюл Макрон в началото на официалното си посещение в Китай. Проектът \"Един пояс - един път\", обявен през 2013 г., има за цел да свърже Китай по суша и море с Югоизточна Азия, Пакистан и Централна Азия, а оттам - с Близкия изток, Европа и Африка. Китай обеща $ 124 млрд. за новия Път на коприната Китайският президент Си Цзинпин обеща 124 милиарда долара за плана на срещата през май 2017 г. Това обаче събуди на Запад подозрения, че целта е повече налагане на китайско влияние, отколкото стремеж на Пекин към износ на благоденствие. Макрон подари на своя домакин и колега Си кон от кавалерията на френската Републиканска гвардия, предаде АФП. Името му е Везувий. Това е отговор на любимата на китайските ръководители \"дипломация на пандите\". Подаръкът бе връчен по време на частна вечеря в Пекин. Утре Макрон ще се срещне с премиера и председателя на парламента. Той ще подпише двустранни споразумения и търговски договори. Ще бъде огласена и обща декларация по време на вечеря в Двореца на народа. Това първо посещение на Макрон в Азия бележи нов етап за дипломацията му, съсредоточена досега върху Европа и Африка. Френският президент иска да направи Си Цзинпин свой съюзник в множество области - околната среда, борбата с тероризма, подкрепата за силите на Г-5 в Сахел и развитието на енергетиката от възобновяеми източници в Африка.", "date": "2018.01.08", "title": "Макрон: Пътят на коприната не е еднопосочен. Той е общ"}
{"url": "http://clubz.bg/62622-svidetel_za_ubijstvoto_v_novi_iskyr_rosen_angelov_beshe_potaen_mnogo_izdryjliv", "text": "Драгомир е един от хората, които са познавали сравнително добре смятания за извършител на шесторното убийство в Нови Искър Росен Ангелов. Работили заедно през последната година и половина. Описва го като „много сприхав” и „потаен”, не се разделял никога с пистолета си. Това разказа мъжът пред бТВ в репортаж, излъчен в предаването \"Тази сутрин\". Росен Ангелов е работил в сервиз. За последен път се явил ден след разстрелите в Нови Искар - на 1 януари. Излъгал колегата си, че брат му е починал и отива на погребение. Свидетелят Драгомир го описва като \"нормален\" в този ден.  Смятаният за извършител на убийствата е споделял за връзката си с една от жертвите - Кети Кюхова. Дватама се запознали се на спирка в Нови Искър, но някъде през ноември се скарали, разказва Драгомир. Оттогава Ангелов станал \"особен\". Според свидетеля, който е и човекът, който е казал на полицията за къщата в село Луково, в която живеел Ангелов, последният много обичал Кети. Заканвал се е, че \"ще се разправя\" с мъжа й Неделчо, защото я тормозел. Ангелов продължавал да си пише от време на време с жената, а за връзката им знаела и дъщеря й, разказа още свидетелят. Обявеният за убиеца от Нови Искър открит мъртъв (ДОПЪЛНЕНА) Драгомир описва заподозрения за убийствата, чийто труп се предполага да са намерили полицаите вчера, като \"набит, много трениран и издръжлив\". Ходел поне по 20 км пеша в планината на ден, така и стигал до работата си. Мъжът тренирал всеки ден, бил и много добър стрелец. Разказвал и за тренировките, които е правил, докато служил в Чуждестранния легион - тази версия за участието му в легиона се появи преди няколко дни, въпреки че около нея се появиха съмнения. На въпрос дали смята, че Росен Ангелов е бил способен да застреля шестима души, Драгомир отговаря със:  Ангелов винаги ходел с раница, в която си носел дрехи, освен че никога не оставял пистолета си. Според свидетеля заподозреният е избягал, след като униформени влезли в друга къща наблизо при първата акция по залавянето му в Луково.", "date": "2018.01.08", "title": "Свидетел за убийството в Нови Искър: Росен Ангелов беше потаен, много издръжлив"}
{"url": "http://clubz.bg/62569-syedinenieto_pravi_sankciite", "text": "Още в първите часове след като България пое ротационното председателство на Съвета на ЕС някак неусетно темата със санкциите срещу Руската федерация** попадна отново в медийния фокус, без да е формално част от утвърдените официални приоритети на страната ни. Това стана, след като руската държавна агенция ТАСС припомни думи на министъра на българското председателство на Съвета на Европейския съюз 2018 Лиляна Павлова, изречени през ноември 2017 г., когато тя заявява, че  Междувременно обаче в самия край на естонското председателство на 21.12.2017 г. европейските лидери единодушно взеха решение за продължаването на икономическите санкции до 31 юли 2018 г. и така формално извадиха темата от дневния ред в периода, през който Съветът ще бъде председателстван от България. В последвало интервю на 2 януари 2018 г. министър Павлова уточнява, че е учудена от интерпретацията на ТАСС, като потвърждава, че все пак това е една от темите, по които ще работи българското председателство, и че има създадена работна група, която да  Внимателен поглед към позициите на страните членки показва, че, въпреки че досега всички те единодушно подкрепят санкциите, налице е група държави, които на думи, по един или друг начин, изразяват несъгласие с тази мярка или най-малкото изтъкват определени критики по отношение на нейната ефективност. Към тях наред с Унгария, Словакия, Гърция, Кипър и Италия биха могли да бъдат добавени и резервираните позиции на България и Австрия (последната особено след формирането на новото правителство на Курц). Сред твърдите привърженици на тези ограничения са страни като Германия, Франция, Великобритания, Финландия и Полша. Така или иначе обаче за отмяната на санкциите е необходимо пълното единодушие на Съвета и в този смисъл тяхната скорошна отмяна е малко вероятна. Въпреки това не би било изненада темата да започне още по-често да попада във фокуса на настоящото българско и най-вече бъдещо австрийско председателство, успешно поддържана и от „хибридния“ инструментариум на руската пропаганда. Определено основание за това дава присъствието сред управляващите коалиции в двете страни като миноритарни коалиционни партньори на партии като \"Атака\"/\"Обединени патриоти\" и Партията на свобода на Австрия. Последните две политически формирования не крият своите „топли“ чувства към Кремъл. Лидерът на „Атака“ В. Сидеров многократно е заявявал, че подкрепя анексирането на Крим и е твърдо против подновяване на ограничителни мерки. На свой ред австрийската Партия на свободата (АПС) сключва през 2016 г. 5-годишен пакт за сътрудничество с \"Единна Русия\" на Владимир Путин, а и лидерът й Хайнц-Кристиян Щрахе, подобно на своя колега Сидеров, многократно призовава за отмяна на „безсмислените и вредни международни санкции“. И макар и двете партии да нямат определяща роля по отношение на европейската политика на страните си, очакванията са, че до известна степен България, и особено Австрия ще потърсят и предложат по-гъвкави и по-меки позиции спрямо Руската федерация, и в частност по отношение на политиката на икономически санкции. Тупкането на топката, за което българското председателство вече даде тон, че е готово да предприеме (чрез дейности в рамките на създадена работна група за анализ на позициите на отделните страни по въпроса), може би цели да подготви почвата за приоритетно и много по-фокусирано разглеждане на темата в самото начало на мандата на австрийското ротационно председателство през юли 2018 г. По какъвто и начин обаче да се развият тези дебати, трябва да се отчита фактът, че политиката на санкции попада отчетливо в полето на външната политика и политиката на сигурност на ЕС. Това на практика означава, че се координира от Европейската служба за външна дейност, и в частност от Върховния представител по въпросите на външните работи и политиката на сигурност, който винаги председателства срещите на министрите на външните работи, отбраната и развитието на страните от ЕС и в този смисъл влиянието на съответните ротационни председателства тук е по-лимитирано. Също така би следвало да се изтъкне, че ограничителните мерки спрямо Руската федерация като инструментариум на същата тази външна политика и политиката на сигурност на ЕС имат ясно възпираща цел спрямо предприетото със сила нарушаване на териториална цялост на Украйна. Тяхната задача не е насърчаване на икономическото развитие на страните членки. Това е инструментариум, чието прилагане има определена цена, която ЕС плаща и ще плаща, за да окаже натиск спрямо Русия в опит да защити определени принципи в международното право. Следователно, след като всички 28 страни единодушно и безспорно са решили, че тези мерки трябва да се въведат като реакция на случилото се в Крим и последвалото систематично неспазване на Минските споразумения,  . Просто защото това са аргументи от съвършено различен порядък, които няма как да бъдат водещи в такъв един разговор. Именно затова, когато дойде моментът за повторно преразглеждане на икономическия пакет от санкции спрямо Русия по-късно през тази година, част от страните членки не би следвало само механично да повтарят определени опорни точки, формулирани от руската пропагандна машина, а да погледнат проблематиката през съвършено различна оптика. И да си дадат ясна сметка какво са успели да постигат и какво не чрез тази политика. Дали са в състояние да предизвикат определени ефекти самостоятелно и дали им е нужна по-добра съгласуваност на международно ниво, за да са по-ефективни и по-твърди, ако и когато е необходимо, или обратно - по-меки и по-отстъпчиви спрямо Кремъл... Щети за България от руските санкции? Статистиката не ги лови Един факт в тези дебати обаче е от особена важност и не бива да остане пренебрегнат - чрез налагането на целия комплекс от ограничителни мерки ЕС успя да демонстрира пред Москва своята единност и непреклонност, и то с неприсъщо единодушие на всички свои страни членки. Това може би оказа и известен „сдържащ“ ефект по отношение на руските амбиции в други страни от т.нар. Източно партньорство. И нещо много важно – започна да променя руската политика, като я принуди да заложи в голяма степен на поразяващия ефект на своите дезинформационни войни и я накара да потърси „вътрешни съюзници“ сред страните членки в лицето на крайни политически формирования, чрез които да разбие безспорното единството, с което бяха наложени санкциите, търсейки път към тяхната отмяна.     „В единството е силата ни, в разединението - провалът“: писмо на председателя Доналд Туск до 27-те държавни и правителствени ръководители от ЕС за бъдещето на ЕС преди срещата на върха в Малта, януари 2017 г. От март 2014 г. ЕС постепенно започна да налага различни групи ограничителни мерки срещу Русия в отговор на незаконното анексиране на Крим и умишленото дестабилизиране на Украйна. Сред тях са дипломатически мерки; индивидуални ограничителни мерки (замразяване на активи и ограничаване на пътуванията); ограничения за икономическите отношения с Крим и Севастопол; ограничения за икономическото сътрудничество и т.нар. икономически санкции. Последните са удължавани и разширявани последователно, като те ограничават достъпа до първичните и вторичните капиталови пазари на ЕС за някои руски банки и дружества; налагат забрана за износ и внос при търговията с оръжия; установяват забрана за износ на изделия с двойна употреба за военна употреба или за военни крайни потребители в Русия; ограничават достъпа на Русия до определени чувствителни технологии и услуги, които могат да бъдат използвани за нефтодобив и проучвания. Именно тази група санкции са сред най-обсъжданите и предизвикващи напрежение мерки.", "date": "2018.01.08", "title": "Съединението прави санкциите?"}
{"url": "http://clubz.bg/62623-vnimanie_ima_risk_ot_epidemiq_ot_morbili", "text": "Има опасност от епидемия от морбили и у нас - за това предупреди директорът на Националния център по заразни и паразитни болести проф. Тодор Кантарждиев в ефира на БНТ. Причината - в момента този вид дребна шарка върлува в много страни в Европа, сред които съседните Румъния, Сърбия и Северна Гърция, както и в Германия, Франция и Италия. Професорът призова родителите и личните лекари да проверят дали децата са имунизирани срещу морбили с тривалентна ваксина. Тя се поставя на едногодишна възраст и се повтаря на 12-ата година. По данни на Националния център около 70 на сто децата у нас имат поставена ваксина. Пикът на грипа се чака в края на януари Този вид шарка е опасен и може да доведе до сериозни усложнения, предупреди проф. Кантарджиев. През миналата седмица е регистриран един смъртен случай в Сърбия, а от началото на епидемията в Румъния са починали 50 души. Усложненията най-често засягат централната нервна система и някои от тях са с тежка инвалидизация, предупреди още лекарят. Чистият въздух е враг на морбилите. Затова и една от препоръките е помещенията да бъдат редовно проветрявани. А деца на възраст под 1 година не бива да се срещат с хора, пристигащи от чужбина.", "date": "2018.01.08", "title": "Внимание: има риск от епидемия от морбили"}
