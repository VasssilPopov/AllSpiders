{"url": "http://clubz.bg/71757-kevin_andersyn_se_spravi_lesno_s_grigor_dimitrov", "text": "Турнирът \"Роджърс къп\" в Торонто приключи за Григор Димитров. Първата ни ракета отстъпи с 2:6, 2:6 от Кевин Андерсън (Южна Африка) на четвъртфинал. Двамата са съответно пети и шести в света. Балансът до днес бе 6:1 за Григор, но Андерсън, който игра финал на \"Уимбълдън\", сега е в много по-добра форма и това пролича в канадския град. Димитров преодоля трудно двама съперници, но този път нямаше солидни аргументи да се противопостави. Африканецът проби за 3:2 в първия сет, а след това направи още един брейк и поведе с 1:0. Българинът допусна 0:1 още първото си подаване във втората част. След това той опита да стабилизира играта си, ала така и не стигна до точка за пробив при началния удар на своя опонент. На полуфинала той ще спори с миналогодишния победител Александър Зверев или със Стефанос Циципас, който елиминира Новак Джокович. За Григор пък предстои много голямо препятствие, друг турнир от \"Мастърс 1000\" - в Синсинати. През миналата година той спечели титлата там и ако не я защити ще изгуби 1000 точки за световната ранглиста.", "date": "2018.08.10", "title": "Кевин Андерсън се справи лесно с Григор Димитров"}
{"url": "http://clubz.bg/71755-babh_se_prinudi_da_spre_symnitelniq_si_tyrg_za_diagnostika_na_chumata", "text": "Малко след като премиерът Бойко Борисов се закани да направи проверка на обществената поръчка на Българската агенция по безопасност на храните (БАБХ) за диагностика на чумата и да изгони \"гадовете\" при нередности, от БАБХ свикаха спешна пресконференция. На която директорът й обяви, че търгът се спира. И допълни: На въпрос дали ще има оставки в БАБХ, д-р Илиев заяви, че такава не му е поискана от премиера. Както Клуб Z писа, на 7 август БАБХ обяви обществена поръчка за 336.184 лева за доставка на \"диагностични ветеринарномедицински средства за чума по дребните преживни животни\". Оказа се, че едно единствено дружество отговаря на условията й - \"Глобул вижън 2018\", чиято основна дейност е продажба на компютри, хардуер и периферни устройства, включени са и всички останали дейности, незабранени от закона. От нея се иска да внесе диагностичен кит \"Елайза\" за откриване на антитела и антиген срещу вируса на чума по дребните преживни животни.  Борисов даде дума да изгони \"гадове\" от обществена поръчка БАБХ е избрала такъв вид обществена поръчка, която е договаряне без предварително обявление. Фирмата е създадена преди месец с 500 лева капитал, собственикът е 28-годишен младеж и вече печели такава обществена поръчка. Отварянето на офертите и договарянето бе насрочено на 15 август в сградата на БАБХ - съгласно условията на поръчката. Агенцията е поканила само \"Глобул вижън 2018\". Ресурсът за диагностикумите ще бъде отпуснат от европейския орган по безопасността на храните САНТЕ, даде заявка Дамянов след обявяването на спирането на търга. И допълни, че по препоръка на Еврокомисията вече ще се контролира не 10, а 20-километровата зона около установените огнища на чума по дребните преживни животни. И бе категоричен:", "date": "2018.08.10", "title": "БАБХ се принуди да спре съмнителния си търг за диагностика на чумата"}
{"url": "http://clubz.bg/71742-atina_rusiq_svoevolnichi_i_se_dyrji_reakcionno", "text": "Решението на Русия да изгони служители на гръцкото посолство в Москва е  , заявява гръцкото външно министерство в пространно съобщение, публикувано в петък, пише електронното издание на вестник Kathimerini, цитирано от \"Фокус\".  Русия гони гръцки дипломати И се допълва, че решението на руското Министерство на външните работи, за разлика от решението на гръцката страна, основаващо се на конкретни доказателства за незаконни и нередовни действия на руски служители и граждани в Гърция, не се основава на доказателства. Напротив, решението на руската страна е своеволно и реакционно и не се основава на никакви доказателства. Искаме да напомним на руските ни приятели, че никоя страна в света няма да толерира опити да: Гърция предприе мерки само, след като документира очевидни уличаващи доказателства. Освен това Гърция никога не се намесва или се е опитвала да се намесва във вътрешните работи на Русия, коментира гръцкото Външно.  Миналия месец Атина изгони руски дипломати, защото ги уличи в намеса в споразумението с Македония. Гърция гони руски дипломати. Намесвали се в споразумението с Македония Гърция гони руски дипломати. Намесвали се в споразумението с Македония", "date": "2018.08.10", "title": "Атина: Русия своеволничи и се държи реакционно"}
{"url": "http://clubz.bg/71756-rusiq_ne_uspq_da_otmeni_evropejskite_pravila_za_gaz", "text": "Русия до голяма степен се провали в усилията си да отмени правилата на Европейския съюз за пазара на газ, става ясно от решението на Световната търговска организация (СТО), публикувано днес, предаде Reuters. Някои искания на Москва в започнатата преди 4 години процедура на съдебно разбирателство са удовлетворени, но по-сериозните, свързани с Третия енергиен пакет на ЕС - не. \"Газпром\" остава без кеш заради Украйна Русия започна спора през 2014 г., заявявайки, че Третият енергиен пакет на ЕС и енергийната политика на Общността несправедливо ограничават и дискриминират руския газов монополист \"Газпром\". Именно заради несъответствието му с Третия енергиен пакет беше спрян газопроводът \"Южен поток\" през декември 2014 г. \"Южен поток\" реанимиран тихомълком Едно от изискванията на Третия енергиен пакет, одобрен през 2009 г. и влязъл в сила през 2011 г., е газопреносните активи да бъдат разделени от производството и доставките. Освен това 50% от капацитета на всеки газопровод, който влиза на европейска територия, трябва да са заделени за други доставчици, извън собствениците на тръбата. Русия обяви, че ЕС е нарушил правилата на СТО, изисквайки \"отделяне\" на активите за доставка на газ от производството и доставките, което практически спира \"Газпром\", който е основният доставчик на газ за Европа, от собствеността върху тръбопроводите, чрез които доставя синьо гориво на европейския пазар. \"Газпром\" и OMV договориха доставки на газ до 2040 година  Тричленен съдийски състав на СТО се произнесе срещу тези искания на Русия. Потвърдени бяха обаче оплакванията на Русия относно газопровода OPAL, за който Москва настояваше да постигне изключение от нормите на Третия енергиен пакет на ЕС, който позволява на \"Газпром\" да запълва максимум 50% от капацитета му от 36 млрд. куб. м.  Тази граница може да бъде превишена само ако 3 милиарда куб. метра газ на година са за конкурентни доставчици на чешкия пазар, при това на фиксирана цена.  „Газпром“ се разбра с ЕС – няма да плаща глоби Освен това съдиите на СТО се съгласиха, че Хърватия, Унгария и Литва са дискриминирали Русия, като са изисквали сигурност на енергийните доставки от чуждестранни, но не и от вътрешни оператори на тръбопроводи. Европейската комисия определи решението като важен положителен резултат, в потвърждение на Третия енергиен пакет - реформата от 2009 г., която се стреми да интегрира енергийния пазар на ЕС, като същевременно увеличи конкуренцията.  Stuttgarter Zeitung: Тръмп е прав за \"Северен поток 2\" Руското министерство на икономиката заяви, че тези части от решението, които са в неговата полза, ще помогнат за подобряване на достъпа на руския газ на европейския пазар и за изравняване на условията за доставчиците на газопроводни услуги. \"Газпром\" заяви, че европейската енергийна политика трябва да отчита интересите на доставчиците на газ и затова е удовлетворена от точките, в които Русия спечели. Вносът на американски втечнен газ е като за една България И двете страни могат да обжалват решението в рамките на 60 дни. \"Южен поток\" реанимиран тихомълком \"Газпром\" и OMV договориха доставки на газ до 2040 година  „Газпром“ се разбра с ЕС – няма да плаща глоби Stuttgarter Zeitung: Тръмп е прав за \"Северен поток 2\" Вносът на американски втечнен газ е като за една България", "date": "2018.08.10", "title": "Русия не успя да отмени европейските правила за газ"}
{"url": "http://clubz.bg/71750-dqdovcite_metyli_ot_wacken_ne_bili_starci_a_ludi_i_ne_kufeli_a_se_napili", "text": "Забавната история, която завладя медиите преди дни - за двамата старци, избягали от старческия си дом, за да покуфеят на фестивала  за жалост се оказа невярна. Двамата мъже не са били нито старци, нито са стъпили на фестивала, отбелязва Зи рок. Дядовци избягаха от старчески дом, да гледат метъл феста Wacken Deutsche Welle, откъдето дойде първоначално историята, коригира репортажа си – оказва се, че грешката започва от полицията, откъдето са дали погрешна информация до медиите. Според началния им доклад, двама старци са  . В обновената си статия Deutsche Welle докладва, че полицията е актуализирала информацията до медиите – двамата мъже се оказват на зрялата, но далеч от старческа възраст 58 и 59 години, и са бегълци от психиатрично заведение, не от старчески дом. Освен това, двамата изобщо не са стигнали до фестивала Wacken, нито пък той е бил целта на бягството им –  . Полицията добавя, че накрая двамата се довели до безпомощно състояние, затова били отнесени до най-близкото място, където можела да им се окаже помощ – което се оказало медицинската палатка, предназначена за фестивалните посетители. Вероятно оттам е дошла и грешката при първоначалния им бюлетин.", "date": "2018.08.10", "title": "\"Дядовците метъли\" от Wacken: не били старци, а луди и не куфели, а се напили"}
{"url": "http://clubz.bg/71739-pri_brekzit_bez_sdelka_britancite_iskat_nov_referendum", "text": "Половината британци смятат, че ако преговорите с ЕС за Брекзит се провалят и не се стигне до споразумение, последната дума за това дали да се излезе от съюза трябва да бъде на обществото и то да се произнесе на референдум. Това сочи публикувано днес изследване сред повече от 10 000 души, предаде Ройтерс. Според проучването на социологическата агенция \"Югав\", направено между 31 юли и 7 август по поръчка на кампанията за референдум \"Народен вот\", 45 процента от избирателите са за нов референдум, без значение от изхода на преговорите. Трийсет и четири процента са против. Какво би означавал за Лондон Брекзит без споразумение На въпрос кой трябва да вземе решението да се остане или да се излезе от ЕС, ако преговорите завършат без споразумение, 50 процента отговарят, че това трябва да е обществото на референдум, а 25 процента, че това трябва да е парламентът. До датата на напускането на Великобритания остават по-малко от осем месеца. Премиерът Тереза Мей обаче все още не е намерила предложение за запазване на икономическите връзки с ЕС, което да удовлетвори и двете крила в разединената й партия и да бъде приемливо за преговарящите в Брюксел. Тя предложи компромис Обединеното кралство да остане в зона за свободна търговия със съюза за промишлените и селскостопанските стоки, което обаче означава, че Лондон ще трябва да продължи да спазва част от правилата на ЕС. Едни в партията й искат по-тесни отношения със съюза, а други - по-ясна раздяла. В края на миналата седмица британският министър на търговията Лиъм Фокс заяви, че по негово мнение вероятността за Брекзит без споразумение е 60 процента. Брекзит без споразумение означава, че на 29 март 2019 г. петата най-голяма икономика в света ще излезе от ЕС без търговско споразумение. \"Брекзит\" или армагедон? Зависи кого попиташ Днес лирата поевтиня до най-ниското си ниво от повече от година, с което спадът от понеделник става 1,9 процента. Сривът се дължеше на опасенията, че Великобритания може да напусне ЕС без споразумение. През следващите месеци правителството на малцинството на Мей ще се изправи пред редица решителни моменти в процеса на Брекзит. Лондон и Брюксел искат да постигнат окончателно споразумение до октомври, за да има време то да бъде ратифицирано. Мей нееднократно е изключвала варианта за нов референдум за Брекзит с думите, че обществото вече се е произнесло по въпроса на 23 юни 2016 г. \"Голдман Сакс\" изрази мнение, че Мей ще постигне споразумение за достъп до пазарите за стоки на ЕС и ще го прокара в парламента, но и че все още е възможно да се стигне и до неорганизирано излизане от съюза. Според проучването на \"Югав\" 74 процента от запитаните смятат, че преговорите вървят зле, което от своя страна кара 68 процента да смятат, че Великобритания може да получи лошо споразумение. \"Брекзит\" или армагедон? Зависи кого попиташ", "date": "2018.08.10", "title": "При Брекзит без сделка, британците искат нов референдум"}
{"url": "http://clubz.bg/71746-shoforka_otmysti_na_taksi_blysna_go_5_pyti_na_zaden_video", "text": "Жена се ядоса на таксиметров шофьор, който я ударил и му отмъсти, като го блъсна пет пъти на задна скорост. Това съобщава бТВ, цитирайки свидетели на инцидента, които са заснели отмъщението. Кадрите са от района на Окръжна болница в София, вижда се, че водачката на Тойота също е с регистрация от столицата, а патрулката, която пристига и я задържа, е на 8-о РПУ. Гневната дама в крайна сметка е задържана от полицаи, повикани от таксиметровия шофьор. На видеото обаче се чува, че тя се държи доста арогантно и с тях, след като първо крещи:  Любителски клип може да гледате ", "date": "2018.08.10", "title": "Шофьорка отмъсти на такси - блъсна го 5 пъти на заден (ВИДЕО)"}
{"url": "http://clubz.bg/71751-ninova_iskam_da_vyrna_komplimenta_na_borisov_no_ne_mi_se_poluchava", "text": "Лидерката на БСП Корнелия Нинова е умилена от непрекъснатите хвалби от страна на премиера Бойко Борисов, написа тя в личния си профил във Фейсбук. Министър-председателят се изказа положително за решението на Нинова да поиска общинарят на БСП в Бургас Бенчо Бенчев да напусне всички постове.  Борисов: Бенчо Бенчев и Корнелия Нинова? Това най-малко ме интересува И отбеляза, че е редно премиерът пък да поеме отговорността да освободи други - \"шефа на митницата, която е дала на същия този Бенчев и на Митьо Очите да ги охраняват. Или на шефа на клона на НОИ в Бургас, който също опрял до услугите на Бенчев и “Очите”. Или попита общинските съветници от ГЕРБ - защо гласуваха Бенчев за заместник-председател на Общинския съвет.\" Тя разкритикува и коментари на други ГЕРБ-ери за това как Митьо Очите е \"един легален бизнесмен\", както и кмета на Бургас от ГЕРБ Димитър Николов, \"той си знае защо\". Лидерката на столетницата отбелязва още, че не е лошо премиерът да мине не само през Варна, а и през Бургас, защото е лято,", "date": "2018.08.10", "title": "Нинова: Искам да върна комплимента на Борисов, но не ми се получава"}
{"url": "http://clubz.bg/71749-slaviq_prodade_stefan_velkov_v_holandiq", "text": "Футболистът на \"Славия\" Стефан Велков е трансфериран във втородивизионния холандски клуб \"Ден Бош\", обявиха официално и двата клуба. В \"ниската земя\" поясниха, че защитникът е подписал договор за три години. Стефан Велков е юноша на \"Славия\", той е на \"Овча Купел\" от дете. Премина през всички юношески национални отбори, както и през младежкия. Роден е 12 декември 1996 г. Велков е третият кадър на школата на \"белите\", който отива зад граница в рамките на една година. Миналото лято Петко Христов бе даден на \"Фиорентина\", а през зимата \"Болоня\" взе Калоян Кръстев. Преди години бранителят мина проби в \"Манчестър Юнайтед\" и ЦСКА (Москва). \"Ден Бош\" е създаден през 1965 г. Това е клубът, от който тръгва кариерата на Рууд ван Нистелрой. Отборът често изпада и се връща в елита на Холандия. За последно се прости с Ередивизие през 2005 г. и оттогава играе само във втория ешалон.", "date": "2018.08.10", "title": "\"Славия\" продаде Стефан Велков в Холандия"}
{"url": "http://clubz.bg/71752-hitler_veche_nqma_da_e_obrysnat_vyv_videogrite_v_germaniq", "text": "Нацистките символи вече могат да се появяват във видеоигрите в Германия и така се слага край на една дългогодишна цензура, съобщи BBC. Отмяната на забраната се отнася до случаите, в които нацистките символи се използват за художествени цели. Черният списък: 32 забранени видеоигри (СНИМКИ) Германия забраняваше символите, които се асоциират с противоконституционни екстремистки групи, което доведе до проблеми в игрите, където нацистите често са противници. В игри като Wolfenstein (Вълчата бърлога), във версиите за Германия се променя името на Хитлер, отстраняват се мустаците му, а свастиките - един от символите на Третия райх, се заменят с друг символ. Стреляй по арабите! Как видеоигрите създават стереотипи за мюсюлманите Цензурата за нацистки символи датира от 1990-те. И макар забраната за екстремистки символи все още да е в сила, от германския регулатор за развлекателен софтуер USK (Unterhaltungssoftware Selbstkontrolle) заяви, че правилата вече ще се прилагат към видеоигрите по същия начин, по който се използват за филми. За всяка отделна игра ще се преминава през рейтинговата процедура, където да се обоснове използването на символите за художествена цел. През ситото на регулатора може да преминат и игри, които са категорично против идеалите на забранената група - например игри, в които се изисква голям брой нацистки войници да бъдат убити от играча. Откриха милиони дискети с най-тъпата видеоигра (видео) Заради цензурата за нацистки символи в блокбъстърската игра Wolfenstein II: Новият колос, в която нацистка Германия печели Втората световна война - и в която Хитлер е все още жив, в германската версия на играта всяка свастика бе заменена с логото на играта или други символи. В повечето страни, когато героят на Хитлер отива някъде, той е приветстван като Фюрер - но в Германия се нарича \"канцлер\" - и неговият характерен мустак мистериозно изчезна. Стреляй по арабите! Как видеоигрите създават стереотипи за мюсюлманите Откриха милиони дискети с най-тъпата видеоигра (видео)", "date": "2018.08.10", "title": "Хитлер вече няма да е обръснат във видеогрите в Германия"}
{"url": "http://clubz.bg/71747-pone_chetirima_ubiti_pri_strelba_v_kanada", "text": "Поне четирима са убити в Канада след стрелба в източния град Фредериктън, провинцията Ню Брунсуик, съобщи БиБиСи. Полицията потвърди, че е заловила заподозрян.  15 ранени след взрив в ресторант в Канада Въпреки това, инцидентът е описан като още \"активен\", и властите предупреждават местните да стоят у дома на заключени врати. Те молят гражданите да не споделят локацията на сигнализиралите за стрелбата онлайн. Стрелбата е станала около 7 часа местно време, или 13 ч българско.", "date": "2018.08.10", "title": "Поне четирима убити при стрелба в Канада"}
{"url": "http://clubz.bg/71754-kanadcite_nqma_da_pushat_poveche_kanabis_sled%C2%A0legaliziraneto_mu", "text": "Осем от 10 канадци не възнамеряват да пропушат канабис или да увеличат употребата му след легализирането му тази есен в страната, сочат резултатите от изследване на Канадския национален статистически институт, цитирани от Франс прес. Канада узакони марихуаната Канада се готви да стане на 17 октомври втората страна, легализирала канабиса за медицински цели, след Уругвай през декември 2013 г. Осемдесет и два процента от анкетираните над 5000 канадци заявили, че не възнамеряват да пропушат канабис или да увеличат консумацията му след легализирането му. Двадесет и осем процента от канадците, които пушат канабис, уверили, че ще са предразположени да увеличат употребата му. От института започнали да събират данни за консумацията на канабис в страната, за да изследват социалните и икономическите последствия. Напушен с марихуана шофьор уби жена на тротоар Около 4,6 милиона канадци, т.е. 16 на сто от населението, казали, че консумирали канабис от началото на годината. Консумиращите канабис са повече сред мъжете, отколкото сред жените. Употребата му намалява с напредването на възрастта, отбелязаха от Канадския национален статистически институт.   Напушен с марихуана шофьор уби жена на тротоар", "date": "2018.08.10", "title": "Канадците няма да пушат повече канабис след легализирането му"}
{"url": "http://clubz.bg/71753-lyvovete_sa_zastrasheni_ot_izchezvane", "text": "Лъвовете в Африка са намалели с 42 на сто за последните си три поколения (21 години), пише италианският в. \"Стампа\". Те окончателно са изчезнали то Северна Африка, а в Западна остават няколкостотин, съобщава изданието. Тревогата бие Световният фонд за дивата природа ( ). Според последните оценки в Черния континент сега има по-малко от 20 000 лъва, след като тези животни са изчезнали от 12 субсахарски страни. От азиатската разновидност на този животински вид са останали не повече от 600 екземпляра в национален парк в Индия. Преди тя е обитавала територии от Турция до Бенгалския залив. Днес тя е заплашена да изчезне завинаги. Масуд и Терез вече не са бебета. А лъвове (СНИМКИ) Главните заплахи за големите котки са намаляването и разпосъсването на техните хабитати (пространства на обитаване), които днес са 8 на сто от предишната им територия и бракониерството. Свиването на хабитатите не засяга само лъвовете, но и тяхната плячка - биволи, газели, зебри - и ги лишава от храна. Друг фактор за намаляването им са болестите, например туберкулоза, пренасяна от едрия рогат добитък в южната част на континента. Убиват ги и аналог на HIV вируса сред хората, както и отмъщенията на местни скотовъдци, с чиито добитък лъвовете се хранят. Значителен дял в намаляването на лъвовете имат и нелегалният им лов и търговия с трофеи и контрабандата на костите им, които са суровина за традиционната медицина на азиатския пазар. Тази контрабанда е една от причините световната популация на тигрите да се свие до всичко 4 000 екземпляра.", "date": "2018.08.10", "title": "Лъвовете са застрашени от изчезване"}
{"url": "http://clubz.bg/71748-padat_cenite_na_akciite_na_banki_ot_evrozonata_s_dejnost_v_turciq", "text": "Акциите на банки от еврозоната силно поевтиняха днес заради опасения за евентуалното въздействие от срива на турската лира, която достигна нов рекорден минимум спрямо долара, предаде Ройтерс, цитирана от БТА. Междувременно американският президент Доналд Тръмп обяви увеличаване на митата за вноса на стомана и алуминий от Турция съответно на 20 и 50%.     Засилващите се противоречия със САЩ и наложените от Тръмп санкции, както и контрола на турския президент Реджеп Тайип Ердоган върху паричната политика при новия президентски режим допринесоха турската лира да загуби над 35 процента от стойността си тази година. Това е повод за силни тревоги сред турските банки, тъй като една трета от кредитите им са в чуждестранни валути. Сривът на турската лира може да окаже натиск върху националната икономика, но влиянието му върху банките от еврозоната като цяло се оценява като скромно, според икономисти. Турската лира продължава да се срива Засиленото продаване на банкови акции бе ускорено от информация на в. \"Файненшъл таймс\", че Европейската централа банка (ЕЦБ) има все по-големи опасения за някои европейски кредитори, най-вече испанската Бе Бе Ве А (BBVA), италианската УниКредит (UniCredit) и френската Бе Ен Пе Париба (BNP Pariba), тъй като те са сред банките в еврозоната с най-голяма дейност в Турция. ЕЦБ отказа коментар. Акциите на Бе Бе Ве А в днешната търговия се понижиха с 3,5%, на УниКредит - с 3,1%, а на Бе Ен Пе - с 3,7%. Общият индекс на банките във валутния съюз се понижи с 2,7%. Бе Бе Ве А също отказа коментар. От Турция идват 373 млн. евро от чистата разпределяема печалба на банката за първото полугодие или 14% от общата печалба на групата. Това сочи, че Бе Бе Ве А вероятно е най-уязвимата банката към пазарните сътресения в страната. Ердоган: Обменете доларите под дюшека за лири УниКредит, чието турско подразделение, Япъ креди (Yapi Kredi), която според американската Голдман Сакс (Goldman Sachs) е най-уязвима от гледна точка на капиталовото равнище, омаловажи експозициите си при последното представяне на резултатите. Банката посочи, че Турция е източник на под 2 на сто от приходите й и поевтиняване на турската лира с 10 на сто ще засегне капитала, който трябва да бъде заделен като буфер срещу финансови шокове, с едва около 2 базисни пункта. Доклад на Креди Сюис обаче посочва, че Турция остава риск за най-голямата италианска банка по обем на активите, тъй като обезценяването на лирата може да засегне основния й капитал. Данни от Банката за международни разплащания (BIS) сочат, че банковите експозиции към Турция се равняват на около 82 млрд. д. в случая на Испания и 17 млрд. евро за Италия. Върви ли Турция към икономическа криза Това са сравнително малки стойности, предвид че комбинираните общи активи на банките от еврозоната възлизат на над 20 трлн. евро. Голяма част от тези експозиции са турски лири в балансите на местните подразделения, което указва, че рискът за банките майки е дори още по-малък. Ердоган: Обменете доларите под дюшека за лири Върви ли Турция към икономическа криза", "date": "2018.08.10", "title": "Падат цените на акциите на банки от еврозоната с дейност в Турция"}
{"url": "http://clubz.bg/71740-zapochva_visshata_liga_ili_kak_naj_lesno_da_zagubim_pari_ot_zalozi", "text": "Днес е хубав ден! Не говоря за баналния факт, че е петък, нито пък че най-накрая съм пристигнал на морето и съм си снимал краката на фона на пясък, вълни и книжка със стихове. Действителната причина за това ми възклицание е много по-прекрасна и неповторима, а именно - началото на сезона в английската Висша лига. И в тоя ред на мисли - какъв по-добър повод за малко анализи, прогнози и разни други умозаключения? Макар през изминалия шампионат конкуренцията в Премиършип да беше толкова силна, колкото нуждата на Пеп Гуардиола от гребен, то все още съм на мнението, че това е най-конкурентното и интересно първенство в света. Сега ще кажете: „Да, ама през последните години английските отбори приличат на далтонисти, попаднали на световното първенство по „Не се сърди, човече“, когато играят срещу клубове от Испания“. И ще сте прави, но само в спортно-технически аспект. Когато клуб от ранга на „Валядолид“ (новак в Ла Лига) успее да привлече световен шампион като Андре Шюрле (подписал с новака във Висшата лига „Фулъм“), то тогава ще можем да сравняваме двете първенства по комерсиален интерес. Финансовата обезпеченост и на уж най-малките отбори от първото ниво на английския футбол е нещото, което привлича на Острова много от най-добрите играчи в света. Това пък на свой ред увеличава конкуренцията и прави интересни дори мачове от калибъра на „Евертън“ - „Уотфорд“ (завършили съответно на 8-о и 14-о място през миналия сезон). Признайте си сега дали бихте гледали испанския еквивалент на такъв двубой: „Хетафе“ - „Алавес“? Тримата фенове на „Хетафе“ в България вече са ми сърдити, но така или иначе Висшата лига стартира днес и е време да извадя кристалната си топка, щото бъдещето няма да се предскаже само. Очакванията са битката да се води основно между 6 отбора, тъй че фокусът в редовете надолу ще падне върху тях. Безапелационният шампион от сезон 2017/2018 ще се опита да защити титлата си и през този. Треньорът е все същият, футболистите са все същите (плюс дошлия от „Лестър“ Рияд Марез за повече разкош по крилата), така че с право „гражданите“ са считани за фаворити за златните медали. За разлика от последните няколко лета, този път като по чудо не хвърчаха пари от арабските собственици, но пък и всички основни футболисти на „Сити“ са налице. Трансферът на Марез изглежда закъснял с поне една година, като алжирецът далеч не е във формата от шампионския сезон с „Лестър“, но Пеп Гуардиола със сигурност ще успее да извлече максимумът от качествата му. Единствената въпросителна тук е как (и дали) испанският специалист ще се справи с командата на Юрген Клоп. През миналата кампания Пеп разби „Ливърпул“ с 5:0 в първия им мач за сезона, но резултатът дойде вследствие на това, че Садио Мане бе изгонен и „мърсисайдци“ бяха с човек по-малко от самото начало на мача. Испанецът загуби останалите 3 сблъсъка с Клоп и допусна общо 9 гола в тях, отпадайки от Шампионската лига като последствие. Е, според мен Гуардиола няма да успее да защити титлата си този път. Или „другото Манчестър“, както повече им отива да ги наричаме след пенсионирането на сър Алекс Фъргюсън.  Тук неясноти няма. Ще предложат приспивен за гледане футбол, ще разчитат Давид де Хеа да е превъзмогнал будната кома, в която се намираше по време на световното в Русия, ще спечелят титлата... ама друг път.  През цялото лято Жозе Моуриньо даваше вид на рибар, ползващ за стръв осолена сланина. Уловът му очаквано се оказа доста скромен и дойде от Източна Европа - централният полузащитник на украинския „Шахтьор“ (Донецк) Фред. Бразилецът изобщо не е липсващото звено, което да помогне на „червените дяволи“ да понастигнат в игрово отношение градския съперник.  А сърдитият Антони Марсиал и непостоянните Ромелу Лукаку и Пол Погба като че оправдават преценката на букмейкърите, които смятат Жозе Моуриньо за фаворит за първия мениджър, който да бъде уволнен през новия сезон. Португалецът загуби работата си в третия си сезон начело на „Челси“ (първия период) и в третия си сезон с „Реал“ (Мадрид). Резонно е да смятаме, че Жозе ще постигне този нежелан хеттрик от уволнения през третия си сезон именно в идните няколко месеца. Клишето гласи, че щом нещо функционира добре, то промени не се правят. Тълкуванието ми на „функционира добре“ очевидно се разминава с тълкуванието на Маурисио Почетино. „Шпорите“ не привлякоха нито един нов футболист, което в контекста на съвременния футбол звучи несериозно.  Добрата новина за феновете на отбора е, че няма да се налага да си купуват новата ФИФА 19, тъй като в любимия им клуб нищо няма да се е променило. Ето ви едни спестени 120 лева. От друга страна щом като са решили от „Тотнъм“ да не си дават много зор по време на трансферния прозорец, аз пък няма да си давам много зор в правенето на прогноза за представянето им през сезона - същият треньор, същите футболисти, същото класиране. Важно е да отбележа, че не съм фен на този отбор. Никога не съм бил. Единственият момент, в който много съм се радвал на тяхна победа (освен в случаите, в които съм залагал на тях), беше на финала на Шампионската лига в Истанбул през 2005 година и то само защото тогава не обичах „Милан“. Ясно е вече накъде бия - тази година ще е за „Ливърпул“. Тая същата фраза се е превърнала в любимия майтап на целия футболен свят, но след като английският национален отбор (който по принцип притежава менталната устойчивост на коала) най-накрая победи при изпълнение на дузпи, то защо пък футболистите от града на „Бийтълс“ най-после да не станат шампиони?! Попълненията им са точно такива, от каквито отборът се нуждаеше. Фабиньо и Наби Кейта ще подсилят халфовата линия, където през миналия сезон се налагаше Джеймс Милнър (английският еквивалент на Станислав Ангелов-Пелето) да запълва пробойните. Алисон Бекер - един от най-добрите вратари в света, ще замени несигурния Лорис Кариус. А купеният на промоция от изпадналия „Стоук Сити“ Джердан Шакири ще бъде още един коз в ръкава на Клоп (с което козовете му в ръкава ще набъбнат от 0 на 1) за моментите, в които тимът се нуждае от гол със странична ножица. Триумфът на „червените“ от „Анфийлд“ ще зависи основно от 2 неща - дали Мохамед Салах ще е запазил формата си от пролетта и дали най-накрая „Ливърпул“ ще започне да побеждава и отборите от долната половина на таблицата. Ще рискувам да кажа, че това ще се случи. Лондончани се превърнаха във футболния еквивалент на средно интелигентен камилар, разлял неволно манерката си с минерална вода в пустинята, който след това с охота си купува литър локва от чудодейно появил се тарикат на 817 пъти по-висока от пазарната цена. С други думи - да им е честит новият вратар. Въпреки че очаквам Жоржиньо и Матео Ковачич да се впишат добре в английския футбол, „Челси“ е прекалено зависим от формата и настроението на Еден Азар. Ако белгиецът в крайна сметка напусне „Стамфорд Бридж“, за място в топ 4 едва ли ще можем да говорим. Алваро Мората и Оливие Жиру я вкарат по 10-ина гола всеки, я не. Педро и Сеск Фабрегас са като ония професори, които е трябвало да се пенсионират преди няколко години, но продължават да преподават по старите си учебници, които вече са демоде. А Вилиан е от онези футболисти, за които, ако получите повече от 50 милиона, ще се окажете в позицията на тариката от предишния абзац. Само дето по необясними за мен причини от ръководстовто на клуба са предпочели да си запазят реномето на будали и да не взимат пари за футболист, който е по-непостоянен от криптовалута. Назначаването на Унай Емери начело на „Арсенал“ е като да лекувате онкоболен с крем „Здраве“. А привличането на Бернд Лено, Стефан Лихтщайнер, Сократис Папастаасдфертъфгххгф...(...)...лос и Лукас Торейра прави крема „Здраве“ с изтекъл срок на годност. Щетите, нанесени от Арсен Венгер върху отбора през последните няколко кампании, ще личат още известно време. Пословичен за мен е фактът, че бившият наставник на „Арсенал“ разполагаше с титулярния нападател на френския национален отбор (Оливие Жиру), но въпреки това купи правата на Александър Лаказет (по принцип резерва на Жиру за Франция, но дори не беше повикан на Мондиал 2018) и започна да го налага в стартовата единадесеторка. „Артилеристите“ се нуждаят и от собствена интерпретация на филма „Чистката“, в която да заключат в тясно помещение без хляб и вода за поне 168 часа всички свои футболисти. Така по-силните характери в тима да изядат по-слабите и феновете на отбора повече няма да стават свидетели на типичната за „артилеристите“ безхарактерност от пролетта, когато загубиха всичките си гостувания в Премиършип. Отделно от това бих искал да обърна внимание на „Евертън“, който накупи доста качествени футболисти (Ричарлисон, Бърнард, Джери Мина) и най-вероятно ще дишат във врата на „Арсенал“ и „Челси“ през голяма част от сезона, ако успеят да се сработят добре. Летните трансфери във Висшата лига със спад за първи път от 8 години Тежката участ на изпадащите ще се падне на „Кардиф“ (сериозен фаворит за последното място), „Хъдърсфийлд“ и „Брайтън“, а липсата на Марез в „Лестър“ може да тласне отбора също в битката за оцеляване. Толкоз засега. Нека шоуто да започва. Пък ще теглим чертата напролет и ще видим дали кристалното кълбо си е струвало 20-те лева. „Генерация Z“ – с подкрепата на „Америка за България“ „Генерация Z“ – с подкрепата на „Америка за България“", "date": "2018.08.10", "title": "Започва Висшата лига (или как най-лесно да загубим пари от залози)"}
{"url": "http://clubz.bg/71738-ryanair_ne_iska_da_plashta_obezshteteniq_na_izostavenite_pytnici", "text": "Ирландската нискотарифна авиолиния Ryanair, чийто персонал в Европа стачкува, не иска да плаща обезщетения на хилядите изоставени по летищата пътници, като се позовава на клауза от европейски регламент, която я освобождава от това задължение в извънредни обстоятелства. В свое решение Съдът на ЕС обаче постановява, че стачките не са такова обстоятелство и авиокомпаниите са длъжни да обезщетяват засегнатите от тях пътници. Ryanair, която е най-голямата в света в категорията си, отмени 396 полета с над 70 000 пътници днес, в разгара на ваканционния сезон, заради стачка на пилотите й за по-високи заплати. Двадесет и четири-часовата стачка засяга Ирландия, Германия, Швеция, Белгия и Холандия. Ryanair стачкува днес, анулирани са полетите на 67 000 души  Регламент №261 на ЕС от 2004 година предвижда, че авиокомпаниите дължат обезщетение на пътниците в отменени полети, \"освен ако анулацията се дължи на изключителни обстоятелства, които не биха били избегнати, дори ако всички разумни мерки биха били взети\". На 17 април тази година обаче Съдът на ЕС, разглеждайки дело за стачка в германската авиолиния TUIfly, реши, че тя не е \"извънредно обстоятелство\". В този случай стачката беше спонтанна и породена от план на ръководството на компанията за преструктуриране. Съдиите посочиха, че реакцията на засегнатия персонал в такъв случай е предвидима. Не е ясно какво би било решението им в случая на Ryanair. При всички случаи, по цитирания регламент, авиолиниите дължат на пътниците от отменени полети да им предложат алтернативен ден за пътуване или маршрут, или да им върнат парите за билета и да им предоставят грижи като закуски и напитки и настаняване в хотел, ако това е необходимо . Обезщетението е отделно плащане, чийто размер може да бъде от €250 до €600 взависимо от дължината не неосъществения полет. През септември 2017 г. Ryanair беше принудена да плати обезщетения на 400 000 пътници с резервации, след като отмени 18 000 предварително планирани полета до 34 европейски дестинации за времето от ноември с.г. и март 2018 г.", "date": "2018.08.10", "title": "Ryanair не иска да плаща обезщетения на изоставените пътници"}
{"url": "http://clubz.bg/71744-erdogan_obmenete_dolarite_pod_dyusheka_za_liri", "text": "Спадът на турската лира продължава, а президентът Реджеп Ердоган има просто решение, разказва Асошиейтед прес: За последната седмица турската валута загуби над 10% от стойността си. Веднага след изказването на Ердоган за кратко спадна и до 12% по-малко. Турската лира продължава да се срива Президентът обяви, че страната е в \"икономическа война\". Причината за поредния спад на валутата е американските санкции срещу двама министри на Ердоган, свързани според тях с ареста на американския гражданин и пастор Андрю Брънсън.  САЩ въвеждат санкции срещу двама турски министри Лирата обаче бележи спад още от миналата година с 35% заради високата инфлация в Турция, която достига 16%. Турската национална валута обаче се срина още повече след туита на американския президент Доналд Тръмп, който обяви, че е удвоил тарифите за внасяните от Турция в САЩ стомана и алуминий. Така митата станаха съответно 50% и 20%. В резултат на това турската национална валута достигна ново историческо дъно от 6.6 лири за долар.     САЩ въвеждат санкции срещу двама турски министри", "date": "2018.08.10", "title": "Ердоган: Обменете доларите под дюшека за лири"}
{"url": "http://clubz.bg/71724-denqt_na_myrzela_e_otkajete_se_ot_vsqkakvi_zanimaniq", "text": "Днес на редица места по света се отбелязва Денят на мързела. Независимо дали се нарича Национален, Международен или Световен, денят предлага възможност на хората да отделят ценно време за себе и да се отдадат на бездействие, без да изпитват вина. По този повод сайтът Хеви, цитиран от БТА, предлага няколко интересни факта: Ето и няколко препоръки за отбелязване на Деня на мързела:", "date": "2018.08.10", "title": "Денят на мързела е. Откажете се от всякакви занимания"}
{"url": "http://clubz.bg/71741-nqma_namerenie_da_sliza_ot_scenata", "text": "Не ѝ е нужен Гинес, за да ѝ се признае, че е най-дълго играещата актриса в историята на българския театър. На 2 февруари, когато Стоянка Мутафова ще качи 97-ото стъпало в живота си, тя ще празнува 70-ата си година на сцената. Тържеството ще бъде в зала 1 на НДК – и Стоянка, разбира се, ще играе. Стоянка Мутафова: Боже, аз съм си сбъркала професията! Събитието няма да протече под формата на моноспектакъл, а ще бъде с участието и на други познати лица от българската култура. Мутафова излиза на българската сцена през 1949 г. в Народния театър, където играе до 1956 г. Тя е сред актьорите-основатели на Сатиричния театър през 1956 г., където развива своя мощен комедиен талант. В трупата на театъра е до 1991 г. Пенсионирането ѝ не може да я откаже от сцената и до ден-днешен тя не спира да играе. По думите на Мария Касимова, Стоянка Мутафова е „едно от най-добрите стихийни бедствия, които могат да ни се случат“. Билетите за спектакъла „70 години на сцена“ са в продажба.", "date": "2018.08.10", "title": "Няма намерение да слиза от сцената"}
{"url": "http://clubz.bg/71728-borisov_pak_obeshta_hemus_da_e_gotova_prez_2024_g_snimki", "text": "Премиерът Бойко Борисов обеща магистрала \"Хемус\", която се строи само с пари от бюджета, да е изцяло готова през 2024 г. \"Хемус\" се прави само с бюджетни пари, заяви днес във Варна Борисов. Той бе категоричен, че през 2024 г. магистралата ще е напълно завършена. Борисов съобщи, че на 16 август ще бъде направена първата копка на трасето на \"Хемус\" от Белокопитово към Търговище. До 2024 г. магистрала \"Хемус\" ще е завършена Магистралата се строи много усилено и откъм Ябланица, посочи премиерът. Той обясни, че когато приключи строителството на тези две отсечки, ще започне изграждането на магистралата до Велико Търново и в другата посока - от Търговище към Велико Търново. Борисов и министърът на финансите Владислав Горанов провериха на терен днес как се харчат отпуснатите от кабинета над 85 милиона лева за ремонтите във Варна. Премиерът е инспектирал започналия ремонт до парк-музея \"Владислав Варненчик\", където се изгражда нова пътна отсечка. От Министерския съвет съобщиха, че Борисов инспектира строителните и ремонтните работи в града. Става въпрос за най-големия инфраструктурен проект, като за изграждането на новото трасе от ул. \"Подвис\" до ул. \"Девня\", за които правителството отпусна 80.5 млн. лева. Други 4.5 млн. лева, осигурени от държавата, са за пробива на бул. \"Сливница\", като с реализирането на проекта ще бъде осигурен бърз достъп до магистрала \"Хемус\". Ремонтът на съществуващата част от булеварда се финансира по оперативна програма \"Региони в растеж\". След като завърши бул. \"Васил Левски\", движението в града ще се облекчи, задръстванията ще намалеят, трафикът ще бъде изведен извън централната градска зона, а ще има и бърза връзка от летището към курортите. Обиколката на Борисов завърши в \"Аспарухово\", където е приключил ремонтът и разширението на ул. \"Мара Тасева\", а в момента се ремонтира бул. \"Народни будители\". Наред с магистрала \"Хемус\", обществени поръчки и борба с контрабандата, Борисов не подмина и любимия си футбол. При посещението си в квартал \"Аспарухово\" го посрещнаха група деца и транспарант с надпис: \"Благодарим ви, г-н Борисов, че спасихте \"Спартак Варна\". През август правителството реши да отпусне 1 398 000 лв. на община Варна за основен ремонт и реконструкция на трибуните и терени на стадион \"Спартак\".", "date": "2018.08.10", "title": "Борисов пак обеща \"Хемус\" да е готова през 2024 г. (СНИМКИ)"}
{"url": "http://clubz.bg/71730-severen_potok_2_propuska_daniq", "text": "Компанията оператор на газопровода \"Северен поток 2\" - Nord Stream 2 AG, е подала заявление за алтернативен маршрут на тръбата в Дания. Пълният текст на комюникето обаче е недостъпен, предаде БТА. Нов вариант: \"Северен поток 2\" заобикаля Дания По-рано Манфред Лайтнер, член на съвета на директорите на австрийската петролна компания OMV, която е един от партньорите по проекта, съобщи, че Nord Stream 2 е разработила алтернативен маршрут за газопровода, заобикалящ Дания, без оскъпяване на проекта. \"Шпигел\": Кой дърпа конците на \"Северен поток 2\" Агенцията по енергетика на Дания потвърди, че е получила заявление за прокарване на Северен поток по алтернативен маршрут.  Stuttgarter Zeitung: Тръмп е прав за \"Северен поток 2\" Дания беше последната страна, чието разрешение се чакаше, за да тръгне тръбата. Но след като стана ясно, че такова вероятно няма да бъде получено, \"Газпром\" и партньорите смениха стратегията - и посоката на газопровода. Решението на проблема е полагането на тръбите в международни води на север от Дания. \"Ди Велт\": Яростна битка на Вашингтон срещу \"Северен поток 2\" До момента всички останали разрешения са издадени - от Русия, Германия, Финландия и Швеция, съгласили се газопопроводът да минава през тяхната икономическа зона. През май вече започнаха подготвителните работи по \"Северен поток 2\".  Вашингтон не подкрепя \"Северен поток\" 2 и втората тръба на \"Турски поток\" \"Шпигел\": Кой дърпа конците на \"Северен поток 2\" Stuttgarter Zeitung: Тръмп е прав за \"Северен поток 2\" \"Ди Велт\": Яростна битка на Вашингтон срещу \"Северен поток 2\" Вашингтон не подкрепя \"Северен поток\" 2 и втората тръба на \"Турски поток\"", "date": "2018.08.10", "title": "\"Северен поток 2\" пропуска Дания"}
{"url": "http://clubz.bg/71735-kak_%E2%80%9Epusi_rajyt%E2%80%9C_izigraha_ruskata_slujba_za_sigurnost", "text": "Мария Альохина от пънк групата „Пуси Райът“ бе спряна на 9 август от руската Федерална служба за сигурност (ФСБ) на път за фестивала „Фриндж“ в Единбург, където трябваше да представи книгата си Riot Days („Бунтовни дни“). В туит от московското летище „Домодедово“ тя написа: Билетите за шоуто ѝ, което трябва да върви всеки ден от 10 до 19 август, все още са на разположение на сайта на „Фриндж“, където е описано като сливане на „пънк, електроника, театър, документален филм и протест“, съобщава интернет изданието Art Newspaper. Новината бе разпространена и от британските медии. На 10 август събитията получиха неочакван (най-вече от ФСБ) обрат. В страницата на „Пуси Райът“ в Туитър се появи следният текст: Дали това е вярно, какво точно се е случило и как Мария Альохина е успяла да се измъкне от Русия – сигурно ще научим по-късно. Альохина и Надежда Толоконникова прекараха почти две години в затвора, след като бяха арестувани и обвинени в „хулиганство, мотивирано от религиозна омраза” заради своята „Пънк молитва“ срещу Владимир Путин в московската църква на „Христос Спасител“. От тогава те станаха активисти за правата на затворниците, като стартираха и новинарски уеб сайт, наречен MediaZona, който документира опити и злоупотреби, както и протести и пърформанси срещу прилагането на изтезания. На 7 август Альохина и Дмитрий Цорионов, бивш руски православен фундаменталист, който се превърна в неин приятел и съюзник, протестираха пред Централата на Федерална наказателна служба, разгръщайки банер, което я приравнява със съветския ГУЛаг и публикуваха снимки на затворници, които наскоро са били подложени на изтезания. В пост за протеста във Фейсбук, Альохина написа, че затворническата система е „месомелачка, която разрушава съдби“ и че „днес в Русия всеки може да се окаже зад решетките“, „без дори да има нужда да пее песен срещу Путин“, защото „в затвора вече се влиза за споделен или харесан статус във Фейсбук, самотен протест или разговор за политика с приятели в „Макдоналдс“. Последният случай се отнася за група студенти, обвинени в заговор срещу руското правителство. \"Пуси Райът\" към Тръмп: Идваш директно от вагината (ВИДЕО) След като бе спряна на летището, Альохина, която досега пътуваше в чужбина без затруднения, каза пред информационния сайт The Insider, че най-вероятно от ФСБ са предприели тази стъпка „заради стъпки след вчерашния протест“. Пред информационна агенция „ТАСС“ съдебните власти съобщиха, че на Альохина е наложена временна забрана да напуска страната, защото не е изпълнила наложеното ѝ от съда наказание „общественополезен труд“ за два предишни протеста пред централата на ФСБ на площад „Лубянка“ в Москва.", "date": "2018.08.10", "title": "Как „Пуси Райът“ изиграха руската служба за сигурност?"}
{"url": "http://clubz.bg/71733-d_r_georgi_deqnov_oglavi_fonda_za_lechenie_na_deca_v_chujbina", "text": "Д-р Георги Деянов е новият шеф на Фонда за лечение на деца в чужбина, който поема институцията от 20 август. Той е назначен със заповед на здравния министър Кирил Ананиев, след като вчера досегашният шеф д-р Мариета Райкова бе освободена по нейно желание. Интензивността и спецификата на работата били основните мотиви на д-р Райкова да напусне след близо 11 месеца на поста. Д-р Мариета Райкова пое Фонда за лечение на деца Новият шеф д-р Георги Деянов е бил главен експерт във Фонда за деца до май 2017 г. Преди това е бил част и от Изпълнителната агенция по трансплантации. Фондът продължава своята дейност и организация на работа, като следващото заседание на Обществения съвет е насрочено за 15 август 2018 г. Фондът за лечение на деца отново остана без шеф Фондът за лечение на деца отново остана без шеф", "date": "2018.08.10", "title": "Д-р Георги Деянов оглави Фонда за лечение на деца в чужбина"}
{"url": "http://clubz.bg/71736-borisov_dade_duma_da_izgoni_gadove_ot_obshtestvena_porychka", "text": "Премиерът Бойко Борисов обеща да провери случая със скандална обществена поръчка на Българската агенция за безопасност на храните (БАБХ), и ако има проблем - да я прекрати. БАБХ не работела добре със собствениците на умъртвените животни На 7 август БАБХ обяви обществена поръчка за 336.184 лева за доставка на \"диагностични ветеринарномедицински средства за чума по дребните преживни животни\". Оказа се, че едно единствено дружество отговаря на условията й - \"Глобул вижън 2018\", чиято основна дейност е продажба на компютри, хардуер и периферни устройства, включени са и всички останали дейности, незабранени от закона. От нея се иска да внесе диагностичен кит \"Елайза\" за откриване на антитела и антиген срещу вируса на чума по дребните преживни животни.  Нов гаф с чумата. Парламентът гласува лов на свине, министърът е против БАБХ е избрала такъв вид обществена поръчка, която е договаряне без предварително обявление. Фирмата е създадена преди месец с 500 лева капитал и вече печели такава обществена поръчка. Отварянето на офертите и договарянето е насрочено на 15 август в сградата на БАБХ - съгласно условията на поръчката. Агенцията е поканила само \"Глобул вижън 2018\". По-рано през деня БАБХ разпространи съобщение по повод запитванията за обществената поръчка. В него агенцията по храните обяснява, че: ЕК ни поздрави за борбата с чумата и високите обезщетения 1. На 2 юли т.г.  Националният диагностичен научноизследователски ветеринарномедицински институт (НДНИВМИ) закупил неголямо количество китове за диагностика от \"Лабор Диагностик\". Дружеството е регистрирано по Закона за задълженията и договорите и е имало договор за доставка само на два вида от необходимите препарати за диагностика. Самото дружество не е било вписано в регистъра Националния диагностичен научноизследователски ветеринарномедицински институт  . 2. При появата на болестта БАБХ не разполагала с \"никакви диагностикуми за изследване на болестта, затова се е наложило спешно възлагане на обществена поръчка за доставка\". Лабораториите на БАБХ работили \"отчасти и с диагностикуми, дарени от Европейската комисия, но в малки количества\". След чумата от юг идва друга от север  3. Защо точно тези препарати е трябвало да се доставят - това са единствените китове за диагностика на чума по дребните преживни животни, регистрирани в Република България. Регистърът е публичен и е публично достъпен на интернет страницата на Националния диагностичен научноизследователски ветеринарномедицински институт  . Съгласно Закона за ветеринарномедицинската дейност в България може да се използват само регистрирани препарати. 4. Преди обявяване на поръчката \"Глобул вижън 2018\" ЕООД е представила пълномощно от 1 август т.г. да регистрира и продава продуктите, предмет на поръчката от IDvet Genetics, Франция, подписано от Филип Поркюе - главен изпълнителен директор. Именно поради това и БАБХ ги покани за участие в процедурата. Към тази дата няма друга фирма, която да е представила пълномощно за трите кита от този производител. Министър призна покрай чумата: Има недостатъчно доверие в институциите Нов гаф с чумата. Парламентът гласува лов на свине, министърът е против ЕК ни поздрави за борбата с чумата и високите обезщетения След чумата от юг идва друга от север  Министър призна покрай чумата: Има недостатъчно доверие в институциите", "date": "2018.08.10", "title": "Борисов даде дума да изгони \"гадове\" от обществена поръчка"}
{"url": "http://clubz.bg/71726-zoran_zaev_bojko_borisov_se_bori_za_makedoniq_kato_za_svoq_zemq", "text": "Премиерът Зоран Заев коментира на профила си във Фейсбук спора, разгорял се в България по повод изявлението му, че Илинденското въстание е македонско. Заев изтъква, че приятелството между двата народа е искрено. Корнелия Нинова vs Зоран Заев заради \"Илинденското въстание е македонско\" Той заявява, че Македония сега повторно намира своя брат в лицето на България. И специално отбелязва, че премиерът Бойко Борисов и външният министър Екатерина Захариева са се борили за Македония и нейната евроатлантическа интеграция все едно се борят за своята земя. Борисов към Заев: Като дойде време за ЕС, ще си спомним \"македонското\" въстание (СНИМКИ) Ето какво казва Заев със съкращения:     Борисов към Заев: Като дойде време за ЕС, ще си спомним \"македонското\" въстание (СНИМКИ)", "date": "2018.08.10", "title": "Зоран Заев: Бойко Борисов се бори за Македония като за своя земя"}
{"url": "http://clubz.bg/71723-turskata_lira_prodyljava_da_se_sriva", "text": "Турската лира продължава срива спрямо долара след санкциите на САЩ, въпреки усилените преговори, съобщи Ройтерс. Междувременно президентът Реджеп Ердоган обяви, че страната му ще спечели \"икономическата война\" между двете суперсили. Въпреки леката стабилизация след началото на преговорите, неуспешното им засега развитие във Вашингтон пак удари турската валута. Върви ли Турция към икономическа криза За седмица лирата загуби над 10% - или стойност на една лира от 20 на 17 цента.  Тази сутрин лирата удари исторически минимум от 6,3 лири за 1 щатски долар и после се качи леко на 5,81 лири за долар, предаде Блумбърг. Десетки обменни бюра в Истанбул затвориха врати или обменяха до 100 долара, защото нямат наличности на местната валута, съобщават световните агенции. Причина за санкциите срещу правосъдния министър Абдулхамит Гюл и срещу вътрешния министър Сюлейман Сойлу е случаят с американския пастор Андрю Брънсън, който е в турски арест с обвинение за връзки с терористични организации. Според Вашингтон те са изиграли водеща роля в ареста на пастора. Ограничителните мерки включват замразяване на активи и визови забрани. Ердоган назначи зет си за финансов министър, лирата се срина Ердоган призова турците да не се притесняват от тежкия спад на валутата. Ердоган иска банките да дават евтини кредити за стимулиране на растежа, но това видно натоварва икономиката. ЕЦБ има притеснения, че турските кредитополучатели ще изпаднат в несъстоятелност по заемите в чужда валута. Те са 40% от активите на турския банков сектор. Държавната хазна и финансовото министерство ще обявяват \"нов икономически модел\" днес. Европейската централна банка е разтревожена от опасност икономическата и валутна криза на Турция да \"зарази\" и европейските банки, пише Financial Times. Вестникът цитира като най-изложени на такъв риск италианската банкова група Unicredit, испанската B и френската  BNP Paribas. И двете финансови групи имат филиали в България, но те не са в опасност, тъй като се юридически лица, регистринани по българското законодателство и отговарят на по-високи изисквания за капиталова адекватност отколкото другаде в ЕС.  и сега едно евро се търгува за 1.146 долара. Засега обаче не се очаква сериозна криза в еврозоната. Според Financial Times положението още не е критично, но ЕЦБ, която осъществява единен надзор над най-големите банки в еврозоната, го наблюдава отблизо. Тази година турската лира изгуби една трета от разменната си стойност спрямо долара заради политиките на президента Ердоган, отбелязва всекидневникът. След влизането в сила на нова конституция и победата на партията му на изборите през юни, независимостта на турската централна банка беше намалена. След влизаето в сила на новите му правомощия, Ердоган подписа указ, според който президентът назначава управителя на централната банка и заместниците му. В изпълнение на политиката на ердоган, който е твърд противник на вдигането на лихвите, тя не може да ограничи кредитирането, да обуздае инфлацията и да защити националната валута, докато в света започва тенденция за повишаване на лихвите. Ердоган назначи зет си за финансов министър, лирата се срина", "date": "2018.08.10", "title": "Турската лира продължава да се срива"}
{"url": "http://clubz.bg/71727-ivan_hadjijski_bylgariq_e_v_postpredsedatelsko_bezvremie", "text": "Американският президент Доналд Тръмп загърбва традиционните си партньори и все повече ориентира външната си политика в \"триъгълника\" САЩ–Русия–Китай. Крайната десница има големи шансове за успех на предстоящите догодина избори за Европейски парламент, но също така ще го \"парализира\". На Балканите има мощен натиск по откъсване на региона от руската сфера на влияние, но и пренебрежение от американската. А България е в „постпредседателско безвремие“. Това са изводите от традиционния политически месечен анализ на институт \"Иван Хаджийски\". В изработването му са участвали Петър-Емил Митев, Андрей Райчев, Кънчо Стойчев, Борис Попиванов, Първан Симеонов, Пламен Владимиров и др. Ето и заключенията в подробности:  Доналд Тръмп показва ясно, че не изпитва интерес към сътрудничеството във формата Г-7. Още в началото на мандата Тръмп се бе изказал пренебрежително и за НАТО, после разви тезата, че заради Черна гора не си струва да се влиза във война. Това е „ръкавица“, хвърлена пряко срещу ключовия чл. 5 от договора, който изразява неговия смисъл: солидарност, която задължава всички участници да помогнат на онзи, който бъде нападнат. САЩ, основен фактор в създаването и стабилизирането на Световната търговска организация, на практика игнорираха и нейните правила - с ескалацията на митническите конфликти, която ерозира либералните основи на световния ред. И след като Г-7, НАТО и СТО не са теренът, на който Тръмп вижда външната си политика, остава триъгълникът САЩ–Русия–Китай. Тенденциите показват, че именно в отношенията си с тези две държави Америка ще изгражда параметрите на бъдещите си глобални действия. Скорошната среща в Хелзинки трасира пътя към... Г-3. Към това пък се добавя нов геополитически феномен: форматът „Вашингтон–Йерусалим–Москва”. Премиерът на Израел Нетаняху изигра важна посредническа роля при подготовката на срещата между президентите на САЩ и Русия. САЩ удариха Китай с 25% мита върху безжични технологии Централно място във визията на Тръмп явно заема оценката, че главният конкурент на САЩ е Китай, а оттук следва, че острата срещу Русия политика на Обама, която сближава Русия и Китай, е била огромна грешка. Търговската война с Китай, инициирана от САЩ, за да защити американските икономически интереси, същевременно има за цел да препречи дългосрочното развитие на главния конкурент. Въпросът дали това ще се окаже трайна тенденция в американската политика обаче е още открит. Зависи до голяма степен от парламентарните избори през ноември в САЩ. И докато САЩ, Китай и Русия са изключително активни, Европа запазва относителна пасивност. До известна степен тя дори е третирана и като поле за разпределение и преразпределение на политическо и икономическо влияние. Актуалните тенденции в ЕС дават шанс за огромен изборен пробив на крайната десница в евроизборите догодина. Той дори може да парализира парламента. Но самият характер на тези партии, базиран на защита на теснонационални интереси, силно затруднява собственото им коалиране. Ето защо от различни места вече тръгват инициативи за тяхното сближаване. Картината допълнително се усложнява от неясното поведение на френския президент Макрон, чиято партия не бърза да обяви към кое политическо семейство смята да се присъедини. Нещо повече, упорити са слуховете, че Макрон ще опита да инициира съвършено нова общоевропейска формация и по този начин ще застраши и без това несигурните позиции на социалисти и християндемократи. Те са против ЕС. Но напират за Европарламента Водещата сила според европейските проучвания, ЕНП, е изправена пред разлом по линията Изток–Запад. Унгарският премиер Орбан демонстрира амбицията да се превърне в „реформатор“ на ЕНП и да я тласне по посока на „нелиберална християндемокрация“. Левите и либералите пък имат още по-сериозни проблеми. Задълбочаването на конфликта между либералната и консервативната тенденция в европейските общества и партийни системи допълнително усложнява възможността Европа да формира единна позиция като субект в глобалния свят поне до средата на предстоящата година. На Балканите, от една страна, наблюдаваме мощен натиск по откъсване на региона от руската сфера на влияние (критичността на Атина спрямо Москва е показателна, както и преминаването на Македония към Запада), а от друга – пренебрежителен подход на висшата американска администрация (изказването на Тръмп за Черна гора). Като че ли спрямо Балканите се сблъскват две различни американски политически линии – едната, която работи предимно на евроатлантическа основа и цели да укрепи Балканите като щит срещу руска и турска намеса, и другата, която не смята Балканите за важен регион и е повече готова да допусне там отстъпки пред други регионални и глобални играчи. Путин губи влиянието си на Балканите Кризата в НАТО крие риск от „денатовизиране“ на трансатлантическите отношения. За сметка на това Балканите сякаш се „натовизират“. Но пак с уговорка: продължаващото отчуждаване между Турция и САЩ. В България протича своеобразно „постпредседателско безвремие“. Липсват голяма цел и кауза, а социалните проблеми рязко вземат реванш над външнополитическите. На този фон в открит политически залог се превръщат отношенията за/против Домусчиев, Минев, Василев, Бенчев. Създава се усещането, че водещите политически субекти нямат план, че хоризонтите им на планиране са се изчерпали с края на председателското полугодие. Нерешителни изглеждат и кандидатите за нови играчи. Ключовият играч ДПС пък се снишава. Сякаш всички чакат някой да започне открито да предприема нещо, за да се пренастроят и активизират. Борисов: Бенчо Бенчев и Корнелия Нинова? Това най-малко ме интересува Разбира се, европейските и местните избори скрито мотивират мнозина да се оглеждат за различни варианти и да преценяват какви са сравнителните им предимства, но този процес още не е навлязъл в решителна фаза и усещането за лутане и несигурност се задълбочава. На този фон план показа БСП - с представянето на „Визия за България“, което пък сега беше заглушено от нови скандали. Във визията има новина: за първи път бе лансирано предложението България да не влиза засега в еврозоната. Консенсусът по членство във всички европейски структури, съществувал над две десетилетия, се намира под въпрос. Рязко нарасналото обществено и политическо напрежение ще се нуждае от „отдушници“ съвсем скоро. Промени в Министерския съвет не са изключени. Доминацията на изборната проблематика ще расте. Едно изглежда много вероятно – темите за мигрантите и за еврозоната ще бъдат в центъра на политическите дебати. Налице е известно, може и илюзорно, икономическо успокояване, съчетано обаче с видимо политическо раздразнение. Това води до комбинация от желание за промяна, но и страх от промяната. И това дава по-големи перспективи на онези фигури и партии, които търсят подобрения на модела, а не толкова негов рестарт. Те са против ЕС. Но напират за Европарламента Путин губи влиянието си на Балканите Борисов: Бенчо Бенчев и Корнелия Нинова? Това най-малко ме интересува", "date": "2018.08.10", "title": "\"Иван Хаджийски\": България е в \"постпредседателско безвремие\""}
{"url": "http://clubz.bg/71669-korbinizmyt_%E2%80%93_naj_golqmata_opasnost_za_iznos_ot_velikobritaniq", "text": "Илюзия в резултат на омаломощеното състояние на европейската левица е, че Джеръми Корбин може да бъде смятан за един вид спасител. И точно така все повече отчаяни социалдемократи виждат крайно левия лидер на британската Лейбъристка партия. Доста е лесно да се разбере защо – макар да са в опозиция, лейбъристите са доста силни в сравнение с почти всички останали социалдемократически партии в Европа, където левицата е в режим на свободно падане, а доминират десноцентристите и крайната десница. Като се кандидатира за лидер на лейбъристите преди три години, депутатът от задните банки вдъхнови стотици хиляди хора да се присъединят към партията, като я направи най-голямата откъм брой членове. Бил ли е Корбин чешки шпионин? Макар Лейбъристката партия да загуби миналогодишните предсрочни избори, Корбин надмина очакванията, като сервира на консервативната премиерка Тереза Мей най-редкия политически резултат – унизителна победа. А сега, благодарение на нарастващата национална несигурност покрай „Брекзит“ и постоянните удари в гръб, които си нанасят торите, ако изборите са днес, лейбъристите ще спечелят. Но колкото и привлекателни отвън могат да изглеждат успехите на Корбин, обезкуражените европейски социалдемократи трябва да избягват да имитират привидния му политически успех. Всеки прогресивен човек със социално съзнание и малко познания по история – без значение дали желае да спечели в момента изборите, – трябва да отхвърли корбинизма на едро. 8 причини Джеръми Корбин да лиши Тереза Мей от съкрушителна победа На първо място са практическите причини. Корбин цял живот е бил евроскептик. Той гласува срещу присъединяването на Великобритания към Европейската икономическа общност (ЕИО) през 1975 г. и едва си мръдна пръста в кампанията срещу „Брекзит“ 40 години по-късно. Корбин принадлежи към школата за ляво мислене, която смята ЕС за капиталистически заговор, пречещ на прилагането на социализма в една отделно взета страна. Нещо повече – успехът на Корбин е доста щастлива случайност и се дължи до голяма степен на изискванията на вътрешната лейбъристка политика и на британската избирателна система, известна като first-past-the-post  . Година преди изборите за лидер на лейбъристите през 2015 г. партията смени системата, даваща равна тежест на депутатите, представителите на профсъюзите и плащащите внос членове със системата „един член, един глас“. Избирателните права бяха едновременно разширени до всеки, желаещ да плати 3 лири стерлинги, което доведе до притока на „желаещи да влязат“ от крайно левите групички, които Корбин дълго време подкрепяше. В резултат той спечели убедително. При пропорционалните системи, подкрепяни от повечето европейски страни, Корбин и тези около него щяха да бъдат съсредоточени в крайно лява партия с минимално представителство в парламента (ако изобщо го има), а не в традиционната левица. Масовото влизане в Лейбъристката партия при Корбин е измамно и показва не широка и дълбока подкрепа за партията в цялото британско общество, а култ към личността. Базата от лоялните му поддръжници спасява от редица гафове и бунтове, които всеки друг лидер не би допуснал – като вота на недоверие през 2016 г., при който 172-ма от 229-те му съпартийци лейбъристи гласуваха срещу него. Това имаше толкова пагубен ефект върху британската политика като цяло и повлече партията толкова крайно наляво, че попречи на нейната конкурентоспособност. В светлината на некомпетентността и вътрешните борби в консервативното правителство Лейбъристката партия, водена от някой с по-големи политически умения и по-малко краен идеологически – т.е. всеки друг освен Корбин, много вероятно досега да бе взела властта. Освен че изповядва социализма в икономиката, корбинизмът е инстинктивно антизападен във външната си политика. Той е слабо привлекателен в страните отвъд бившата Желязна завеса. Живели при наистина съществувал социализъм, който Корбин само хвали в речите си, повечето хора в тази част на света са алергични към марксистките приспивателни на лейбъристкия лидер. Те разбираемо са скептични към човек, чийто начин на действие по въпроси от световно значение е да пита каква е позицията на Америка, а след това да заема точно обратната позиция. Корбин: Къде са доказателствата за отравянето от Кремъл на шпионина Макар самият той да не е комунист, Корбин е симпатизирал на комунистическите каузи и свързаните със СССР политически движения от Третия свят по време на студената война. Първият му помощник – бившият журналист от „Гардиън“ Сиумъс Милн, е сталинист. Днес Корбин заема страната на Москва по големи (обвинява „войнствеността на НАТО“ за руското нахлуванев Украйна) и малки въпроси (твърди, че руският пропаганден канал RT е „по-обективен“ от Би Би Си). Двойственото му отношение към разкритията на британското разузнаване относно отговорността на Русия за атаката срещу двойния агент Сергей Скрипал на британска територия е само поредно доказателство за готовността му да подкрепи Русия срещу собствената му страна. Това вече води до моралните причини, поради които европейските социалдемократи трябва да отхвърлят политиката на корбинизма. След почти три години с Корбин начело кризата на антисемитизма в партията продължава да се влошава. През миналата седмица стана ясно, че Корбин някога е сравнил действията на Израел в Газа с тези на нацистка Германия в Сталинград, нарекъл „свои братя“ терористите от „Хамас“, присмял се на еврейски колега като на „почетен член на Тел Авив“ и попитал - при това не къде да е, а по иранската телевизия – дали Израел не е свързан с терористична атака срещу Египет. В деня в памет на жертвите на холокоста през 2011 г. Корбин подкрепи заедно с бъдещия си финансов министър в сянка Джон Макдонъл парламентарна резолюция за преименуване на събитието в „ден в памет на жертвите на геноцида“. Наскоро Корбин и съюзниците му се опитаха да променят определението за антисемитизъм на Международния съюз за паметта за холокоста, така че да бъдат изключени примери, свързани с Израел. Стремежът тази риторика (като сравняването на Израел с нацистка Германия) да не бъде обявена за антисемитска е изключително циничен опит на Корбин и последователите му да се имунизират със задна дата срещу обвиненията в анстисемитизъм, след като са го разпространявали десетилетия наред. Неизбежният извод е, че Корбин е антисемит. Не е толкова груб, колкото бившият Имперски магьосник на „Ку-Клукс клан“ Дейвид Дюк, предания боец на Британската национална партия Ник Грифин и блогъра неонацист Дейли Стормър (който случайно подкрепя лейбъристкия лидер). Антисемитизмът на Корбин е по-изтънчен и с повече нюанси и е функция на бесния му антиционизъм. Корбин е догматичен левичар, който разбира расизма само през призмата на властта, която евреите притежават според неговия опростенчески и вулгарен марксистки светоглед. Той не е в състояние да разбере как евреите могат да бъдат тормозени от левия антисемитизъм в допълнение към традиционния десен вариант. Едното желание на Корбин да преименува деня в памет на жертвите на холокоста стига той да бъде отхвърлен от германската левица, който свърши възхитителна работа поколения наред и въпреки масовото безразличие на обществото, като постави холокоста в центъра на европейската история през ХХ век. Омаловажаването на холокоста от Корбин чрез сравняването на доста по-малки престъпления със системното унищожаване на 6 милиона евреи или по-просташката антисемитска тактика на сравняването на евреите с нацистите правилно са смятани за табу от всеки с най-елементарно образование или морално съзнание. Особеностите на отношението на Корбин към евреите, Израел и глобалната политика са по-дълбоко свързани с уникалната история на Великобритания като империя и през Втората световна война. Те са още едно доказателство, че номерата му няма да минат в континентална Европа. За разлика от страните на континента Великобритания никога не е била превзета, нито е сътрудничела с нацистка Германия. Британските евреи са били защитени от британската държава, а не са били изпратени в газовите камери. Така че поведение и изявления, които са табу в общество като германското, където изучаването на холокоста е задължително и много ученици имат предци, участвали във фашистките престъпления срещу евреите, нямат шанс там, където се гордеят, че са се борили срещу Хитлер съвсем сами поне за известно време. Особеният антизападен бранд на Корбин също е разклонение на историческа и провинциална лява опозиция срещу британската империя. След Втората световна война, която довежда до края на британския колониален проект, неприязънта срещу расистка и капиталистическа световна империя просто се пренася върху САЩ. Не всички от европейската левица тръгнаха по този път. В остър контраст с Корбин социалдемократите като Клемънт Атли във Великобритания, Хелмут Швид в Германия, Бетино Кракси в Италия и Франсоа Митеран във Франция осъзнаха ценността на трансатлантическия съюз със САЩ и имаха морал в действията си по отношение на СССР. Докато Атли е бил проамерикански настроен, Корбин е антиамериканец. Докато Атли е бил антисъветски настроен и непреклонен по отношение на демократичния аспект на демократичния социализъм, Корбин винаги е бил полезен идиот на Москва и съюзник на британските комунисти. Докато Атли е помогнал за изграждането на НАТО и британския ядрен арсенал, Корбин е против двете. И докато Атли е подкрепял създаването на еврейска държава, Корбин прекара цяата си кариера в насърчаване, честване и работа с хора, решени да я унищожат. Германският социалдемократ Аугуст Бебел е прочут с това, че нарича антисемитизма „социалиъм на глупаците“. Едва ли има по-голяма глупост от това европейската левица да прегърне политиката на Джеръми Корбин. 8 причини Джеръми Корбин да лиши Тереза Мей от съкрушителна победа Корбин: Къде са доказателствата за отравянето от Кремъл на шпионина", "date": "2018.08.10", "title": "Корбинизмът – най-голямата опасност за износ от Великобритания"}
{"url": "http://clubz.bg/71725-note_9_po_prigoden_za_igri_prizvan_da_vdigne_prodajbite", "text": "Южнокорейският технологичен гигант \"Самсунг\" (Samsung) представи снощи новия си \"фаблет\" Galaxy Note 9 в Ню Йорк. Той ще бъде по-бърз и батерията му ще издържа по-дълго с едно зареждане, предадоха световните агенции. Насочването към характеристики, подходящи за игри, изглежда е промяна спрямо предишното позициониране на Note като устройство за повишаване на производителността, а също така е опит да бъдат привлечени по-млади потребители, тъй като продажбите на компанията спадат, отбелязва Ройтерс. Новият смартфон на Samsung илюстрира границите на иновациите в момент, когато новите достижения в хардуера се забавят, допълва Асошиейтед прес. Макар представеното устройство да не изобилства от изключителни нови характеристики, то ще се продава за изключителните 1000 долара. Малките подобрения отразяват една индустрия на смартфоните, която вече до голяма степен е достигнала някакви граници. Големите промени ще се случват по-скоро на няколко години, а не всяка година, а тази година не е годината на нещо революционно при Note. Новият телефон ще има автоматично редактиране на снимки и писалка, която може да служи за дистанционно. Акцентът обаче е по-голяма батерия и по-бърз процесор. Екранът е 6,4-инчов - най-големият, който е използван досега при линията Note, отбелязва ТАСС. Операционната система е Android 8.1 Oreo. На задния панел се запазва сензорът за пръстов отпечатък. Samsung Galaxy Note 8 - две камери, извит екран, но ще гърми ли? Капацитетът на батерията е увеличен с 21 процента спрямо миналогодишния Note 8, а това би трябвало да означава повече от ден нормално ползване без зареждане. \"Самсунг\" е консервативен в подобренията при батериите, откакто през 2016 година апарати Note 7 се самозапалиха, което доведе до скъпоструващо изтегляне и удар върху репутацията на компанията. Оттогава \"Самсунг\" подлага телефоните си на множество тестове, включително с рентгенови лъчи и тестове за устойчивост при високи температури. Новият Note ще поддържа до 1 терабайт памет. Ще има версия с 512 гигабайта памет, която ще поддържа допълнителни 512 гигабайта карта памет, каза източник пред Ройтерс. Така \"Самсунг\" става първият голям производител на смартфони, който продава устройство, поддържащо 1 терабайт памет. Камерата на Note 9 ще използва изкуствен интелект, за да определя какво има върху обекта за заснемане - храна, цветя, залез, и автоматично ще коригира снимките. Тази характеристика наподобява използването на филтри при приложението и може да бъде изключена. Камерата също така ще предупреждава, че някой е мигнал на снимката или че снимката е размазана. Samsung ще заменя горящия Note 7 с бъдещия Galaxy S8 Писалката на Note 9 ще има Bluetooth, което ще позволява на потребителите да управляват телефоните си и приложенията от разстояние.  \"Самсунг\" обяви нова колонка Galaxy Home, при която използва дигиталния си асистент Bixby. Компанията обещава качествен звук. Samsung отбеляза, че повече подробности ще се появят по-късно през годината. Технологичният гигант също така обяви нов смарт часовник и партньорство със Spotify, чиято цел е при слушане на музика по-лесната смяна между телефони, телевизори и новата колонка на компанията.  Предварителните заявки за Note 9 ще започнат от днес, а от 24 август апаратите ще се появят по магазините. Samsung ще заменя горящия Note 7 с бъдещия Galaxy S8", "date": "2018.08.10", "title": "Note 9 - по-пригоден за игри, призван да вдигне продажбите"}
{"url": "http://clubz.bg/71719-karlovo_ostava_bez_rodilen_dom", "text": "В Карлово може да не се раждат деца, ако общината загуби обжалване пред Административния съд заради липса на лекари, съобщи бТВ. Здравната каса е обявила спиране на финансирането, тъй като има на разположение само един анестезиолог. Общината твърди, че се получават двама, като се наемат лекари на половин щат от Казанлък, и обжалва решението. Втори анестезиолог няма, защото стартовата заплата е под 1500 лв., младите търсят реализация в чужбина. Според единствения анестезиолог - д-р Цветан Петров - грижата за сградата, средата и оборудването също пречи да има интерес за позицията. Другото най-близко родилно отделение е в Пловдив, на 60 км, и много карловци всъщност го ползват, защото е по-добре оборудвано и поддържано. Но за спешните случаи винаги е добре да се пътува по-малко.  Кметът и заместникът му твърдят, че интерес от затварянето на родилния дом в Карлово имат частни клиники в Пловдив.", "date": "2018.08.10", "title": "Карлово остава без родилен дом"}
{"url": "http://clubz.bg/71717-i_kos_na_pytq_gledat_za_oryjie_v_kolite", "text": "МВР безпрецедентно изкарва през летния сезон за проверки на пътя и служители на т. нар. служба КОС  . Те ще проверяват шофьори и пътници за оръжия и боеприпаси, както и за валидността на разрешителните към тях, стана ясно от думите на гл. инспектор Росен Рапчев, началник „Пътен контрол” към ГД „Национална полиция”. Съветите на КАТ: как да пристигнем безопасно След като бъдат спрени автомобилите, освен всички традиционни проверки и тестове за алкохол или наркотици ще се извършва проверка и от служителите на КОС, стана ясно на тазсутрешен брифинг на КАТ. 85% от малокалибрените оръжия - в ръцете на цивилни Освен това полицейските екипи ще бъдат оборудвани с нови камери с много висока разделителна способност, която ще предава детайлни данни. Той призна, че част от причините за акцията са прибирането на транзитно преминаващите през нашата територия чужди граждани и завишеният поток от туристи. 85% от малокалибрените оръжия - в ръцете на цивилни", "date": "2018.08.10", "title": "И КОС на пътя: гледат за оръжие в колите"}
{"url": "http://clubz.bg/71721-prokuraturata_prati_proverka_na_svyrzanata_s_ochite_ohranitelna_firma", "text": "Специализираната прокуратура възложи на Националната агенция за приходи и ГД „Национална полиция“ проверка на дружество \"Аркус-сигурност Бургас“ и свързаните с него физически и юридически лица, се казва в съобщение на държавното обвинение. Мрежата на Очите: кой казва, че ВИС-2 е мъртва? Това става ден след като Клуб Z публикува информации за очевидни несъответствия на \"консултанта\" на фирмата Димитър Желязков-Очите със Закона за частната охранителна дейност, за евентуален конфликт на интереси с правоохранителните органи и техни роднини, както и свързаност със Златомир Иванов-Баретата и \"Аркус-сигурност София\". Делото срещу бригадата на Очите – няма и дума за наркотици Делото срещу бригадата на Очите – няма и дума за наркотици", "date": "2018.08.10", "title": "Прокуратурата прати проверка на свързаната с Очите охранителна фирма"}
{"url": "http://clubz.bg/71716-letnite_transferi_vyv_visshata_liga_sys_spad_za_pyrvi_pyt_ot_8_godini", "text": "За първи път от осем лета има спад в похарчените пари за трансфери във Висшата английска лига, пише Би Би Си. Прозорецът затвори вчера в 17 часа местно време (19 ч. наше), като от юни до сега са дадени 1,2 милиарда паунда. Това е с около 200 млн. по-малко от поставения през 2017 г. рекорд. Може би една от причините е, че тази година периодът за покупки приключи много по-рано - ден преди началото на шампионата, който стартира днес в 22:00 ч. с двубоя \"Манчестър Юнайтед\" - \"Лестър\". Това бе решено още през миналата година. До 2017-а сделки можеха да се правят до края на август. Броят на закупените състезатели също е нисък - 108, а във всяка една от предходните 5 години е бил повече. Само вчера клубовете са договорили играчи на обща стойност 128 млн. паунда. Все пак Висшата лига записа върхово постижение и тази година - на платените пари за футболисти извън Острова - 880 млн. (770 млн. за 2017-а), сочат данни на \"Делойт\". \"Челси\" чупи рекорда за испански вратар Гръмки трансфери нямаше - не и като имена. Ден по-рано \"Челси\" се съгласи да плати 72 млн. паунда (80 млн. евро) за вратаря на \"Атлетик\" (Билбао) Кепа Арисабалага. Това се оказа и най-скъпата покупка на лято 2018. Любопитно е, че и № 2 е вратар - Алисон от \"Ливърпул\", привлечен за 72 млн. евро. Най-коментираната изходяща сделка e също на страж - Тибо Куртоа смени \"Челси\" с \"Реал\" (Мадрид). Тибо Куртоа вече ще пази вратата на \"Реал\" (Мадрид) А до края на август английските клубове могат да загубят футболисти, тъй като \"прозорецът\" за останалата част на Европа остава отворен. Счита се, че големият печеливш от фаворитите за титлата и призовите места е \"Ливърпул\", който взе играчи на всички постове, на които имаше нужда, и се раздели с над 200 млн. паунда. Шампионът \"Манчестър Сити\" пък най-накрая постигна цел, набелязана още през миналата година - Риад Марез от \"Лестър\" (60 млн. паунда). \"Тотнъм\" постави рекорд в историята на Висшата лига - \"шпорите\" не взеха нито един нов. Може би причина за това е, че довършва новия си стадион в Северен Лондон. Арената, чиято стойност е около 800 милиона паунда, официално ще отвори врати през септември. \"Манчестър Юнайтед\" се ограничи с взетите още преди Световното Диого Далот (защитник от \"Порто\"), Лий Грант (35-годишен вратар от \"Стоук\") и бразилския национал Фред (от \"Шахтьор\" Донецк за 47 млн.). Това е крайно недостатъчно за мениджъра Жозе Моуриньо, който се надяваше на поне двама нови, а най-силно настояваше за централен защитник. Фенове събират пари за изгонването на Жозе Моуриньо \"Червените дяволи\" се разминаха с английския национал Хари Магуайър (\"Лестър\"), Жером Боатенг (\"Байерн\"), Тоби Алдервайрелд (\"Тотнъм\"), Джери Мина (\"Барселона\") и Диего Годин (\"Атлетико\" Мадрид). В крайна сметка Мина бе закупен от \"Евертън\" за 27 млн. лири. \"Карамелите\" са си осигурили около 11 играчи (!), като в тази бройка влизат и завърнали се преотстъпени състезатели. Само в последния ден \"Евертън\" взе трима - освен Мина, също Андре Гомеш от \"Барселона\" и бразилското крило Бернард от \"Шахтьор\". Най-активен в последния ден беше новакът във Висшата лига \"Фулъм\", подписал с петима футболисти. Роман Абрамович няма право засега да пребивава във Великобритания, но въпреки това \"Челси\" похарчи добри пари - освен Арисабалага клубът грабна Жоржиньо от \"Наполи\" за 57 млн. лири, а засега успява да задържи звездите си Еден Азар и Уилиан. Американецът Кронке откупува дела на Усманов в \"Арсенал\", феновете недоволни \"Арсенал\", който премина във владение изцяло на американския си собственик Стан Кронке, плати за петима нови, като общата им стойност е почти колкото на Арисабалага от \"Челси\". Тибо Куртоа вече ще пази вратата на \"Реал\" (Мадрид) Фенове събират пари за изгонването на Жозе Моуриньо Американецът Кронке откупува дела на Усманов в \"Арсенал\", феновете недоволни", "date": "2018.08.10", "title": "Летните трансфери във Висшата лига със спад за първи път от 8 години"}
{"url": "http://clubz.bg/71711-sofiq_ot_groznite_paneli_na_nrb_do_avtentichniq_kalchyr_lab", "text": "Изданието ни среща с 34-годишния софиянец Чудомир Драгнев, който работел като биолог и химик, докато не открил, че истинското му призвание е изкуството. От няколко години правел метални скулптури чрез заваряване. През 2014 г. Драгнев и негови приятели открили центъра за изкуство и култура „Калчър Лаб“, четем по-нататък в изданието. „Микрокосмосът на музиканти, занаятчии и графити артисти се намира до софийската Сточна гара. По времето на комунизма, сградата, в която сега се помещава „Калчър Лаб“ е била военно депо, през 1990-те - пазарски склад, а после доста време била необитавана. Историята на този своеобразен културен център казва много за това как се е променила София през последните няколко десетилетия\", пише НЦЦ.  Днес в бившия склад има разнообразни ателиета, сред тя е и работилницата на Чудомир Драгнев. Масите в нея са отрупани с болтове, гуми, цилиндри, крушки и парчета дърво, от които софиянецът прави лампи, космически кораби и роботи във формата на насекоми. „Последното му творение е масивен кораб от черен метал, който скоро ще бъде продаден на търг“, посочва още изданието.  Репортажът ни среща с още двама обитатели на „Калчър лаб“ - съпрузите Мариана и Кристоф Никозия. Мариана е родом от София. Преди години заминала да учи във Франция, където се запознала с Кристоф. През 2008 г. двамата се преместили да живеят в България. Не искали в бизнеса им да участват български инвеститори, за да не се обвържат с погрешните хора, споделят двамата събеседници пред НЦЦ. Подобно недоверие към „системата“ изпитва голяма част от българското общество. Причината е в \"нерегулирания казинокапитализъм“ от годините на прехода, когато едни са „забогатели бързо по съмнителен начин“, докато повечето българи \"са си останали все така бедни\". Липсата на доверие се отразява отрицателно на политическата стабилност в страната, а негативните последствия са масови протести по улиците и популисти в парламента, посочва още изданието.      По-нататък се споменава също софийската кметица Йорданка Фандъкова, която поела този  пост \"с намерението да модернизира града\". В това начинание ѝ помогнали милиардите, които Брюксел инвестира в София, коментира НЦЦ. Според  изданието, софийската кметица гледа на културата и изкуството като на „изгодно средство“, с което да направи българската столица по-атрактивна. \"Столичната община разполага с бюджет от около 3 милиона лева, с които финансира галерии, фестивали и други културни мероприятия. Известно време тя е поемала и разноските по наема на арт центъра „Калчър Лаб“. Сега от кметството плащат на собственика символичните 2 лева за кв. метър на година. Творците също имат финансов принос, като всеки от тях заплаща по 5 лева на месец\", четем още в публикацията. Една от най-трудните задачи пред столичната община е да преобрази по-бедните софийски квартали, смята НЦЦ. София расте неудържимо. Населението на града е нараснало с 200 000 души:", "date": "2018.08.10", "title": "София - от грозните панели на НРБ до автентичния \"Калчър Лаб\""}
{"url": "http://clubz.bg/71698-bylgariq_ne_e_dyrjava_a_mestoprestyplenie", "text": "Накрая в държавата останахме двама души, които знаехме, че „промоция“ в множествено число не се пише „промоций“. Това беше достатъчно да ни поканят. Предложиха да ни оформят като „Министерство на завръщането“, но ние бяхме скромни. Казахме, че ще си вършим работата и без да сме министър и заместник-министър. А работата ни беше да пишем писма на емигриралите българи и да ги убеждаваме да се върнат. Указания не ни дадоха, те ако знаели как да го направят, нямало било да наемат нас. От нас се очаквало креативност. Двамата с колегата решихме да разделим българите в чужбина на две таргет групи и да ги атакуваме по два признака. Колегата реши да пише писма по критерий „занятие“, а на мен остана да си кореспондирам по критерий „местообитаване“. Неговото като че ли се оказа по-лесно, веднага натрака две писма. Първото беше адресирано към всички, които са извършили престъпление в България и след това емигрирали в чужбина. Това – крадци, рекетьори, трафиканти, убийци и други такива. Написа им: „Драги сънародници. Ние добре знаем каква сте я вършили тук. Но не се възмущаваме, срамен труд няма. Сега искаме да ви поканим да се върнете в България. Тук е вашето място, уважаеми престъпници, България, както знаете не е държава, а местопрестъпление. А вие знаете, че престъпникът винаги се връща на мястото на местопрестъплението. Имаме още един силен аргумент: в България никога няма да бъдете арестувани, а в чужбина ще бъдете. Видяхте с очите си какво стана с Очите. Отиде в Турция и го гепиха. Да беше стоял тук, щеше да си изкара целия живот на плажа. Не бъдете като него. И трети аргумент имаме за вас – има все още за крадене в България, пък за рекетиране да знаете колко има, даже и за убиване има, но пък списъкът за убиване съвпада с имената, от които може да се краде и които подлежат на рекетиране, така че вие ще си решите какво да правите. Тук е страната на вашите велики възможности, чакаме ви!“ Дотук добре, рече колегата и захвана да пише писма до художници и скулптори. „Уважаеми творци с четка и длето, върнете се. Нашите хОра и хорА очакват да бъдат увековечени от вас. Хората са с потури, пояси, с блузи с рози, ушити с кръстат бод, с пендари – къде другаде ще видите такава горда екзотика, която да ви вдъхнови. Хорото е „Бяла роза“. Български скулптори, българските царе дремят в скалите, от които вие ще извадите техните образи. Къде другаде ще можете да правите човек от камък със светещи очи, тупкащо сърце или каквато друга идея ви осени за останалите вътрешни и външни органи. Искате да сте известни в чужбина? Няма проблем. Държавата подарява по 20 хиляди паунда за изложба в Англия, да речем. Толкова даде на Вежди Рашидов, защото той остана тук, толкова ще получите и вие, ако се върнете да пушите пури и да се напивате по нашите заведения, а не в чужбинските.“ Бре, как се засили този колега. А аз още стоя, гледам картата на света и съчинявам наум. Почвам с ония, дето да ги питаш защо са отишли в Норвегия. „Драги българи в Норвегия, върнете се! Какво изобщо правите в страна с 2 процента обработваема земя. Ами че вие всичките да боднете по един корен домат и ето че сте засадили цялата държава. Помислете, една страна, която няма място къде да се засади зеле за кисело зеле, за какво ви е. Върнете се у нас, където можете да правите с децата си каквото искате – можете да ги биете, да ги оставяте сами вкъщи, да им крещите колкото си искате и никой няма да ви ги вземе. Може би децата ви няма да са съгласни с такова решение. Върнете се без тях, първо – норвежката служба така или иначе ще ви ги вземе в някакъв момент, второ – ще си направите нови деца, които няма да капризничат, като ги възпитавате. Елате, чакаме ви.“ Следващото писмо адресирам до забягналите в Гърция: „Защо, скъпи сънародници, по този начин се самолишихте от най-голямата радост на българите – да ходите на море в Гърция? Помислете си кое е по-добре: да работите цяла година в Гърция и да спестите за море в Поморие, или да не работите цяла година в България и пак да имате пари за Халкидики? Знаем, че в Гърция не работите за едното евхаристо, но ако се върнете тук, ще бъдете толкова ценни, че ще ви казваме не евхаристо, а евхаридвеста. Разбрахте ли – пресичате обратно границата и ставата двойно уважавани.“ С новите испанци няма да е лесно. Те са свикнали да им се плаща на час. За по-малко от десет евро на час и добър ден няма да ти кажат. Затова ще ги затапя с аргумент за големи пари: „Уважаеми българи в слънчева Испания, не толкова слънчевата през тази година България ви кани да се върнете тук на по-благоприятни температури. И не само. Вие печелите по 10 евро на час труд, а знаете ли колко спечели тук един човек с половин час работа – 45 000 лева спечели, а работи само половин час в годината. Аааа, не така, не такааа, не става дума за човека, който пуска сирената два пъти в годината – един път на 2 юни и един път за проба. Този човек, за когото ви говоря, е ваш представител, мой, твой, народен. Ако за половин час работа той е спечелил 45 000 лева, значи на човек у нас плащаме по 90 000 лева на час. Сравнете ги с вашите 10 евро на час и си направете добре сметката. Адио и до скоро!“ С Германия ще е голям зор. Тя привлича българите като магнит. Тук трябва да се постарая повече. Трябва да намеря нещо изключително като аргумент, нещо, пред което не би се спряло ни правителство, ни Конституцион….Ха, ама, разбира се – Истанбулската конвенция. Единствената обединяваща българите идея, всички други са разединяващи. „Драги българи юнаци…“ Не, не става, юнак е социална роля, джендър, дето му викат в Европа, а у нас си го представят точно обратното. Не може да назова и мъжете, и жените с еднаква социална роля, ще трябва да измисля нещо съответно за жените. „Драги българи юнаци и българки юници, какво правите в една разложена държава, в която узакониха еднополовите бракове. Това ли ви завещаха всички славни българи от Аспарух до Волен Сидеров – да живеете сред същества от третия пол? Върнете се в единствено достойната страна, която видя в Истанбулската конвенция дори това, което не пише в нея. В този момент, в който ви пиша това кърваво писмо, камбаните на българските черкви бият, а вътре свещеници от първи, втори и трети пол пеят благодарствени литургии, че Конституционният съд отхвърли Истанбулската конфекция, ох, конфекцията от Истанбул е в моловете, в църквите е конвенцията. Елате, хиляди младежи, на родната страна надежда! Елате в страната, в която успяхме да убием третия пол, без той да съществува.“ Такаааа… С Англия мисля, че ще се справя лесно. Ще го ударя на чувства към Европейския съюз, нашето голямо семейство. Обаче колегата, гледам, нещо закъсал. Стигнах, вика, до целевата група „сексуално алтернативни“ и закъсах. Ами, прескочи ги, предлагам. Не можело. ДАНС проучило списъка на най-успелите, най-признатите и т.н. българи в чужбина и три четвърти от тях били с алтернативна сексуална ориентация. За тях трябвало специално добре съставено писмо. Пък той за никакъв аргумент не се сещал, освен за това, че тук няма да имат статут на пе@ераси, защото пе@ерасите са в правителството и парламента.  Междувременно открили още един, който знае какво е „именик“ и какво „именник“, и го доведоха да помага. Смигнахме си с колегата и прехвърлихме задачата на новия.", "date": "2018.08.10", "title": "България не е държава, а местопрестъпление"}
{"url": "http://clubz.bg/71712-boqn_chukov_sofiq_ima_ovyrtolena_poziciq_po_makedonskoto_vystanie", "text": "България не само закъсня с позицията си срещу изказването на македонския министър-председател Зоран Заев, че Илинденското въстание е \"македонско\", но и самата позиция е \"овъртолена\" и беззъба. Такова становище изрази в сутрешния блок на бТВ дипломатът и бивш външнополитически съветник в кабинета на тройната коалиция Боян Чуков. Чуков бе в студиото, за да коментира престрелките между БСП и ГЕРБ, Министерството на външните работи - от друга страна, а вече и премиера Бойко Борисов след изказването на Заев отпреди близо седмица. Корнелия Нинова vs Зоран Заев заради \"Илинденското въстание е македонско\" Тази година двамата премиери честваха заедно в Благоевград на 2 август 115-ата годишнина от Илинденско-Преображенското въстание - знак на добрата воля на двете държави след подписването на Договора за добросъседство. Прибирайки се у дома обаче, в тв интервю на 4 август Заев заяви, че въстанието е \"македонско\". Не последва реакция от българска страна. Преди два дни чрез профила си във фейсбук лидерът на БСП Корнелия Нинова разкритикува управляващите за липса на позиция. Отговори й задочно вицепремиерът и министър на външните работи Екатерина Захариева.  коментира Захариева. Вчера и на премиера Борисов му се наложи да коментира въпроса. В отговор на журналистически въпроси той призова Заев да си мери думите и даде заявка, че когато дойде време да подкрепим Македония за ЕС и НАТО, ще си спомним тези негови думи. \"Географски може да е и македонско, и тракийско, но исторически е българско\" Официално обаче държавата не е пратила протестна нота на Скопие. За такава настоя днес Чуков. По думите му България като член на ЕС и НАТО трябва да съобразява външната си политика с тях. Но не за сметка на националните интереси.  Борисов към Заев: Като дойде време за ЕС, ще си спомним \"македонското\" въстание (СНИМКИ) И пак призова за реакция с критика, че не обръщаме внимание на важните теми в международната политика за сметка на вътрешните: \"Географски може да е и македонско, и тракийско, но исторически е българско\" Борисов към Заев: Като дойде време за ЕС, ще си спомним \"македонското\" въстание (СНИМКИ)", "date": "2018.08.10", "title": "Боян Чуков: София има овъртолена позиция по \"македонското въстание\""}
{"url": "http://clubz.bg/71714-sasht_prashtat_vyoryjeni_sili_v_kosmosa", "text": "Американският вицепрезидент Майк Пенс обяви вчера създаването на космически сили на САЩ в съответствие с плановете на президента Доналд Тръмп, пише френският в. \"Паризиен\".  В речта си Пенс заяви, че някога Космосът е бил мирна и неоспорвана територия, но в момента е пренаселен и пълен с конфликти, отбелязва британският в. \"Гардиън\". Вицепрезидентът на САЩ обвини администрацията на предишния президент, Барак Обама, че практически е пренебрегнала нарастващите космически заплахи за сигурността. Той освен това каза, че противниците на Съединените щати вече са превърнали Космоса в бойно поле. Ядреното оръжие и космоса - основна тема на срещата на Путин и Тръмп Ако предложението за създаване на шести клон на въоръжените сили на САЩ бъде изпълнено, космически войски ще станат първият нов клон от 1947 година. Всяко подобно предложение обаче ще изисква решение на Конгреса и вероятно ще бъде подложено на сериозна проверка, особено от представителите на опозиционната Демократическа партия, отбелязва в. \"Гардиън\".  Пенс заяви, че Белият дом вече разговаря с лидери на Конгреса за одобряване на новите въоръжени сили. Той добави, че САЩ винаги ще се стремят към мир както на Земята, така и в Космоса, но подчерта, че \"историята ни учи, че мирът е възможен само чрез сила\". Космическите мечти на Тръмп трябва да преминат през един разделен Конгрес, но първоначално проявилите неохота представители на Пентагона подкрепиха предложението и обещават да направят всичко възможно за неговото приемане, пише американският в. \"Ню Йорк таймс\". Поддръжниците на идеята твърдят, че военновъздушните сили не обръщат достатъчно внимание на Космоса, а Русия и Китай разработват оръжия за борба със сателити. До три години те ще могат да свалят американски спътници, предупреждава оценка на заплахите, публикувана през февруари от разузнаването на САЩ. Оръжията за борба със сателитите могат да засегнат американската система за глобално позициониране (Джи Пи Ес), която насочва самолетоносачи в Персийския залив, безпилотни летателни апарати над Йемен, изтребители над Сирия, патрулиращи в Афганистан пехотинци. Представители на американското разузнаване от своя страна използват шпионски спътници, за да събират информация за противниците си, отбелязва в. \"Ню Йорк таймс\".", "date": "2018.08.10", "title": "САЩ пращат въоръжени сили в Космоса"}
{"url": "http://clubz.bg/71710-roditelite_na_melaniq_stanaha_amerikanci_snimkivideo", "text": "Родителите на първата дама Мелания Тръмп положиха клетва като граждани на САЩ, предадоха Асошиейтед прес и ТАСС. Адвокатът на Виктор и Амалия Кнавс съобщи, че словенската двойка е получила гражданството си на 9 август в Ню Йорк. Виктор Кнавс е на 74 години, две години по-възрастен от Доналд Тръмп. Амалия е на 73. Досега двамата са живеели със зелена карта и са били спосорирани от Мелания. Преди време са подали молба за пълноправно американско гражданство, съобщават американски нюз агенции. 48-годишната Мелания Тръмп, по баща Кнавс, е родена в град Ново Место в Словения. Баща й е бил продавач на коли, а майка й е работела в текстилен цех. Тя живее в Ню Йорк от 1996 г. Омъжва се за Доналд Тръмп през 2005 г., а през 2006 г. става гражданка на САЩ.        ", "date": "2018.08.10", "title": "Родителите на Мелания станаха американци (СНИМКИ+ВИДЕО)"}
{"url": "http://clubz.bg/71713-ryanair_stachkuva_dnes_anulirani_sa_poletite_na_67_000_dushi", "text": "За днес е обявена стачка на пилотите на ирландската нискотарифна авиокомпания \"Райънеър\" (Ryanair) в Германия, Ирландия, Белгия и Холандия, съобщи ирландският вестник \"Индипендънт\". Броят на пътуващите, които ще се изправят пред анулиране на полетите си, нарасна до 67 00 души, тъй като се очаква стачкуващите да прекратят работа за 24 часа. Общо 20 полета са анулирани от и до Ирландия, 22 в Швеция, 104 в Белгия и 250 в Германия, след като германският синдикат \"Кокпит\" (Cockpit) обяви, че членовете му също ще се присъединят към стачката. Така броят на отменените полети става общо 396, без да се отчита вероятното анулиране на полети и в Холандия. Нова стачка в Райънеър в петък  \"Кокпит\" обяви, че членовете му ще стачкуват от 3.01 ч. сутринта на 10 август до 2.59 ч. сутринта на 11 август. Синдикатът съобщи в в комюнике, че всички полети на \"Райънеър\", които са били планирани да излетят от германските летища, няма да го направят, тъй като постоянните пилоти на \"Райънеър\" в Германия ще стачкуват. Персоналът на авиокомпанията настоява за по-високи заплати и по-добри условия на труд. На 25 и 26 юли и на 3 август авиопревозвачът вече беше принуден да отмени 600 полета заради стачка, организирана от ирландския синдикат \"Форса\" (Forsa). \"Райънеър\" отказва да плати компенсации заради стачките Конфликтът се задълбочи, след като ръководството обяви, че планира да прехвърли самолети от Дъблин в Полша, което може да доведе до съкращаването на 300 служители - 100 пилоти и 200 души кабинен персонал. Ирландските пилоти получиха подкрепата на колегите си от Швеция, Германия, Белгия и Холандия. \"Райънеър\" отказва да плати компенсации заради стачките", "date": "2018.08.10", "title": "Ryanair стачкува днес, анулирани са полетите на 67 000 души "}
{"url": "http://clubz.bg/71701-uchenici_presyzdavat_eksperiment_nacisti_i_evrei_slujbite_razsledvat", "text": "Група австрийски средношколци са разследвани за това, че си играли на нацисти от СС и евреи, след като гледали филм, в който антифашистки социален експеримент излиза извън контрол, потвърди говорителят на прокуратурата днес, цитиран от ДПА. Инцидентите станали когато 13-14-годишните тийнейджъри учели за Втората световна война и националсоциализма в училището си в Цурндорф в Източна Австрия, каза пред ДПА адвокатът на децата Андреас Швайцер. Учениците също са чели книгата \"Вълната\" и са гледали филм със същото заглавие. Книгата и филмът са базирани на истински случай за американски учител по история, който накарал класа си да възприеме фашистко поведение, за да им покаже как националсоциализмът се разпространява сред обикновените хора. Подобно на оригиналния експеримент, нещата очевидно излизат извън контрол в австрийския случай, станал през март и за пръв път огласен днес от в.\"Курир\". Един от австрийските ученици е поискал останалите да му отдават чест подобно на хитлеристкия поздрав, а няколко ученици са били тормозени, според вестника. Петима тийнейджъри се разследват за нарушаване на австрийския закон, забраняващ неонацистки дейности, каза пред ДПА говорител на прокуратурата в Айзенщат.", "date": "2018.08.10", "title": "Ученици пресъздават експеримент - нацисти и евреи, службите разследват"}
{"url": "http://clubz.bg/71715-sankciite_skripal_akciq_za_vytreshna_upotreba", "text": "Защо му са на Доналд Тръмп обявените нови антируски санкции, пита се в. \"Ведомости\" и отговаря: президентът на САЩ цели предизборно да увеличи натиска върху Русия. Формален повод за новите ограничения е отравянето на бившия руски двоен агент Сергей Скрипал и дъщеря му през март във Великобритания. Според британските власти това е станало със съгласието на Кремъл или по негово недоглеждане. Новите санкции бяха анонсирани няколко дни след като сенатори внесоха в Конгреса собствен, по-суров санкционен законопроект. Всичко това става на фона на кампанията за междинните избори през ноември, след които републиканците, съответно и Доналд Тръмп, може да изгубят мнозинството си в Конгреса, обяснява вестникът. Според негови експерти, цитирани в друг материал, новите санкции на САЩ може \"да забавят руската икономика\" - растежът на БВП да се забави с 0,5 до 1,5 процентни пункта, а стандартът на живот \"да се понижи още повече\". САЩ наказват Русия заради случая \"Скрипал\" Новата санкционна вълна ще свие още повече притока на капитали в Русия; бюджетът обаче няма да пострада поради практическата липса на външни заеми и допълнителните доходи от отслабването на рублата, разсъждава икономистката Наталия Акиндинова. Чуждестранните компании обаче ще рискуват всеки път щом се решат на сътрудничество с руската икономика, смята аналитикът Александър Кнобел. Ден след обявяването на новите санкции Държавният департамент на САЩ явно се е отказал все пак да забранява полетите на \"Аерофлот\" до Америка, заключава \"Комерсант\", след като анонимен дипломат от Вашингтон заяви, че САЩ няма да налагат преки санкции на руската авиокомпания. Сега става дума само да бъдат спрени доставките за \"Аерофлот\" на американски стоки, забранени за износ в Русия. Още е възможно впрочем евентуалната забрана - от страна на САЩ или като ответна мярка на Москва, да засегне доставките на самолети \"Боинг\" за Руската федерация. Специалисти от бранша в Русия предупреждават, че тогава Москва ще трябва да къса действащи договори и да стане зависима от доставките на самолети Еърбъс. Източник от бранша изтъква, че възможната забрана ще наруши директно междуправителствена спогодба със САЩ, определяща \"Аерофлот\" за превозвач. Друг събеседник на вестника смята, че Русия едва ли ще затвори в отговор небето си за американски товарни самолети, тъй като Вашингтон може да забрани тогава на \"Аерофлот\" полетите над територията на САЩ до Куба, Мексико или Доминиканската република.  Песков: Новите санкции не са в духа на срещата между Путин и Тръмп Експертите смятат, че може да бъдат преразгледани договорите за доставки на авиационна техника, както стана с Иран. През юни \"Боинг\" анулира многомилиардна сделка за доставка на 80 самолета в Иран, след като Тръмп се оттегли от ядрената сделка с Техеран, напомня изданието. Юристът Александър Пахомов посочва, че \"Аерофлот\" взема самолети на лизинг чрез специализирани фирми, тъй че при желание ограниченията ще може да бъдат заобиколени. Ако Москва не приеме ред ултиматуми от страна на Вашингтон, до три месеца нивото на двустранните дипломатически отношения може да бъде понижено. Подобно нещо нямаше дори в разгара на конфронтацията през студената война, отбелязва \"Взгляд\".  Онлайн изданието разглежда различни варианти за сваляне на нивото на дипломатическите контакти между Русия и САЩ. В крайна сметка големи щети няма да има, но \"месец или два хаос са гарантирани за всички, а в дипломатическите отношения между двете страни редът бездруго е малко\", се казва в статията. Според \"Взгляд\" тази акция на Тръмп срещу специалния прокурор Робърт Мълър.  От гледище на двустранните отношения новите санкции обаче безспорно са крачка назад и засега не се очертава никакво \"разведряване на напрежението\", констатира електронният вестник. Путин готов да се срещне с Тръмп във Вашингтон, поканил го е в Москва Инициативата за нови санкции означава, че Тръмп, доскоро заявявал, че е готов за нова среща с руския лидер Владимир Путин, в крайна сметка е предпочел преди ноемврийските избори да се вслуша в мнението на американските законодатели и няма намерение да рискува своя политически капитал заради отношенията с Русия, пише в друг материал в. \"Комерсант\". Белият дом се присъединява към \"пълномащабната санкционна война с Русия\", с което я превръща \"в неизбежна дългосрочна тенденция, изключваща за близките години възможността да се нормализират отношенията между двете страни\", смята руският всекидневник. Песков: Новите санкции не са в духа на срещата между Путин и Тръмп Путин готов да се срещне с Тръмп във Вашингтон, поканил го е в Москва", "date": "2018.08.10", "title": "Санкциите \"Скрипал\" - акция за вътрешна употреба"}
{"url": "http://clubz.bg/71586-stranata_postroena_vyrhu_tyrgovski_barieri", "text": "Налагането от президента на САЩ Доналд Тръмп на големи мита върху вноса в опит да защити работни места в страната, което разпали търговска война с Китай, върна протекционизма в световния дневен ред тази година. Това накара институциите, които защитават свободната търговия, да предупредят, че по-високите мита и други бариери пред свободната търговия могат да имат катастрофални последици за глобалната икономика. Роберту Азеведу, генералният директор на Световната търговска организация (СТО), казва, че търговските бариери, които възпират чуждестранните конкуренти, ще насърчат по-слабо конкурентоспособни индустрии да произвеждат повече. Той знае от първа ръка какво може (или не може) да направи протекционизмът. Азеведу идва от Бразилия, която в продължение на десетилетия имаше едни от най-високите търговски бариери в света, въпреки че е основен износител на суровини и е деветата по големина икономика. Макар Бразилия да започна да отваря своята икономика, тя все още е близо до дъното в най-новия индекс на търговската свобода на Heritage Foundation. Европейските наказателни мита - много шум за нищо?  Латинска Америка отдавна обича да оправдава протекционизма с аргумента за \"прохождащата индустрия\", според който митата благоприятстват растежа на водещите национални компании, които иначе биха били смазани от чуждестранната конкуренция.  Голяма част от  . От 50-те години на ХХ век бяха използвани търговски бариери и държавни субсидии, за да бъдат принудени големи автомобилостроители, включително Volkswagen, Ford, Fiat и Mercedes, да открият заводи в страната. Много неконкурентоспособни сектори - от текстила до компютрите - успяха да виреят благодарение на търговски политики, които направиха чуждестранните стоки прекалено скъпи за внос. Едва в началото на 90-те години на миналия век Бразилия започна да се отваря за света. Протекционизмът обаче остава важен елемент от принуждаването на чуждестранните играчи да произвеждат в страната. Митата върху внасяните камиони и автобуси възлизат на 132% от крайната цена според едно изследване от 2014 година. Цената на продуктите на Apple е средно с 50% по-висока в Бразилия, отколкото в Съединените щати. Най-добрият, а понякога и единственият начин да се продава на 200-те милиона потребители в Бразилия, е откриването на местен завод и превръщането в \"национален\" играч. Въпреки че свободната търговия стана своеобразна мантра през последните години, някои поставят под въпрос ползата от нея за нововъзникващите пазарни икономики. Бразилия блокира чата в WhatsApp Икономистът от Cambridge University Ха Джун Чан твърди, че по-голямата част от страните, които защитават свободната търговия (като САЩ преди Доналд Тръмп да стане президент), са постигнали икономически просперитет единствено благодарение на протекционистки политики.  , казва той.  Тази идейна школа остава популярна в Латинска Америка. Бразилската промишленост все още разчита силно на защитата на търговските бариери и субсидиите. През миналата година СТО постанови решение срещу бразилската политика в областта на автомобилостроенето, известна като Inovar-Auto, която предостави стимули в размер на близо 8 милиарда долара на местните производители от 2010 година. Работните места са централна част от тази стратегия. През 2014 г. бяха осигурени много субсидии и данъчни отстъпки в опит да бъдат защитени работни места в момент, когато страната изпадаше в болезнена рецесия. Туск: Не започвайте търговски войни, ще доведат до реални Ако други страни наложат по-високи мита и продължат да водят търговски войни, може ли исторически защитени икономики като бразилската да извлекат полза? По ирония на съдбата завоят в посока протекционизъм идва в момент, когато Бразилия се опитва да отвори своята икономика и наскоро подаде молба за членство в клуба на богатите ОИСР (Организацията за икономическо сътрудничество и развитие).  Кандидатурата й е част от стремежа на бразилското правителство да си осигури повече чуждестранни инвестиции и да заложи по-силно на пазарните принципи в националната икономика. Тръмп ще предложи 25% мита върху китайски стоки за $200 млрд. Междувременно търговската война между Китай и САЩ е малко вероятно да доведе до либерализиране на търговската политика в Южна Америка. Поддръжниците на свободната търговия в членката на Г-20 Бразилия твърдят, че сега е неблагоприятен момент за икономиката на страната, която все още се мъчи да се възстанови от рецесията. Бразилия се готви за общи избори през октомври и някои водещи в проучванията на общественото мнение кандидати подкрепят донякъде националистически и протекционистки политики. Това плюс дрънкането на оръжия между САЩ и Китай навежда на мисълта, че е малко вероятно търговските битки по света да утихнат скоро. Бразилия блокира чата в WhatsApp Туск: Не започвайте търговски войни, ще доведат до реални Тръмп ще предложи 25% мита върху китайски стоки за $200 млрд.", "date": "2018.08.10", "title": "Страната, построена върху търговски бариери "}
{"url": "http://clubz.bg/71699-vyrvi_li_turciq_kym_ikonomicheska_kriza", "text": "През последните месеци финансовите пазари в Турция ясно говорят за приближаваща икономическа и финансова криза, пише икономическият кореспондент на   Андрю Уокър. Турската лира загуби около 30% от стойността си спрямо американския долар от началото на 2018 г. Турската лира продължава да се срива Търговският дефицит също се увеличава. Вносът е по-висок от износа, тоест страната харчи повече, отколкото печели. Разликата се финансира с чуждестранни инвестиции или заеми. Това не е нито необичайно, нито опасно. Дефицитът на Анкара обаче расте. През миналата година той е 5.5% от брутния вътрешен продукт. Две характеристики на външния дълг на Турция я правят уязвима за финансови кризи. Голяма част от външния дълг трябва да бъде върната в близко бъдеще. Тоест заемите трябва да бъдат рефиансирани чрез нови заеми. Според агенцията за кредитни рейтинги \"Фич\" само през тази година Турция ще има нужда от около 230 милиарда долара. Освен това много турски компании вземат заеми в чуждестранни валути. С падането на стойността на лирата тези заеми на практика се оскъпяват, припомня Би Би Си. Заради инфлацията вносът става по-скъп. Турската централна банка си е поставила за цел инфлацията да не надвишава 5%. През миналата година обаче тя беше 10%. Очаква се през тази година да достигне 15%. Турската лира с лек подем след новина за делегация във Вашингтон За да се справи с проблема, централната банка може да повиши лихвите по заемите. Така търсенето в страната ще спадне, инвеститорите ще бъдат окуражени да купуват местна валута и така тя ще се стабилизира, пише Би Би Си. Инвеститорите обаче не са доволни от реакцията на турския президент Реждеп Тайип Ердоган. Той се самоописва като враг на лихвите и е твърдо против увеличаването им. А с новите правомощия, които има след последните избори, неговата дума е ключова. В крайна сметка инвеститорите не са убедени дали централната банка ще направи необходимото за стабилизиране на валутата. И затова не влагат пари в турския бизнес. Обтегнатите отношения на Турция със САЩ заради ареста на американски пастор също влияят зле. Федералният резерв продължава да увеличава лихвите, което окуражава инвеститорите да изтеглят парите си от нестабилни пазари като турския.  Турция няма да спре да купува газ от Иран През последните десетилетия турската икономика непрекъснато растеше, отбелязва Андрю Уокър. Единствените изключения са 2001 г. и 2009 г. Безработицата е висока - около 10%, но е стабилна. Според агенция \"Муудис\" растежът е бил поддържан толкова висок чрез краткосрочни решения, което го прави нестабилен. Фокусът е бил не в дългосрочното положително развитие на турската икономика. Политиката е водена съобразно изборите за президент и парламент на страната, така че да има видими резултати, които да донесат изборна победа на Ердоган и партията му. Всичко това води до реалния риск Турция да изпадне в рецесия в близко бъдеще, прогнозира Би Би Си. Турската лира с лек подем след новина за делегация във Вашингтон Турция няма да спре да купува газ от Иран", "date": "2018.08.10", "title": "Върви ли Турция към икономическа криза"}
