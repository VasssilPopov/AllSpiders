{"url": "https://clubz.bg/92167-sasht_davat_175_mln_dolara_na_baltijskite_dyrjavi", "text": "САЩ планират да предоставят военна помощ на стойност 175 млн. долара на балтийските държави Естония, Латвия и Литва през 2020 г., съобщи днес естонското министерство на отбраната, цитирано от Асошиейтед прес и БТА. И трите страни са членки на НАТО и граничат с Русия. Естонското министерство на отбраната съобщи, че освен 125 млн. долара обща военна помощ Вашингтон отделя за първи път 50 млн. долара за засилване на способностите за противовъздушна отбрана на трите балтийски държави, възприемана от много експерти като слабо звено в тяхната отбрана. Крайната цел на американската военна помощ за Талин, Рига и Вилнюс е засилването на \"възпиращите и отбранителни способности на балтийските страни, включително във въздуха и особено на противовъздушната отбрана\", каза в изявление естонският министър на отбраната Юри Луик. И трите балтийски държави, приети в НАТО през 2004 г., са предани съюзници на Вашингтон, отбелязва АП.", "date": "2019.12.23", "title": "САЩ дават 175 млн. долара на балтийските държави"}
{"url": "https://clubz.bg/92156-bylgarin_blysna_motorist_v_haga_sled_skandal_na_pytq", "text": "Българин блъсна с колата си моторист в Хага след сериозен скандал на пътя, съобщава холандският сайт ad.nl, цитиран от Нова ТВ. Сънародникът ни е арестуван от полицията. Според свидетели свадата възникнала, след като българинът засякъл и леко ударил моториста. Той спрял, за да му потърси сметка. След това и двамата участници в спора проявили агресия. Мотористът дори счупил с каската си едно от стъклата на автомобила на българина, след което потеглил. Разгневен, 27-годишният шофьор тръгнал след него с колата си. Преминал на червен светофар и със сравнително висока скорост блъснал моториста. От удара той изхвърчал няколко метра напред. Настанен е в болница със чупени китки и прешлени и множество натъртвания. Момиче, очевидец на случилото се, казва, че в колата на българина пътувала и бременна жена.", "date": "2019.12.23", "title": "Българин блъсна моторист в Хага след скандал на пътя"}
{"url": "https://clubz.bg/92166-sim_karta_vmesto_sd_karta", "text": "В последните години наличието на памет става все по-значим фактор в смартфоните. Макар повечето среднобюджетни и флагманни устройства да имаха достатъчно памет през 2015-2017 г., това вече не е така - защото камерите им правят по-големи снимки, по-голямо видео, а приложенията също растат като размер. Решението за някои е microSD картите, които обаче не са непременно евтини (най-евтините от 128 гигабайта са около 40-50 лв), а и много устройства вече нямат слот за тях. Други пък имат двоен слот, който позволява или да сложите втора SIM карта, или SD карта. Китайският производител Ziguang е решил да реши проблема с обединяване на двата типа карти. Става дума за новите SIM карти 5G Super SIM, които имат от 32 до 128GB вградена флаш памет в тях. Това позволява да разширите паметта на телефона си, дори той да няма microSD слот. Освен това улеснява смяната на телефона - когато си купите нов, вместо мъчително дълго да прехвърляте снимки, видеа и друга информация на него, просто вадите SIM картата си от стария и я поставяте в новия. В добавка SuperSIM има допълнителен чип за сигурност, получил куп сертификати за защита - т.е. информацията в нея е защитена по-добре от чиповете в повечето банкови карти. Xiaomi пуска смартфон със 108-мегапикселова камера. Къде е уловката? Засега 5G Super SIM се продава само в Китай, но вероятно още следващата година ще излезе на световния пазар. А от Ziguang обещават в близкото бъдеще и карти с по-голям капацитет - до 512 GB или дори 1TB.", "date": "2019.12.23", "title": "SIM карта вместо SD карта?"}
{"url": "https://clubz.bg/92150-demokratichna_bylgariq_pernik_ne_e_lokalen_problem_a_nacionalna_kriza", "text": "\"Демократична България\" оповести декларация по повод водната криза в Перник. В декларацията се казва, че това не е локален, а национален проблем. Призовава се и премиерът Бойко Борисов да поеме лична отговорност. Властта допусна бедствено положение в Перник, задължителни са оставки и ясна отговорност на управляващите Декларация от “Демократична България - Обединение” по повод кризата с водата в Перник След месеци без ефективни действия и без поемане на отговорност, в Перник беше обявено бедствено положение. Броени дни ни делят от това, проблемът с липсата на питейна вода в гр. Перник и общината да прерасне в хуманитарна криза, пряко заплашваща живота и здравето на стотици хиляди български граждани, които и в момента са поставени в огромен риск от избухване на епидемии с катастрофални последици. Тази катастрофа е резултат от управленска некомпетентност, високомерие, незаинтересованост, безстопанственост и корупция. Тя не е локален проблем, а национална криза. Доколкото тази криза е резултат на системна безотговорност и корупция на всички нива ние от Демократична България настояваме министър-председателят Бойко Борисов да поеме лична отговорност за кризата с битово-питейното водоснабдяване в гр. Перник и без повече опити да се крие, да ангажира целия ресурс на държавата с предотвратяване на хуманитарна катастрофа с неизвестни последици за здравето и живота на десетки хиляди български граждани, включително: Предвид заплахата за здравето и живота на над сто хиляди жители на гр. Перник и селищата в околността, задължение на МС е да инициира незабавни кризисни действия за справяне с този проблем. Напомняме, че още в началото на септември 2019 година, в декларация, призовахме за адекватни мерки и реакции. Процесът за задълбочаване на кризата и неизбежната и ескалация в хуманитарна катастрофа е свидетелство за липсата на отговорно отношение от страна на МС и лично на министър-председателя към съдбата на български граждани. Настояваме за незабавна реакция от визираните органи на изпълнителна власт в Република България. Категорично заявяваме, че в тази ситуация всички законни форми на протест и граждански натиск са оправдани и ние ще ги подкрепим, докато управляващите не поемат своята отговорност за вземането на спешни мерки.  23.12.2019 \"Демократична България- Обединение\"", "date": "2019.12.23", "title": "\"Демократична България\": Перник не е локален проблем, а национална криза"}
{"url": "https://clubz.bg/92147-putin_se_kachi_na_pyrviq_vlak_po_krimskiq_most_video", "text": "Русия пусна днес първия влак по моста над Керченския проток, който я свързва с анексирания през 2014 г. от Украйна полуостров Крим. Първият му пътник беше руският президент Владимир Путин,  .   Путин се качи в кабината на машинистите, чу се звън и композицията потегли, предаде изданието. Първият пътнически влак трябва да мине по моста в нощта на 25 декември, отбеляза то. Композицията вече е готова на Московската гара в Петербург. Железопътната част на моста беше обявена за завършена на 18 октомври т.г.", "date": "2019.12.23", "title": "Путин се качи на първия влак по Кримския мост (ВИДЕО)"}
{"url": "https://clubz.bg/92154-merkel_izravni_po_dni_adenauer_na_kanclerskiq_post", "text": "Малко преди Коледа германската канцлерка Ангела Меркел стана една от най-дълго управлявалите канцлери на Германия. Днес се навършват точно 5143 дни, откакто тя е начело на държавата и се изравни по политическо дълголетие с Конрад Аденауер. След празниците вече ще е управлявала по-дълго от него и пред нея ще е само Хелмут Кол с 5869 дни на власт. Аденауер е канцлер на Германия от 15 септември 1949 г. до 15 октомври 1963 г. Хелмут Кол пое кормилото на властта на 1 октомври 1982 г. и остана канцлер 16 години – до 26 октомври 1998 г. Меркел пък управлява от 22 ноември 2005 година и тъй като заяви, че няма да се кандидатира повече, се очаква да остане на власт до изборите на 24 октомври 2021 година. Разликата между нея и Хелмут Кол в момента е 726 дни и Меркел може да надмине рекорда на Кол, само ако след изборите през 2021 година се наложи да се търси дълго коалиция и тя е е и.д. канцлер до окончателно избиране на неин наследник.", "date": "2019.12.23", "title": "Меркел изравни по дни Аденауер на канцлерския пост"}
{"url": "https://clubz.bg/92149-dvama_zadyrjani_i_pet_pometeni_koli_sled_gonka_v_plovdiv", "text": "Двама задържани и пет пометени коли след гонка с полицията в Пловдив. Екшънът се е разиграл тази нощ към 03:00 часа. Това съобщи Нова ТВ. Полицаи са се опитали да спрат за проверка автомобил със софийска регистрация. Водачът обаче не се подчинил на стоп палката. Започнала гонка с полицията. При нея шофьорът на цивилния автомобил удря пет паркирани коли и чак тогава спира.  От колата излизат трима младежи и побягват. Един е хванат и задържан веднага. Малко по-късно е хванат и шофьорът - 19-годишен, криминално проявен. Преди 3 години той е осъждан за кражба. Органите на реда издирват третия младеж. ", "date": "2019.12.23", "title": "Двама задържани и пет пометени коли след гонка в Пловдив"}
{"url": "https://clubz.bg/92152-rojters_1500_ubiti_pri_potushavaneto_na_protestite_v_iran", "text": "Иранският върховен духовен водач аятолах Али Хаменей е заповядал на силите на реда да направят \"всичко, каквото трябва\", за да потушат протестите срещу въвеждането на дажби за горива и повишаването на цените им. Това съобщава днес Ройтерс в специална кореспонденция, основаваща се на източници близки до висшето иранско ръководство и до органите на реда. \n\tСпоред съобщението близо 1500 души са били убити за по-малко от две седмици по време на бунтовете, започнали на 15 ноември т.г. \n\tБроят на жертвите включва 17 тийнейджъри и 400 жени. Това е значително над 304-те жертви, докладвани от Амнести интернешънъл на 16 декември и от \"стотиците\", \n\tза които споменава Държавният департамент на САЩ в изявление за агенцията. \"Амнести\": Жестоки репресии в Иран, най-малко 304 убити  Тя припомня, че, започнали като спонтанно и разпокъсано социално недоволство, протестите са обхванали 100 града и са взели политически обрат, превръщайки се в най-голямата заплаха за властта на аятоласите от началото на ислямската революция през 1979 г. Хаменеий е бил особено гневен, защото на места демонстранти са горили портрета му и са разрушили статуя на основателя на ислямската република аятолах Рухола Хомейни.  Иран е изправен пред най-големите в историята на теократичното управление икономически затруднения заради икономическите санкции, които САЩ възобновиха през 2018 г., когато президентът Доналд Тръмп изтегли страната си от международната ядрена сделка, сключена три години по-рано.", "date": "2019.12.23", "title": "Ройтерс: 1500 убити при потушаването на протестите в Иран"}
{"url": "https://clubz.bg/92157-akciite_na_pib_skochiha_s_10_v_opit_za_zapylvane_na_kapitalovata_dupka", "text": "Акциите на Първа инвестиционна банка скочиха рано тази сутрин в първия ден от опит за безпрецедентно увеличение на капитала, чрез което банката да набере до 200 млн. лв. Това е първата операция от такъв мащаб, извършвана от българска институция. Днес \"Ройтерс\" съобщи, че цената на акцията на ПИБ е скочила с почти 11% до 3,26 лв., при равнища от отваряването на борсата от 2,94 лв.  Четвъртата по големина банка в България трябва да увеличи капиталовите си буфери, след като не успя да премине успешно стрестестовете на Европейската централна банка през това лято. Проверката откри недостиг на капитал в ПИБ в размер на 262,9 млн. евро.  Световната банка: Капиталовият недостиг в ПИБ и Инвестбанк може да забави България Резултатите от стрес теста на ЕЦБ: ПИБ и Инвестбанк са с капиталов недостиг при негативен сценарий За да набере парите банката, която е пблична компания от 2007 г., няма нужда да листва акциите, а да напише проект за увеличаване на капитала, който трябва да бъде одобрен от Комисията за финансов надзор.  В петък от банката съобщиха, че намерението е увеличаване на капитала до 150 млн. лв. За да стане това, трябва да бъдат издадени 40 милионанови акции, които да се предлагат по 5лв. за брой, въпреки номиналната цена от 1 лв. Ако бъде постигнат максимален резултат, банката би трябвало да събере 200 млн. лв.  При обявяването на идеите на ПИБ изглеждаше, че цената от 5 лв. ще бъде трудно оправдана, но ако акцията продължава да се вдига, този вариант може да излезе съвсем реалистичен.  Бързането на ПИБ по отношение на капиталовата дупка вероятно има корен и в амбициите на Министерството на финансите. Владислав Горанов се надява, че още през първата половин година на следващата година България ще получи право да се присъедини в т.нар. чакалня на Еврозоната - ERM II. След като обаче стрестестовете показаха проблеми в две български банки - ПИБ и Инвестбанк, стана ясно, че капиталовите дупки в институциите може сериозно да забавят пътя на страната към приемането на Еврото.  Резултатите от стрес теста на ЕЦБ: ПИБ и Инвестбанк са с капиталов недостиг при негативен сценарий", "date": "2019.12.23", "title": "Акциите на ПИБ скочиха с 10% в опит за запълване на капиталовата дупка"}
{"url": "https://clubz.bg/92159-nov_bylgarski_serial_trygva_po_nova_%E2%80%93_%E2%80%9Eqgodova_luna%E2%80%9C", "text": "„Ягодова луна“ – най-новият български сериал, продуциран от Нова – тръгва напролет. \n\tДрамата с участието на Асен Блатечки, Деян Донков и Стефка Янорова е посветена на пожарникарската професия и поставя темите за чест, дълг, доблест, мъжество и достойнство, посочват от медията. В основата на сюжета е една любовна история. Продукцията ще пресъздаде автентични ситуации от ежедневието на българските пожарникари – с напрегнати екшън сцени, каскади, експлозии и специални ефекти. За първи път български сериал ще представи толкова голям обем от компютърно генерирани образи, се казва в анонса на Нова за „Ягодова луна“. Сред лицата на сериала са мнозина известни наши актьори. Водещите персонажи са поверени на Асен Блатечки, Александър Сано, Радина Боршош, Христо Мутафчиев, Димо Алексиев, Деян Донков, Стефка Янорова. С ключови роли в продукцията са още Ивайло Захариев, Любомира Башева, Рая Пеева, Невена Бозукова, Ваня Джаферович и други. Сценарият е на тандема Милена Фучеджиева и Елена Иванова, създали „Пътят на честта“, чийто първи сезон приключи преди дни по Нова със забележителен рейтинг – 36,6% от гледащите телевизия зрители   в този часови пояс. Режисьори на новия сериал са Зоран Петровски, Асен Блатечки и Димитър Гочев. Защо е наречен „Ягодова луна“, обяснява актрисата Радина Боршош в предаването „Здравей, България“: „Ягодова луна“ проследява историята на млад пожарникар, който въпреки трудностите не се отказва от своя професионален избор, най-общо гласи сюжетът. Огнеборецът ще научи истината за опетненото име на баща си и ще направи всичко по силите си, за да го оневини. На фона на пожари, интриги, смърт и насилие ще се разгърне и една красива любов, която ще бъде отстоявана с цената на всичко. Сериалът е реализиран в партньорство с Главна дирекция „Пожарна безопасност и защита на населението“ при Министерство на вътрешните работи. „Нова Броудкастинг Груп“ благодари за оказаното съдействие на главен комисар Николай Николов, директор на Главна дирекция „Пожарна безопасност и защита на населението“ – МВР, старши комисар Веселин Гетов, директор на Столична дирекция „Пожарна безопасност и защита на населението“, на комисар Тошко Тошев, заместник-директор на Столична дирекция „Пожарна безопасност и защита нанаселението“ и на комисар Георги Мангараков, директор РДПБЗН – Пловдив. С изключително значение за осъществяването на сериала е сътрудничеството с Първа РСПБЗН – София в лицето на началника комисар Тони Тутунаров, главен инспектор Емил Николов, инспектор Даниел Дамянов, инспектор Валентин Желязков, инспектор Станислав Йорданов и инспектор Ангел Петков. Специален консултант по сценария на епизодите, свързани с пожарни инциденти, е главен инспектор Димитър Бришимов, началник сектор „Пожарогасителна и спасителна дейност“ към РДПБЗН – Пловдив.", "date": "2019.12.23", "title": "Нов български сериал тръгва по Нова – „Ягодова луна“"}
{"url": "https://clubz.bg/92158-eto_kakvo_rabotiha_deputatite", "text": "През 2019 г. Народното събрание е приело 124 закона, 199 решения, една декларация и обръщение към българския народ. Това сочи справка, подготвена от парламентарния пресцентър и дирекция \"Пленарни заседания, парламентарен контрол и финални текстове на Народното събрание. Това съобщиха от пресцентъра на институцията. От 1 януари до 20 декември 2019 г. в Народното събрание са постъпили 192 законопроекта, като 90 от тях са внесени от народни представители. Предложените проекти за решения са 219, от които 192 са на депутати. През годината 44-ото Народно събрание е провело 82 пленарни заседания, четири от които - извънредни. Използваното парламентарно време за осъществяване на контролната функция на Народното събрание от 11 януари до 19 декември 2019 г. е 115 часа и 13 минути. За този период парламентарен контрол е провеждан в 36 пленарни заседания. От 11 януари до 19 декември 2019 г. в Народното събрание са били внесени 1077 въпроса и 55 питания. Парламентът е провел 22 изслушвания на министри и пет разисквания по питания на народни представители. През осмата си сесия 44-то Народно събрание е приело 41 закона, 74 решения и Декларация във връзка с разширяването на Европейския съюз и Процеса на стабилизиране и асоцииране на Република Северна Македония и Република Албания. Парламентът е имал 37 редовни и 2 извънредни пленарни заседания. За периода от 1 септември до 20 декември 2019 г. в парламента са внесени 65 законопроекта, като 31 от тях са на народни представители. Постъпили са 84 проекта за решения, от тях 79 са от депутати. Сред приетите от Народното събрание нови закони са: Закон за държавния бюджет на Република България за 2020 г., Закон за бюджета на държавното обществено осигуряване за 2020 г., Закон за бюджета на Националната здравноосигурителна каса за 2020 г, Закон за публичните предприятия и Закон за марките и географските означения. Парламентът е гласувал промени в Наказателно-процесуалния кодекс, в Гражданския процесуален кодекс и в Данъчно-осигурителния процесуален кодекс, Закона за електронното управление, в Закона за електронните съобщения, в Закона за енергетиката, в Закона за местното самоуправление и местната администрация и др. Използваното време за осъществяване на контролната функция на парламента за периода от 1 септември до 19 декември 2019 г. е 35 часа и 27 минути. Парламентарен контрол е провеждан в 12 пленарни заседания. В Народното събрание от 1 септември до 19 декември 2019 г. са постъпили 335 въпроса и 22 питания. В този период е имало две изслушвания - на министъра на околната среда и водите Нено Димов за политиката по контрол на внос и ползване на отпадък с неясен произход вътре в страната и на министъра на здравеопазването Кирил Ананиев за спирането на спешния прием в Детската болница. По време на осмата сесия на 44-ото Народно събрание са проведени и две разисквания по питания на народни представители – към министъра на културата Боил Банов за политиките на правителството за гарантиране на свободата на словото в България и към министъра на регионалното развитие и благоустройството Петя Аврамова за политиката на министерството за предотвратяване на опасността от воден режим в някои населени места. За периода от 1 септември до 19 декември 2019 г. членовете на правителството са отговорили на 269 въпроса и 15 питания. На най-много въпроси и питания са отговорили министърът на здравеопазването Кирил Ананиев – 49, министърът на регионалното развитие и благоустройството Петя Аврамова – 40, министърът на околната среда и водите Нено Димов – 34, министърът на земеделието, храните и горите Десислава Танева - 33, министърът на финансите Владислав Горанов и министърът на вътрешните работи Младен Маринов – по 25, министърът на образованието и науката Красимир Вълчев – 13, министърът на икономиката Емил Караниколов - 10 и т.н. Най-много въпроси и питания са отправили народните представители Георги Гьоков – 33, Георги Стоилов – 25, Красимир Янков – 24, Валентина Найденова – 22, Иван Димов Иванов – 21, Лало Кирилов – 17, Георги Йорданов – 14, Надя Клисурска-Жекова – 13, Светла Бъчварова – 12, Кристина Сидорова и Георги Михайлов – по 10 и т.н. От ПГ \"БСП за България\" са внесли най-много въпроси и питания - 279 въпроса и 19 питания. От ПГ на ПП ГЕРБ са отправили 20 въпроса, народните представители нечленуващи в парламентарни групи – 15 въпроса и две питания. ПГ „Обединени патриоти” са внесли 11 въпроса и едно питане, от ПГ на ДПС и от ПГ „ВОЛЯ - Българските Родолюбци“ – по 5 въпроса.", "date": "2019.12.23", "title": "Ето какво работиха депутатите"}
{"url": "https://clubz.bg/92160-horo_bez_muzika_pred_narodniq_teatyr", "text": "След жалби и сигнали до Столична община, вчера полиция е спряла музиката от колоните на редовното неделно хоро пред Народния театър, твърдят очевидци и участници.Хорото се извива на този площад вече шеста поредна година, но след запитване до Общината се оказа, че няма разрешение за провеждане на подобно мероприятие в центъра на столицата. Директорът на Народния за хорото пред театъра: Пречи на работата ни По нареждане на кмета Йорданка Фандъкова музиката вчера, 22 декември, е била спряна с намесата на органите на реда. Но въпреки липсата на музика, хората са продължили да танцуват. Малина Едрева от Комисията по култура в Общината информира „Площад Славейков“, че ще продължат проверките пред Народния всяка неделя. Според организаторите от „Хора за хората“, предстои да бъде подадена молба за узаконяване на хорото. Наскоро директорът на Народния театър Мариус Донкин заяви пред „Площад Славейков“, че хорото пречи на нормалната дейност на театъра. В групата „Хора за хората“ е публикувано видео, в което се вижда намесата на органите на реда, преди да бъде спряна музиката на площада.", "date": "2019.12.23", "title": "Хоро без музика пред Народния театър"}
{"url": "https://clubz.bg/92161-deqn_lozev_podpisa_dogovor_s_levski", "text": "Националът Деян Лозев подписа днес договор с ПФК \"Левски\", като контрактът на десния бек е за период от 3 години. Това съобщиха от клуба Футболистът, който може да играе и като крило, започва кариерата си в \"Любимец\", след което преминава през \"Хасково\", \"Дунав\", \"Поморие\" и \"Арда\", от където идва в \"Левски\". Лозев бе повикан за пръв път в националния отбор на 8 октомври 2019 г.  ПФК \"Левски\" приветства с „добре дошъл“ Деян Лозев и му пожелава здраве и много успехи със синята фланелка!", "date": "2019.12.23", "title": "Деян Лозев подписа договор с \"Левски\""}
{"url": "https://clubz.bg/92163-germanski_milioner_tyrsi_hora_koito_da_jiveqt_v_raj_v_nova_zelandiq", "text": "Германски мултимилионер търси \"приятни хора\" да живят с него в имението му в Нова Зеландия, в което има винарна, конюшна и гледки към морето. Той описва собствеността си като \"рай\", пише \"Гардиън\". Карл Райпен е пуснал , че търси 10 души, с които да сподели живота си. Неговото имение \"Акавино\", което е разположено върху 550 акра, се намира на западния бряг на Северния остров. Оценено е на 5,6 млн. долара. \"Те могат да живеят в къщи по двама и да ползват красивата винарна за вечери и обществени прояви. Ако с интересувате да живеете заедно с група интересни хора, това може да е нов живот за вас\", се казва в рекламата. \"Можете да се наслаждавате на разходки, риболов, наблюдение на птици, плуване, практикуване на кану-каяк и да се радвате на красиви животни\", пише още там. Райпен казва, че могат да кандидатстват пълнолетни хора до 70 г., които могат да доведат в имението и собствените си коне. Според местния вестник \"Таранаки дейли нюз\" той е натрупал богатството си като е продавал консервирано студено кафе и има устойчиви бизнес интереси в и извън Нова Зеландия. Имението му е придобито преди правителството на Джасинда Ардерн да приеме забрана чужденци да купуват имоти в Нова Зеландия. Имотът се намира на 90 минути от по-голям град и е разположено между Тасманийско море и река Акавино.", "date": "2019.12.23", "title": "Германски милионер търси хора, които да живеят в \"рай\" в Нова Зеландия"}
{"url": "https://clubz.bg/92164-vodata_poskypva_v_cqlata_strana", "text": "Водата ще поскъпне в почти цялата страна от 1 януари. Това стана ясно след закрито заседание на КЕВР, на което беше взето окончателно решение за цените, влизащи в сила след седмица. С решението са коригирани цени на ВиК услугите на операторите в 24 области на страната, като актуализираните цени на ВиК услугите влизат в сила от 1 януари 2020 г. От следващата година столичани за кубик вода ще плащат по 2,76 лева, което представлява увеличение със 7 на сто. Най-голямо е увеличението в Кърджали - с 9,7% до 2,61 лева за кубик, а най-малко е повишението в Пловдив - с 0,5% до 2,22 лв. за един кубик вода. Шумен остава сред градовете с най-скъпа цена на водата. Досега за кубик вода шуменци плащаха по 3,40 лв., като от следващата година ще струва 3,54 лв. Във Варна водата от 1-ви януари 2020 година ще струва 3,21 лв., в Русе – 3,15 лв., в Бургас – 3,08 лв., в Ямбол – 3,03 лв., във Враца – 3,27 лв., в Добрич – 3,45 лв., във Видин – 2,54 лв., в Габрово – 2,71 лв., в Плевен – 2,88 лв., в Благоевград – 2,35 лв., в Стара Загора – 3,01 лв., в Ловеч – 3,16 лв.. Перничани също ще плащат по-скъпа вода въпреки водния режим в града - по 2,42 лева за кубик вода (повишение с 3,7%). Намаление на цената на водата ще има само в Разград - понижение с 5% до 3,67 лв. за един кубик. Междувременно стана ясно, че Комисията за енергийно и водно регулиране (КЕВР) започва извънредна проверка в \"Топлофикация – Велико Търново\" АД заради проблемите с топлоснабдяването в града през декември. Председателят на КЕВР доц. Иван Иванов е изпратил писмо с искане за предоставяне на информация за причините за нарушеното топлоснабдяване и за предприетите от дружеството мерки за възстановяване на предоставяната услуга. На топлофикационното дружество ще бъде извършена извънредна проверка с цел установяване на причините за проблемите с топлоснабдяването, както и за предприетите мерки. След приключване на проверката КЕВР ще изготви доклад за резултатите от нея, които ще бъдат публично обявени.", "date": "2019.12.23", "title": "Водата поскъпва в цялата страна"}
{"url": "https://clubz.bg/92135-futbolna_angliq_se_trese_ot_rasistki_skandal_nasred_london", "text": "Асоциацията на професионалните футболисти в Англия призова с обръщение британското правителство да вземе мерки срещу неспирните прояви на расизъм във футбола в страната. Апелът е към всички институции, които могат да повлияят. Повод е снощният мач от Висшата лига \"Тотнъм\" - \"Челси\" (0:2), прекъснат заради оплакване на Антонио Рюдигер от тима на гостите, че е чул маймунски звуци.  В 60-ата минута Хюн Мин Сон от \"шпорите\" влезе грубо в краката на Рюдигер и след разглеждане на ВАР съдията Антъни Тейлър вдигна червен картон на корееца. Това провокира гняв и непристойно поведение от страна на феновете на домакините. Рюдигер се обърна към капитана си Сесар Аспиликуета и към Тейлър, който спря за кратко срещата. В колоните на стадиона прозвуча призив, че проявите на расизъм са в ущърб на играта. До края на мача той се чу още два пъти. \"Тотнъм\" обяви, че разследва инцидентите и ще вземе най-строги мерки. Стадион \"Тотнъм Хотспър\", един от най-модерните в света, разполага с най-добрите камери за охранителни цели и днес на тях ще се преглеждат кадри с подозрителни зрители. \"Шпорите\" ще си сътрудничат с \"Челси\", за да бъде разплетен случая, се казва още в декларацията на клуба от Северен Лондон. Антонио Рюдигер написа в туитър, че не иска да вини \"Тотнъм\" и феновете му заради \"няколко идиота\", и запита риторично кога ще спре расизмът във футбола. Това е поне третият случай през тази година във Висшата лига. Към тях се прибавят и проявите на черногорски и български запалянковци на квалификациите за Евро 2020. Имаше ли расизъм на мача България - Англия (СНИМКИ) \"Челси\" все пак си тръгна доволен от арената на съперника си, а Франк Лампард взе връх над един от учителите си в треньорството Жозе Моуриньо още в първата им битка. Вилиан вкара и двата гола - в 12-ата и 45-ата от дузпа, отсъдена отново след намеса на ВАР. Последният \"Уотфорд\" пък наненесе поредно унижение на \"Манчестър Юнайтед\" - също 2:0. Почина Мартин Питърс, световен шампион с Англия В класирането \"Челси\" запази четвъртото място с 32 точки, \"Тотнъм\" и \"Юнайтед\" са съответно седми и осми.   Почина Мартин Питърс, световен шампион с Англия", "date": "2019.12.23", "title": "Футболна Англия се тресе от расистки скандал насред Лондон"}
{"url": "https://clubz.bg/92148-borisov_regionite_sa_v_rastej_kmetovete_iskat_oshte_zavodite_rabotqt", "text": "От папата до Белия дом най-важните хора в света дадоха оценка за България. Това каза пред журналисти премиерът Бойко Борисов по време на инспекция на ремонта третокласния път Михалково-Девин-Стойките за Смолян, цитиран от \"Фокус\". Министър-председателят посочи, че страната ни изпраща много успешна година с голям ръст на икономиката, стабилни финанси и повишение на доходите. Във връзка с ремонта на пътя Михалково-Девин-Стойки за Смолян той отбеляза, че преди пътната инфраструктура е била тясна, а сега вече е по-удобна за използване. И допълни:", "date": "2019.12.23", "title": "Борисов: Регионите са в растеж, кметовете искат още, заводите работят"}
{"url": "https://clubz.bg/92141-klyuchov_podizpylnitel_na_severen_potok_2_sprq_rabota", "text": "Въпреки обещанията на Русия и Германия, че ще завършат свързващия ги пряко подводен балтийски газопровод \"Северен поток-2\", работата по него може да закъснее неопределено, предава днес руския делови уебсайт РБК. Според него швейцарската компания Allseas, която полага тръбите, е изтеглила кораба си от строежа, след като Сенатът на САЩ одобри санкции срещу компаниите, участващи в изграждането на \"Северен поток-2\" и на\"Турски поток\". Германия ще довърши \"Северен поток-2\" въпреки US санкциите Тръмп подписа закона със санкции срещу \"Северен поток 2\" Тръмп подписа закона със санкции срещу \"Северен поток 2\"", "date": "2019.12.23", "title": "Ключов подизпълнител на \"Северен поток-2-\" спря работа"}
{"url": "https://clubz.bg/92144-sauditska_arabiq_pet_smyrtni_prisydi_za_ubijstvoto_na_kashogi", "text": "Саудитски прокуор каза днес, че петима души са осъдени на смърт и още трима - на различни срокове затвор от общо 24 години за убийството на саудитския журналист Джамал Кашоги в Истанбул през октомври миналата година, предаде Ройтерс. Кашоги живееше в САЩ и критикуваше саудитския престолонаследник Мохамед бин Салман, фактически владетел на кралството. За последно беше видян в саудитското консулство в Истанбул на 2 октомври 2018 г., където трябваше да получи документи преди сватбата си. Съобщава се, че тялото му е разчленено и извадено от сградата, а останките му не са намерени, припомни агенцията. Убийството предизвика възмущение по целия свят и навреди на имиджа на престолонаследника. ЦРУ и някои западни правителства заявиха, че смятат, че принц Мохамед е поръчал убийството, но саудитските представители твърдят, че той няма роля. Единадесет саудитски заподозрени са били изправени пред съд заради смъртта на Кашоги в тайни производства в Рияд. Саудитският прокурор Шалаан ал Шалаан, четейки предварителната присъда в процеса, каза също, че Сауд ал Кахтани, бивш високопоставен саудитски кралски съветник, е бил разследван, но не е повдигнато обвинение и е освободен. При разследването на убийството 21 са арестувани, а 10 са били поканени за разпит без арест, каза Шалаан. Наказателният съд на Рияд постанови смъртното наказание на пет лица, чиито имена все още не са обявени,  . Тримата осъдени на затвор получиха различни присъди  . Шалаан добави, че разследванията доказват, че няма „предшестваща вражда“ между осъдените и Хашоги. Присъдите все още могат да бъдат обжалвани. Миналия ноември саудитският прокурор заяви, че Сауд ал Кахтани, бивш високопоставен саудитски кралски съветник, е обсъждал дейностите на Кашоги, преди да влезе в консулството на Саудитска Република с екипа, който по-късно го е убил. Прокурорът заяви, че Кахтани е действал в координация със заместник-началника на разузнаването Ахмед ал-Асири, който каза, че е наредил репатрирането на Кашоги от Турция и че водещият преговарящ на място е решил да го убие. И двамата мъже бяха уволнени от постовете си, но докато Асири беше подведен под съдебна отговорност, с Кахтани това не стана. В понеделник Шалаан заяви, че Асири е освободена поради недостатъчни доказателства, а Кахтани е бил разследван, но не е повдигнато обвинение и е бил освободен.", "date": "2019.12.23", "title": "Саудитска Арабия: Пет смъртни присъди за убийството на Кашоги"}
{"url": "https://clubz.bg/92165-es_osydi_otkrivaneto_na_krimskiq_jelezopyten_most", "text": "Европейският съюз осъди откриването днес на Кримския железопътен мост като \"поредно погазване на суверенитета и териториалната цялост на Украйна от Русия\", предаде Франс прес, цитирана от БТА. Руският президент откри тържествено железопътното движение по Кримския мост, който свързва град Керч на Кримския полуостров с континенталния град Таман. Путин беше в локомотива редом с машиниста при първото преминаване по жп трасето на 19-километровия мост - най-дългият в Европа. Паралелен мост, предназначен за автомобилно движение, беше открит през май 2018 г.", "date": "2019.12.23", "title": "ЕС осъди откриването на Кримския железопътен мост"}
{"url": "https://clubz.bg/92155-lideryt_na_zelenite_v_germaniq_trqbva_da_izvadim_decata_ot_lagerite", "text": "Германия трябва незабавно да приеме децата от препълнените бежански лагери в Гърция, тъй като условията там са нечовешки за тях. Това призова лидерът на зелените в Германия Роберт Хабек. 4000 деца живеят на палатки в лагерите на няколко острова в Гърция, страдат от недохранване и болести, не ходят на училище и са изложени на ежедневно насилие. Консервативният ХДС и либералната Свободнодемократическа партия се противопоставиха на апела му. „На тези деца може и трябва да им се помогне незабавно, но на място. Не разбирам защо гръцките и европейските власти са безсилни да направят това“, заяви министърът на развитието Герд Мюлер. Хабек настоя тези 4000 деца да бъдат извадени от лагера и докарани в Германия дори и без европейски консенсус. „Хуманността ни задължава да помогнем веднага“, заяви той в интервю за „Франкфуртер Алгемайне Зонтагсцайтунтг“. Вътрешното министерство на Германия обаче отхвърли идеята за самостоятелни действия на страната по този въпрос с аргумента, че тогава другите членки на ЕС ще избягат от своята отговорност по темата. „Не обмисляме национално решение на тази криза, трябва да се търси европейско такова“, коментира държавният секретар в МВР в Берлин Хелмут Тайхман. Според него такова ще има идната година. ХДС пък предупреждава, че взимането на децата от лагерите ще предизвика нова бежанска вълна към Германия. Единствено социалдемократите подкрепиха Хабек. Вътрешният министър на Долна Саксония Писториус коментира: „Когато всички чакат някой да направи нещо, накрая никой нищо не прави!“ Социалдемократите призоваха да се помогне поне на децата без родители и придружители. Църквата също подкрепи идеята. „4000 деца по никакъв начин не могат да затруднят страна като Германия, да не говорим пък за цялата европейска общност. Да ги спасим е християнски дълг“, заявиха представители на дяконията. В лагерите за бежанци на островите в Гърция в момента са приютени 40 000 души, макар гърците да има място и възможност само за 7500. Ситуацията излиза от контрол през последните седмици и хуманитарните организации предупреждават, че условията на живот на тези хора са драматично тежки. Освен това Гърция очаква още близо 100 000 души от бежански лагери от Турция да пристигнат в бежанските лагери в Гърция. Турският президент Ердоган също предупреди, че заради въздушните атаки в Северна Сирия близо 80 000 души бягат към Турция. „Последствията от това ще бъдат усетени от всички европейци, не само от Гърция и Турция“, заяви той.  ", "date": "2019.12.23", "title": "Лидерът на зелените в Германия: Трябва да извадим децата от лагерите"}
{"url": "https://clubz.bg/92146-stoltenberg_evropa_ne_moje_da_razchita_na_frenskite_qdreni_oryjiq", "text": "Гаранциите за ядрена сигурност, която САЩ дават на Европа, не могат да бъдат заместени от френските ядрени оръжия, смята генералният секретар на НАТО Йенс Столтенберг, предаде ДПА, цитирана от БТА. \n\tФренският президент Еманюел Макрон предизвика миналия месец дебат в НАТО с коментарите си за \"мозъчната смърт\" на алианса. Заради последните събития в Сирия Макрон постави въпроса дали може да се разчита, че САЩ ще дойдат на помощ, ако Европа бъде подложена на нападение, и заяви, че континентът трябва да подобри собствените си отбранителни възможности. Според Столтенберг обаче френските ядрени оръжия не са реална алтернатива. Франция не предоставя оръжията си за използване от НАТО и е единственият член на алианса, който не участва в групата за ядрено планиране. Дебатът, предизвикан от забележките на Макрон, не е отслабил НАТО, добави Столтенберг, подчертавайки, че  \n\tГенералният секретар на НАТО заяви, че е готов да се срещне с руския президент Владимир Путин,  . Столтенберг подчерта значението на диалога в тези \"трудни\" според него отношения. \n\tВръзките между НАТО и Москва се обтегнаха след анексирането на украинския полуостров Крим от страна на Русия и последвалата руска подкрепа за сепаратистите в Източна Украйна. Други проблеми също оказаха негативно отражение, включително прекратяването на Договора за ликвидиране на ракетите със среден и по-малък обсег. Русия е нашият най-голям съсед и трябва да се стреми към по-добри отношения с Русия, подчерта Столтенберг.", "date": "2019.12.23", "title": "Столтенберг: Европа не може да разчита на френските ядрени оръжия"}
{"url": "https://clubz.bg/92140-rojdestvoto_na_banksi_s_dupka_ot_kurshum", "text": "Най-новата творба на Банкси – интерпретация на сцената с раждането на Исус – бе показана в хотел във Витлеем. Наречено \"Витлеемската следа\" (The Scar of Bethlehem), произведението изобразява Мария, Йосиф и Младенеца, но над неговата люлка не свети Витлеемската звезда, а има дупка от куршум. Хотелът, в който е разположена \"Витлеемската следа\", отваря врати преди две години и е пълен с изкуството на уличния артист, тъй като той помага за дизайна на интериора. Познат е по света с \"най-грозната гледка в света\" – към стената между Витлеем и Йерусалим. Стената между Витлеем и Йерусалим започва да се издига през 2002 г. по предложение на израелското правителство. Създадена е от бетон и желязна ограда на места – израелците смятат, че тази преграда ги предпазва от нападения, но палестинците твърдят, че се чувстват отделени от Йерусалим. Най-интересната стая във въпросния хотел е \"Стаята на Банкси\", или стая номер 3. Там посетителите спят на огромно легло, разположено под графит на палестинец и израелец, заети с борба с възглавници.", "date": "2019.12.23", "title": "Рождеството на Банкси с дупка от куршум"}
{"url": "https://clubz.bg/92143-valeri_todorov_otstranqvaneto_mi_ot_konkursa_v_bnr_e_tendenciozno", "text": "ДО ПРЕДСЕДАТЕЛЯ НА НАРОДНОТО СЪБРАНИЕ  Г-ЖА  ЦВЕТА  КАРАЯНЧЕВА ДО ПРЕЗИДЕНТА НА РЕПУБЛИКА БЪЛГАРИЯ  Г-Н РУМЕН РАДЕВ ДО МИНИСТЪР-ПРЕДСЕДАТЕЛЯ Г-Н БОЙКО БОРИСОВ ДО  ПРЕДСЕДАТЕЛЯ  НА КОМИСИЯТА ПО КУЛТУРАТА И МЕДИИТЕ Г-Н ВЕЖДИ РАШИДОВ ДО ПРЕДСЕДАТЕЛЯ  НА СЪВЕТА ЗА ЕЛЕКТРОННИ МЕДИИ Г-ЖА СОФИЯ ВЛАДИМИРОВА   ОБРЪЩЕНИЕ НА ВАЛЕРИ ТОДОРОВ ВЪВ ВРЪЗКА С КОНКУРСА ЗА ГЕНЕРАЛЕН ДИРЕКТОР НА БНР   УВАЖАЕМА Г-ЖО КАРАЯНЧЕВА,   УВАЖАЕМИ Г-Н РАДЕВ,  УВАЖАЕМИ Г-Н БОРИСОВ, УВАЖАЕМИ Г-Н РАШИДОВ, УВАЖАЕМА Г-ЖА ВЛАДИМИРОВА, Уважаеми колеги и приятели, Във връзка с изявление на г-жа Ивелина Димитрова, председател  на техническата комисия на Съвета за електронни медии по избора на генерален директор на БНР, направено  на 20. 12. 2019 г., в което се  твърди че не отговарям на условията за участие в конкурса за генерален директор на БНР, тъй като не съм закрил участието си във фирма, съм длъжен да заявя следното: В предоставен от мен нотариално заверен акт в СЕМ е видно, че още на 02.12. 2019 г. с решение на Общото събрание и нотариално заверен договор, съм прехвърлил управлението на фирмата и дружествените дялове на друго лице. Актът влиза в сила от момента на подписването му. Вписването в Агенцията е последващ акт, който може по различни обстоятелства да бъде забавен във времето и е независещо от мен обстоятелство. Но, въпреки това, вписването е станало часове след внасянето на документите ми за конкурса за генерален директор на БНР на 5.12. 2019 г.. Освен това, чл. 59 т. 2 от Закона за радиото и телевизията не посочва вписването в Търговския регистър като изискване и доказателство (прилагам цитат от ЗРТ по-долу). Смятам, че отстраняването ми от конкурса  е  тенденциозен акт и израз на недобра практика, пореден тревожен знак за състоянието на медийната среда и медийната регулация у нас. Въпросът е дали поради недостатъчна некомпенетност или със съзнателна умисъл СЕМ ме отстранява от конкурса и каква е целта на това действие. Ще напомня, че неведнъж без сериозни мотиви са отлагани или променяни сроковете за повеждане на конкурсите за генерални директори. Мога да дам само пример как в течение на 24 часа СЕМ обяви и отмени конкурса за генерален директор на БНТ. Регулаторът избра през 2013 г. генерален директор на БНТ, въпреки доказаното съдебно вписване за дружествено участие в управлението на фирма. На 23.08. 2017 г. СЕМ  избра генерален директор на БНТ въпреки  наличието на заведено съдебно дело срещу него. Подобна „прецизност“ сега  хвърля петно не само върху конкурса, но и върху медийната регулация и медийната практика. Призовавам СЕМ да преразгледа решението на Техническата комисия и да го свери с опитни юристи. Поредицата скандали с избора на генерални директори на БНР и БНТ доказват тази небходимост. Доверието към СЕМ е достатъчно разколебано и е в критична точка. Призовавам и Комисията по културата и медиите, както и Министерството на културата да вземат отношения по този случай преди да бъде отнесен към европейските институции.  През годините, когато управлявах БНР (2007 – 2013 г.), съвпаднали с тежката икономическа криза, БНР отбеляза високо и устойчиво развитие. Програмите достигнаха рекордни рейтинги и обхват на аудиторията. Извършени бяха първите експериментални цифрови излъчвания. Създадена  бе  уникалната хибридна интернет радиоплатформа БИНАР. Открити бяха три нови регионални радиостанции на БНР. Безпрецедентно развитие получи предавателната мрежа на БНР. Извършена беше техническа и технологична замяна и дигитализация  на ефирните студиа и на продуцентски студиа във всички програми. Открити бяха нови продуцентски центрове, изложбени зали. БНР се превърна в най-големият медиен партньор. Всичко това в рамките на отпуснатия бюджет. Плановете за приходите бяха преизпълнявани. Нито веднъж в рамките на медията не е възниквал проблем със свободата на словото и етичните стандарти.  Поставям въпроса дали не е време радикално да се преразгледа дейността и работата на СЕМ, като членовете на медийния регулатор бъдат избирани чрез  конкурс, да се вкара обществена квота в обществения регулатор, да се извършва регламентираната в ЗРТ ротация на членовете, за да се преодолеят зависимостите в него, а също така да се въведе обществен надзор в медийния регулатор чрез Обществен съвет на електронните медии, предлаган от мен по-рано през годините. Също така да се премахнат редица проблемни клаузи в ЗРТ, включително изискването за оттегляне на кандидатите от управлението на дружества преди участието им в конкурсите за генерални директори и  издигането им за членове на управителните съвети на БНР и БНТ, непризнаването на трудов стаж по време на мандатите им и др. Ще чакаме ли да заемем следващото непрестижно място в индекса за медийните свободи? ВАЛЕРИ ТОДОРОВ, професия журналист Цитат от медиите \"От работата на техническата комисия е установено, че към 5 декември 2019 г. кандидатът е бил вписан като управител и съдружник в търговско дружество. Лицето е заличено в тези му качества едва на 6 декември 2019 г.\" Цитат от Закона за радиото и телевизията Чл. 59 т. 2 от ЗРТ: Не могат да бъдат членове на управителен съвет на БНР, съответно на БНТ еднолични търговци, собственици, съдружници, управители, прокуристи или членове на ръководни и контролни органи на търговски дружества и кооперации.", "date": "2019.12.23", "title": "Валери Тодоров: Отстраняването ми от конкурса в БНР е тенденциозно"}
{"url": "https://clubz.bg/92137-ako_djonsyn_moje_da_specheli_togava_i_donald_trymp_moje", "text": "Телефонният разговор на президента на САЩ Доналд Тръмп с украинския лидер Володимир Зеленски, в основата на процедурата по импийчмънт срещу американския държавен глава, продължава да е център на внимание за западните медии и след гласуването в долната камара на Конгреса във Вашингтон, съобщава БТА. Помощта за Украйна е била блокирана почти веднага след телефонния разговор на Тръмп със Зеленски, показват електронни писма, цитирани от лондонския в. \"Гардиън\". Докато републиканците и демократите продължават да се карат за условията, по които да протече процесът за импийчмънт на президента в Сената, станали известни сега електронни писма на правителството показват, че на служители в Белия дом са били нужни само около 90 минути след злополучния юлски телефонен разговор на Тръмп със Зеленски, за да разпоредят на Пентагона да замрази военното финансиране за Украйна. Кореспонденцията, публикувана от Центъра за обществена почтеност, изглежда показва, че назначените от Тръмп служители са действали бързо и задкулисно след разговора, за да блокират помощта за Киев от Пентагона, пише \"Гардиън\". Същата тема е водеща и за американския в. \"Вашингтон пост\". Изданието посочва, че високопоставеният служител Майкъл Дъфи, разпоредил спирането на помощта, е от бюджетния отдел на Белия дом. На 25 юли той изпратил имейл на служители в министерството на отбраната. След изумителната победа на торите, повишавам шансовете на Доналд Тръмп за преизбиране от \"слаби\" на \"силни\", подчертава авторът Тим Станли. Брекзит и Тръмп танцуват менует. Изненадващата победа за Брекзит през 2016 г. направи избирането на Тръмп да изглежда възможно; новото мнозинство на Борис Джонсън, изградено върху лозунга \"Да осъществим Брекзит\", предполага, че Тръмп ще победи демократите догодина. Защо? Защото силите, които участват в това, са много сходни, смята Станли. Влиятелният американски всекидневник \"Ню Йорк таймс\" прави сравнение между ситуацията около импийчмънта на президента Ричард Никсън и тази при Тръмп. Изданието изтъква, че навремето Никсън не е разполагал с почти никакви средства да се противопостави на медиите, бил е убеден, че \"Ню Йорк таймс\" и \"Вашингтон пост\" са го взели на мушка и не е имало как да огласява своята гледа точка. Сега обаче, медиите са фрагментирани, посочва \"Ню Йорк таймс\", а има и десни медии, които непрекъснато осигуряват добронамерени към Тръмп мнения и материали, отклоняващи вниманието от фактите около импийъчмънта. През 1974 г. 69 процента от американците са имали доверие на медиите, които съобщавали новините \"цялостно, точно и честно\", според Галъп. Днес броят на тези, които се доверяват на медиите, е 41 на сто, като само 15 процента от тях са републиканци. Бившият адвокат на Никсън Джон Дийн смята, че е било по-вероятно шефът му да оцелее, ако тогава беше имало \"Фокс нюз\" - единствената медия, за която повечето републиканци казват, че й имат доверие. Тръмп разполага и с \"Туитър\", за да пуска новини и да достига пряко до електората си, изтъква \"Ню Йорк таймс\".", "date": "2019.12.23", "title": "\"Ако Джонсън може да спечели, тогава и Доналд Тръмп може\""}
{"url": "https://clubz.bg/92138-lacio_bi_yuventus_i_specheli_superkupata_na_italiq", "text": "\"Лацио\" спечели за пети път в историята Суперкупата на Италия. В мача за трофея, игран на пълния стадион \"Крал Сауд\" в Рияд, Саудитска Арабия, \"лациалите\" биха шампиона \"Ювентус\" с 3:1. Луис Алберто откри в 16-ата минута, а в 45-ата Пауло Дибала изравни. Сенад Лулич отново изведе напред римските \"орли\" в 73-тата, а в добавеното време Данило Каталди от пряк свободен удар направи 3:1. За нарушението Родриго Бантанкур получи втори жълт и червен картон, така Юве доигра срещата с човек по-малко. \"Лацио\" спечели напълно заслужено, като успя да неутрализира нападението на торинци с Кристиано Роналдо, Пауло Дибала и Гонсало Игуаин. \"Лацио\" вдигна купата на Италия след голове в края Любопитно е, че това е втора победа на столичния отбор над \"Ювентус\" със същия резултат този месец. Така Маурицио Сари допусна и втората си загуба начело на \"Старата госпожа\" от Симоне Индзаги. \"Лацио\" се изравни с \"Интер\" - по пет Суперкупи. \"Милан\" е втори със седем, а \"Ювентус\" има осем.", "date": "2019.12.23", "title": "\"Лацио\" би \"Ювентус\" и спечели Суперкупата на Италия"}
{"url": "https://clubz.bg/92139-andrej_rajchev_gerb_prevze_sds_cvetanov_dyrji_detonatora", "text": "Това заяви социологът Андрей Райчев пред бТВ. И допълни: На въпрос дали Цветанов ще направи свой политически проект Райчев уточни, че Цветанов държи детонатора, но не го пуска в действие. Според социолога друг успех за премиера Бойко Борисов е, че е успял да преформулира отношенията със САЩ. Райчев коментира, че лидерът Корнелия Нинова управлява така сякаш БСП е нова партия, което не е правилно. Той обаче прогнозира победа за Нинова на предстоящите през пролетта на 2020 г. избори за нов председател на БСП. За ДПС той каза:", "date": "2019.12.23", "title": "Андрей Райчев: ГЕРБ превзе СДС, Цветанов държи детонатора"}
{"url": "https://clubz.bg/92132-kitaj_namalqva_mitata_vyrhu_850_vida_stoki", "text": "Китай ще намали от 1 януари 2020 г. митата върху повече от 850 вида вносни стоки, включително замразено свинско и замразено авокадо, съобщи Ройтерс, цитирана от БТА, като се позовава на изявление на китайското финансово министерство. От 1 юли 2020 г. ще бъдат допълнително намалени и митата върху някои продукти от областта на информационните технологии. В съобщение на комисията по митническата и данъчната политика на Държавния съвет на КНР, цитирано от ТАСС, се посочва, че подобни мерки се вземат с цел удовлетворяване на растящото търсене от китайските потребители на чуждестранна продукция. Според данните, публикувани на сайта на финансовото министерство, ще бъдат намалени митата върху редица продоволствени стоки, продукти на химическата промишленост и нефтопродукти, включително керосин /от 9 на 0 процента/ и дизелово гориво /от 6 на 1 процент/, дрехи и килими /от 6 на 5 процента/, промишлено, телевизионно и специализирано оборудване, оптични прибори, някои видове трактори и електрогенератори. През следващата година китайските власти ще намалят допълнително митата на стоки от 23 страни, с които са постигнати споразумения за премахване на взаимните търговски ограничения. Сред тях са Австралия, Грузия, Коста Рика, Нова Зеландия, Пакистан, Перу, Република Корея, Сингапур, Швейцария и Чили, както и държавите от азиатско-тихоокеанския регион, се казва в съобщението на финансовото министерство.", "date": "2019.12.23", "title": "Китай намалява митата върху 850 вида стоки"}
{"url": "https://clubz.bg/92131-germaniq_shte_dovyrshi_severen_potok_2_vypreki_us_sankciite", "text": "Германското правителство \"твърдо разчита\", че проектът \"Северен поток-2\" ще бъде довършен въпреки американските санкции, съобщи днес в. \"Зюддойче цайтунг\", позовавайки се на източници в кабинета в Берлин, предаде ТАСС, цитирана от БТА. Сенатът на Конгреса на САЩ одобри във вторник законопроекта за бюджета за отбрана за финансовата 2020 година, която започна на 1 октомври. Той задължава администрацията да наложи санкции срещу руските газопроводи \"Северен поток-2\" и \"Турски поток\". На 11 декември документът бе гласуван от Камарата на представителите, а в петък го подписа президентът Доналд Тръмп и той влезе в сила. На този фон в събота шейцарската фирма \"Олсийз\" (Allseas), която е подизпълнител на проекта \"Северен поток-2\", обяви, че временно спира работа по газопровода, докато не получи разяснения във връзка със санкциите, наложени от САЩ. В същото време правителството на Германия определи санкциите срещу двата газопровода като намеса в европейските работи. Американските санкции срещу тръбопровода \"Северен поток 2\" и опита на правителството в Берлин да предотврати влизането им в сила, са сред темите на германския таблоид \"Билд\". Вестникът пише, като се позовава на писмо на външното ведомство в Берлин до правителството на САЩ, че до последния момент германското правителство се е опитвало да спре влизането в сила на американските санкции срещу \"Северен поток 2\". Писмото е било изпратено часове преди подписването в петък от американския президент Доналд Тръмп на военния бюджет за следващата финансова година. Този бюджет предвижда въвеждане на санкции срещу руските газопроводи \"Северен поток 2\" и \"Турски поток\". В документа на Берлин се казва, че тези мерки са нецелесъобразни. \"Билд\" посочва, въз основа на информация от източник, запознат със ситуацията около преговорите между Москва и Киев, че санкциите на САЩ \"са оставили Украйна в много по-изгодна позиция спрямо Русия\" и че готовността на \"Газпром\" да изплати 2,9 милиарда долара съгласно решение на Стокхолмския арбитражен съд била обвързана именно с въвеждането от Вашингтон на ограничителни мерки срещу \"Северен поток 2\". \"Без санкциите (\"Газпром\") никога нямаше да се съгласи да изпълни присъдата\", е казал източникът на в. \"Билд\".", "date": "2019.12.23", "title": "Германия ще довърши \"Северен поток-2\" въпреки US санкциите"}
{"url": "https://clubz.bg/92133-studeno_na_koleda_toplo_na_nova_godina", "text": "Днес в западната половина на страната температурите ще са между 7 и 10 градуса. На изток ще е малко по-топло – до към 13-15 градуса. Ще вали слаб дъжд почти в цялата страна. Вятърът ще е студен северозападен със скорост около и над 50 километра в час. Най-силни пориви се очакват около обяд в Северозападна България, а малко по-късно и на изток. В планините днес ще има валежи от сняг над 1500 метра. Температурите ще паднат и по високите места термометрите ще се ориентират около нулата, в ниското - до към 5-6 градуса. Вятърът по високите части ще е особено силен и опасен, със скорост на поривите около и над 100 километра в час. По Коледа ще има силен студен вятър, със скорост на поривите около и над 100 километра в час. Сняг ще падне в планините и по високите полета на Западна България. Към края на седмицата отново ще превали сняг, включително в Предбалкана и София. Около Нова година температурите отново ще тръгнат нагоре. На 31 декември и на 1 януари в някои части на страната през деня термометрите ще показват стойности между 12 и 15 градуса.", "date": "2019.12.23", "title": "Студено на Коледа, топло на Нова Година"}
{"url": "https://clubz.bg/92136-ahmed_dogan_nedovolen_zaradi_slabite_rezultati_na_dps", "text": "Почетният председател на ДПС Ахмед Доган е бил доста критичен към своите извън традиционната реч, която официално беше разпространена. Това лаза пред бТВ журналистът Илхан Андай. Според него Доган е критикувал партийния елит заради незадоволителните резултати и на евроизборите, и на местните. ДПС имат около 300 хил. гласа, но целта, поставена от Доган е, 430 хил. гласа. Това щяло да им осигури влизане през парадния вход в управлението на държавата. Ако волята за власт надделее, предсрочните избори са възможни Андай припомни, че ДОСТ, която бе доста сериозен конкурент на ДПС след създаването си, вече е в доста по-слаба позиция. И въпреки това гласовете за ДПС не се увеличават. Според Андай в ДПС са притеснени от информация, че в анти-ДПС блокът вече се включват всички партии и умуват се как да се елминира движението.", "date": "2019.12.23", "title": "Ахмед Доган недоволен заради слабите резултати на ДПС"}
{"url": "https://clubz.bg/91869-palmi_ranchev_masoviqt_chovek_u_nas_go_udrqt_s_chuk", "text": "В общата картина на младото поколение, родено малко преди или след промените през 89-та, дори когато е мътна и неясна, винаги има и ярки цветни петна. Някога всички млади българи се изявяваха в „една страна като човешка длан“, сега постиженията им се сравняват с най-високото световно ниво. Като пример ще спомена успехите на българските ученици в олимпиадите по математика. Или най-богатият българин, който не е местен олигарх, прахосващ готови пари, а управлява създадена от него и негов приятел фирма в САЩ. Примерите са десетки, и дори стотици по целия свят. В допълнение ще добавя, че ние за трийсет години нищо специално, българско, като запазена марка, не започнахме да произвеждаме. Никой не го иска. Амбициите на управляващите са в съвсем друга посока. Затова българските умове не остават в страната. И продължава да ни управлява най-ретроградната обществена прослойка набрала икономическа и институционална мощ на криминалната граница между така наречения социализъм и така наречената демокрация.  Не винаги следя книгите, за които се говори в момента. И не смятам, че е задължително. Когато изчезне шумът от възхита или неодобрение, естетическото наслаждение е значително по-независимо. За мене четенето е всекидневно занимание и списъкът на прочетените книги реално би станал доста дълъг. Ще спомена само „Четири сезона“ на Шандор Марай, „Емигрантите“ на В. Г. Зебалд, „4321 на Пол Остър, много поезия.    Ако се фокусираме в социалните мрежи, събирателния образ на българина има проблеми всеки ден. Вечно сме недоволни, хленчим, оплакваме се. Как започва денят излезем ли от къщи. Обикновено контейнерите с боклук са препълнени. В тях и наоколо има променливо число хора, които „работят“ или се „хранят“. Мнозина се колебаят колко време ги дели от тази съдба. Асфалтът е разровен или кърпен. Тогава се сещаш колко пари са откраднати, за да го разровят и закърпят отново. Отминаваш няколко просяка, на които не можеш да помогнеш, защото ти самия имаш нужда от помощ. Плащаш билета си за градския транспорт, изчисляваш за пореден път какъв процент от заплатата представлява пътуването ти до работа, отива и връщане, и настроението ти допълнително се разваля. Но да не продължавам в тази посока. Героите на новото време: нагаждачи,  подмазвачи, специалисти по далаверите У нас нищо не зависи от масовия човек, и това непрекъснато му се натяква. Прилича на удари с чук, от които той става още по-малък. С помощта на силовите групировки му отнеха възможността да прояви инициатива и да управлява съдбата си. Постепенно изчезна вярата, че е възможно да се постигне каквото и да е чрез протести, лично недоволство или други бунтовни настроения. Затова българинът охка, хленчи, оплаква се шепнешком . Поведение на човек в перманентна криза, заради отнетата възможност сам да решава проблемите си. Закрепостен от силово наложените му обстоятелства, постоянно внушавана вина, и чувство за безсилие.  За съжаление в настоящето някогашните социалистически чудовища имат двойници на почти всички нива. И се усеща липсата на чисти хора. Живеем във феодален пост-социализъм с постоянно запушване на икономически и социални дупки. Хората около държавното кормило го въртят без идея накъде се движим с надежда, че след като сме в ЕС ще стигнем някъде, макар и последни. Отдавна е ясно, че трябва да излезем от омагьосания кръг, в който постоянно се мултиплицира една и съща отвратителна политическа върхушка  Ако става дума за представителна фотография, и фотографа, и фотографираните ми приличат на хора с ментални проблеми. Веднъж е снимано шосе или магистрала. И почти веднага отгоре снимката се оплесква с цената на всеки  километър, некачествените материали, всекидневните катастрофи… После виждаш щастливи физиономия и възхваляващи нещо си плакати. И всичко опушено  от комините бълващи изгорели отпадъци, болести и смърт за децата, и за всички българи. Или на авансцената са запечатани образите на блъскащи се с униформени костюмчета, които държат речи, искат думата и я отнемат на някого, кикотят се, лепят банкноти по челата на тези около тях, потупват се по раменете, подрусват патриотично задници и се поздравяват с поредната победа. Паноптикум от просветващи и изчезващи в зимния студ образи. И добре, че освен тази фотография всяко семейство се снима с децата си, елхата и уморения от дългият път дядо. И чувала му с подаръци. ", "date": "2019.12.23", "title": "Палми Ранчев: Масовият човек у нас го удрят с чук"}
