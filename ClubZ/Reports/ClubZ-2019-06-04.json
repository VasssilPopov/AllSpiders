{"url": "https://clubz.bg/83817-federer_specheli_klasika_s_vavrinka_sledva_nova_sreshtu_nadal_snimki", "text": "Феновете на тениса видяха днес истинска класика в изпълнение на швейцарците Роджър Федерер и Стан Вавринка на \"Ролан Гарос\". И ще гледат нова, още по-голяма - Маестрото срещу Рафаел Надал на полуфинал. Федерер надви своя сънародник в много оспорван и равностоен мач - 7:6(4), 4:6, 7:6(5), 6:4 в най-интересния четвъртфинал. Така той взе реванш за загубата си от Стан на същата фаза преди четири години. След това Роджър си даде почивка от Откритото първенство на Франция, а завръщането му тази година отново показва колко е голям. Федерер успя с тактика, по-здрави нерви и гениалност в определени моменти. Не, че такава липсваше и на Стан, който с играта си щеше да победи почти всеки друг съперник. В четвъртия сет мачът бе прекъснат заради буря над тенис комплекса, но бързо подновен. При рестарта рекордьорът по титли в Големия шлем беше по-свеж и с по-ясен план как да завърши мача победно. В същото време Рафа Надал просто мина през Кей Нишикори - също като природната стихия над френската столица - 6:1, 6:1, 6:3. Това е победа №91 за Матадора на клея в Париж. Следва полуфинал между Федерер и Надал, а двубоят е под номер 39 между двамата (23:15 за испанеца). За последно те играха един срещу друг на \"Ролан Гарос\" преди 8 години - победа за Рафа. Последният му успех над големия му съперник и приятел датира от 2014 г. в Австралия. Рафаел Надал е актуалният шампион във Франция и гони титла №12. Единственият триумф на Федерер край Айфеловата кула беше постигнат преди точно 10 години. Другите два четвъртфинала - Доминик Тийм - Карен Хачанов и Новак Джокович - Александър Зверев, са в сряда.", "date": "2019.06.04", "title": "Федерер спечели класика с Вавринка. Следва нова - срещу Надал (СНИМКИ)"}
{"url": "https://clubz.bg/83813-fifa_razsledva_vissh_nachalnik_za_korupciq_i_seksualen_tormoz", "text": "Скандалът с шефа на Африканската футболна конфедерация (КАФ) Ахмед Ахмед е напът да получи развитие по време на откриващия се в сряда, 5 юни, конгрес на ФИФА в Париж. Казусът върви вече от месеци, а в последните дни се разгоря отново - Ахмед е обвинен в корупция, злоупотреба с власт и сексуален тормоз, предават световните агенции. Босът е разследван от етичната комисия на ФИФА и при доказване на вина може да получи забрана да се занимава с футбол за определен период от време. Ахмед, който беше президент на футболната федерация на Мадагаскар, стана начело на КАФ през март 2017 г. на мястото на Иса Хаяту, който някога беше сред най-влиятелните босове във футбола. Тогава Ахмед Ахмед обеща много облаги и цялостна нова политика за най-голямата конфедерация като брой на нейните членове - 57. Че ще брани интересите им и увеличи приходите от тв права. На средата на първия мандат това не се случва, напротив, шефът може да се сбогува с позицията си. Да напуснеш ФИФА заради корупция. И да искаш пак да се върнеш Сигналите срещу Ахмед идват от бившия генерален секретар на КАФ, египтянина Амр Фахми. Той твърди, че мадагаскарецът е подкупил шефове на африкански футболни федерации с $20 000; отклонил е $830 000 по договор за оборудване на конфедерацията с френска фирма; похарчил е $400 000 за различни глезотии, като например за луксозни автомобили в Египет и Мадагаскар. Ахмед отрича всичко това. Четирима служители на КАФ, чиито имена не са обявени, са обвинили боса в сексуален тормоз. В последните месеци той е отстранил Фахми и го е заменил с мароканеца Муад Хаджи. За това решение най-малкото ще му се наложи да даде обяснение във ФИФА. Твърди, че е нарушил процедура с назначението на Хаджи, освен всичко останало, като опита да затвори устата на неговия предшественик. Показателно е, че президентът на ФИФА Джани Инфантино не присъства на жребия за Купата на африканските нации през април в Кайро. А беше потвърдил участие. Твърди се, че швейцарецът го е направил заради уволнението на Фахми.", "date": "2019.06.04", "title": "ФИФА разследва висш началник за корупция и сексуален тормоз"}
{"url": "https://clubz.bg/83810-real_madrid_dogovori_syrbin_za_60_miliona", "text": "\"Реал\" (Мадрид) официално обяви привличането на сръбския национал Лука Йович от \"Айнтрахт\" (Франкфурт). Това е първият голям трансфер на \"белите\" в този летен прозорец.  Договорената цена не се посочва официално, но според испански медии е в порядъка на 60 милиона евро. Йович, който е подписал договор за 6 години, беше набелязан за привличане на \"Сантяго Бернабеу\" още през зимата. Лука Йович е на 21 г. Той има четири мача за националния отбор на Сърбия. През миналия сезон отбеляза 27 гола в 48 мача за \"Айнтрахт\" във всички турнири. Любопитно е, че до април беше със статута на преотстъпен от \"Бенфика\" (две години). Тогава германският клуб го откупи за 7 милиона евро. Сега 30 процента от трансферната сума ще бъдат преведени на португалския гранд, посочва в. \"Марка\". В следващите дни се очаква \"Реал\" да финализира сделката и за Еден Азар от \"Челси\". \"Сините\" отхвърлиха първата официална оферта на стойност 100 милиона паунда.", "date": "2019.06.04", "title": "\"Реал\" (Мадрид) договори сърбин за 60 милиона"}
{"url": "https://clubz.bg/83812-i_fandykova_ne_haresa_chasti_ot_plana_za_borisova_gradina", "text": "Не само част от софиянци и опозиционните общински съветници, но и столичният кмет Йорданка Фандъкова не хареса част от предложенията за Подробен устройствен план (ПУП) на Борисова градина. Възраженията си Фандъкова реши да изрази посредством профила си във фейсбук, след новината за бъдещ студентски кампус в \"Студентски град\".  Както е известно, утре предстои обществено обсъждане на плана, който след четири години на изготвяне, съгласуване и пр., е пред финален етап на приемане. Въпреки обявленията на общината, че той е \"консервативен\" (по главния архитект Здравко Здравков), местни парламентаристи от ДСБ предупредиха за \"скрито застрояване\" и поставиха въпроси и с частната собственост в парка, с изсичането на дървета, с паркингите и с изграждането на нови алеи.  Главният архитект vs спортния министър: Вместо строежи в Борисовата дайте идеи И се обръща очевидно към десните в Столичния общински съвет, без да назовава имена: Министър vs Столичната община - иска строежи в Борисовата градина От изявлението на Фандъкова става ясно, че основните критики на общинските съветници, на които тя посвещава гореописаното изказване, всъщност съвпадат с нейните. Ето против какво се обявява столичният кмет: На 13-ата година Столична община пак се присети за къпалнята \"Мария Луиза\" Иначе Фандъкова анонсира финал на проекта за \"първия студентски кампус в Студентски град\". Което само по себе си е парадокс, тъй като студентското градче отдавна е просто квартал на София, в който има жилищни сгради, а не място с общежития за бъдещите висшисти. , похвали се Фандъкова.   Министър vs Столичната община - иска строежи в Борисовата градина На 13-ата година Столична община пак се присети за къпалнята \"Мария Луиза\"", "date": "2019.06.04", "title": "И Фандъкова не хареса части от плана за Борисова градина"}
{"url": "https://clubz.bg/83814-incidentyt_na_ploshtad_tqnanmyn_na_30_godini", "text": "С този куплет започва песента на алтернативната рок група System of a Down – „Hypnotize“. Един от основните ѝ мотиви е критиката на властта, която извършва насилие над обществото и след това всячески се опитва да го „хипнотизира”, да го накара да забрави, че е под контрол.  В едно от най-консервативните общества като китайското, което е попаднало и под политическия воал на червения абсолютизъм, трудно може да се очакват каквито и да било социални брожения. Въпреки това „децата на \"Тянанмън“ доказват, че гражданско общество е способно да възникне навсякъде – стотици хиляди китайски студенти излизат по улиците и площадите в големите градове на Китай от април до юни 1989 г. 30 години след клането на Тянанмън В края на краищата Пекин използва най-древният метод за усмиряване на общественото недоволство – подхода на тоягата. В ранните часове на 4 юни протестиращите на площад \"Тянанмън\" по безцеремонен и брутален начин са прогонени от армията, като стотици, а според други оценки и хиляди демонстранти са убити. Най-тежкият удар срещу зараждащото се гражданско общество в Китай обаче настъпва след това. Малка част от младото население днес е чувало за протестите и последвалите ги репресии на площад \"Тянанмън\".  Или както са по-известни в комунистическата държава – „Инцидентът на 4 юни“. Малко след смъртта на Мао на 9 септември 1976 г. са задържани основните лидери в Китайската комунистическа партия (ККП) и твърди последователи на маоизма – т.нар. „Банда на четиримата“. През октовмри същата година на власт идват „реформаторите“ под водачеството на Дън Сяопин. За да се възстанови страната от катастрофалните проекти на Мао „Големия скок“ и „Културната революция“ през следващите години китайската икономика е дълбоко преобразувана.  Приложени са елементи от западния капитализъм –  децентрализирането на селското стопанство, отварянето за чуждестранни инвестиции и други, като е съхранен здравият захват на партията върху държавата. Несъответствието с радикалните постулати на Мао са оправдани с обяснението, че Китай е в ранен стадий на развитието на комунистическото общество и че няма значение дали то ще бъде достигнато чрез механизмите на пазара, или чрез плановата икономика. Или с други думи: По данни на Световната банка БВП на Китай през 1978 г. е бил 149,541 милиарда долара, през 1995 г. – 734,548 милиарда долара, а през 2017 г. – 12,238 трилиона долара. Режимът не само оцелява – страната се превръща в основната заплаха пред еднополюсния свят на Америка след Студената война. През 80-те години обаче икономическите реформи срещат своите остри критици. Премахнат е контролът върху цената на продуктите, които изкуствено са държани на ниски нива от 50-те години. Още през 70-те години „реформаторите“ започват да инвестират средства в масовото образоване на населението, но новите частни компании предпочитат да назначават лица, близки до управляващия елит.  Освен от ширещата се корупция и непотизма по високите етажи, зараждащата се интелигенция е разочарована, защото икономическото либерализиране не довежда до политически реформи. Първите студенстки протести в Китай започват още през 1986 г. В средата на годината китайският професор по астрофизика от Пристънския университет Фан Личжи се завръща в страната си и започва да обикаля университетите. Там започва да настоява за реформиране на политическата власт, разделение на властите, увеличаване на човешките права и свободи и други. През декември 1986 г. студенти от поне 12 града, сред които Пекин и Шанхай, организират протести.  Записаните изказвания на Личжи и есетата му са разпространени в страната до степен, че провокират отговор от страна на Дън Сяопин. Лидерът на Китай обвинява Личжи, че е носител на западния начин на живот и мислене и  подкопава социализма в страната. Под ударите на ККП попада и главният секретар на партията – Ху Яобан, за това че не е бил достатъчно твърд срещу протестите. На 16 януари 1987 г. той е принуден да си подаде оставката. Яобан е възстановен като партиен функционер през октомври 1987 г. Със смъртта на Яобан на 15 април 1989 г. си отива един от най-влиятелните поддръжници в страната за либерални реформи, отявлен критик на маоизма и открит противник на чистките. Той се ползва с голяма обществена подкрепа и Пекин организира пищно погребение в негова чест. С него обаче не са погребани идеите за реформиране на държавата и през следващите два месеца ККП се изправя срещу най-голямото си предизвикателство от настъпването на комунистическия режим насам. Според американския социолог Крег Калхун много китайски студенти определят принудителната оставка на Яобан като основната причина за смъртта му. Това убеждение дава първоначален тласък на протестиращите, които започват да се събират на палаткови лагери в множество университети в страната.  Помните ли Тянанмън? Въпреки че по същество реформите, за които настояват студентите, са радикални, мнозинството от демонстрантите не вярват, че могат да свалят комунистическия режим, нито се надяват да го направят. Калхун, който е жив свидетел на протестите, обяснява, че студентите гледат на движението си през изложената в „Манифеста на комунистическата партия“ концепция за класовото противопоставяне и за детерминизма на историята – комунистическото общество е последния стадий на развитието на човешкото общество.  Според тях застаряващата политическа класа в ККП напомня много на феодалните европейски владения от Средновековието, в които непотизмът е играл съществена роля. На младите партийни дейци не се дава път да се наложат и да въведат  необходимите социални реформи, за да се пристъпи една крачка по-близо до „края на историята“.    Малки спонтанни събирания за оплакване на Ху започват още на 15 април около паметника на народните герои на площад \"Тянанмън\". На 17 април към тях се присъединяват напуснали кампусите си 3 000 студенти от Пекинския университет и около 1 000 студенти от Университета на Цинхуа. Скоро множеството достига значителни размери и в крайна сметка настоява пред главния секретар на партията Жао Дзиян да признае, че позициите на Яобан за демокрацията и свободите е правилна, да прекрати цензурата на медиите, да увеличи финансирането на университетите, да легализира протестите в Пекин и други. На 21 април на площада вече са се събрали повече от 100 000 студенти. Властимащите обаче не само отказват да уважат призивите на демонстрантите – те обмислят по какъв начин да ги изплашат и да обърнат обществото срещу тях, за да ги прогонят възможно най-бързо. На 26 април държавният вестник „Женмин жибао“ публикива критична статия на първа страница със заглавието „Необходимо е да се издигне твърда опозиция срещу нарушенията“. Постигнат е противоположният ефект – до края на протестите коментарът се превръща в крайъгълен камък на студентското недоволство. Още на 27 април между 50 000 и 100 000 протестиращи минават по улиците на Пекин и се събират на площад \"Тянънман\". Властите са принудени да направят отстъпки – печатът започва обективно да представя протестите, на 3 и 4 май генералният секретар на ККП Жао Дзиян произнася две речи, в които признава за корупцията в партията и определя протестиращите за патриотични. На 4 май само студентите на Пекинския университет и на Пекинския педагогически университет остават на площада. Останалите се оттеглят, след като властимащите обявяват, че ще започнат диалог с лидерите на протестите за нови реформи.  В ККП започва да се усеща напрежение между групите на консервативните и прогресивните, като същевременно все повече студенти започват да подозират, че Пекин печели време, с което да притъпи социалното недоволство и в крайна сметка да не изпълни обещанията си. На 13 май насъбралите се студенти започват гладна стачка – два дни преди планирано посещение на Михаил Горбачов. Демонстрантите искат да го използват, за да принудят правителството да предприеме обещаните реформи. До следобед на същия ден на площада вече са се събрали 300 000 души. Поради това церемонията по посрещането между делегациите на двете страни се провежда на летището.  До 17 май \"Тянанмън\" започва да се пръска по шевовете – в протестите вече участват не само студенти, към тях се присъединяват граждани на Пекин от всички социални класи, като е организирана масова гладна стачка. Въпреки че най-голямата концентрация на демонстранти се насочва към столицата в повече от 400 китайски града има данни за протестни движения.  През същия ден се провежда среща на Полибюро, в която партийното ръководство осъжда решението на Дзиян от 26 април да изтегли критичната статия срещу студентите. Сяопин обявява, че за да се опази редът е необходимо да бъдат изпратени китайски военни части на площада и да се наложи военно положение.  Дзиян и премиерът на Китай Ли Пън посещават демонстрантите на 19 май и ги призовават да прекратят гладната стачка. Според очевидци Пън признава   на студентите и  На 20 май официално е обявено военното положение и към Пекин са изпратени около 250 000 военни. Пътят им обаче е преграден от десетки хиляди протестиращи, които поставят превозни средства като барикади по пътищата на крайните квартали на града.  В края на май обаче протестиращите се сблъскват с вътрешни проблеми. Поради главоломното нарастване на демонстранти с коренно различни изисквания към Пекин става невъзможно да се изведат безспорни лидери на движението. Различните фракции се обвиняват, че работят за правителството и борбата за достъпа до микрофоните става все по-ожесточена. На 1 юни Ли Пън разпространява доклад сред висшите членове на Политбюро под името \"За истинската природа на размириците“. Чрез него той се опитва да убеди колегите си, че протестиращите са терористи, чийто брой постоянно нараства и че е необходимо да се подходи с твърда ръка, за да се върне редът в държавата.   На 2 юни с пълното съгласие на всички важни политически фигури в страната е взето решението армията да разчисти площада по възможно най-мирен начин. На войниците обаче е позволено да използват сила, ако протестиращите откажат да отстъпят. На 3 юни Ли Пън, Цяо Ши (секретарят на Централната комисия за следене на дисциплината) и Яао Йилин (първият вицепремиер на Китай) се срещат с официални представители на армията и на местните власти и по данни на „Документите на \"Тянанмън“ одобряват 5-степенен план за действие: На 3 юни държавните медии предупреждават протестиращите за предстоящото настъпление на армията и ги призовават да се приберат по домовете си. В 22 часа вечерта китайски военни части от крайните квартали започват да разрушават издигнатите прегради от демонстрантите, като първите жертви на репресиите падат още тогава.  Въпреки че първоначално стрелят във въздуха срещу протестиращите са използвани забранените от международното право куршуми с кух връх – те се разширяват при контакт с жертвата и причиняват повече щети на тъканта. Армията използва бронетранспортьори, за да пробие паркираните автобуси по средата на булевардите като срещу всяка съпротива на демонстрантите войските отговарят със сила. Граждани на Пекин се противопоставят и започват да нападат превозните средства на армията с пръчки и камъни.  Според професора по политология Ричард Баум най-силният отпор е извършен между моста \"Мусиди\" и търговския център \"Сидан\", където Няколко десетки войници загиват по време на операцията, 36 цивилни са убити само край \"Мусиди\". В 20 часа и 30 минути на 4 юни първите хеликоптери започват да прелитат над площад \"Тянанмън\", като по това време там все още стоят между 70 и 80 хиляди души. С падането на нощта и приближаването на танковете високоговорители на войската многократно призовават студентите да се разотидат. Армията заобикаля площада от всички страни до 1 часа и 30 минути. В този момент едва няколко хиляди души са наобиколили Паметника на народните герои и отказват да го напуснат. В 3 часа и 30 минути лекари успяват да убедят един от лидерите на демонстрациите Хоу Дежиан да се срещне с военните и да води преговори с тях. След като студентите отказват да се оттеглят по мирен начин в 4 часа лампите на \"Тянанмън\" са загасени и по високоговорител се чува съобщение. Ренхуа свидетелства, че в този момент много от протестиращите застават смело на едно място и дружно започват да пеят „Интернационала“. В 4 часа и 32 минути Дежиан взема микрофона и обявява, че е провел разговори с Джи Сингуо – политическия комисар на 38-а китайска армия (заела северната част на площада). Много от демонстрантите го обвиняват за страхливец и отказват да отстъпят от позициите си. Няколко минути по-късно първите редици на войниците се придвижват и застават само на 10 метра от протестиращите. В последен отчаян опит да предотврати предстоящото насилие водач на студентското движение от Пекинския университет Фен Конгде настоява да се гласува дали сутдентите да напуснат мирно площада или да останат. Резултатът от вота обаче не е категоричен. След това започва истинското клане. В 4 часа и 35 минути войници, които са се слели сред демонстрантите, стрелят по високоговорителя и го унищожават. В следващия момент военните атакуват насъбралите се студенти около „Паметника на народните герои“ като първата им задача е да разбият всички записващи устройства, които да не оставят доказателства за извършените репресии.  Много от свидетелите на случилото се твърдят, че дори студентите, които доброволно отстъпват от паметника, са пребити с палки, някои от тях до смърт. В 5 часа и 10 минути повечето от останалите протестиращи се хващат за ръце и организирано напуснат площада от южната му страна по коридор, отворен от армията. След като напълно овладяват централната база на студентското движение, засегнало стотици китайски градове, войниците изгарят всички вещи и отпадъци и остават на площада още девет дни.  Репресиите не спират дотук – Ренхуа разказва как в около 6 часа сутринта три танка прегазват 11 студенти на булевард до „Тянанмън“. В останалите по-големи градове на Китай протестите са насилствено прекратени през следващите няколко дни като по данни на „Амнести интернешънъл“ 300 души са убити на централния площад в Чънду (административна център на провинция Съчуан). Според същия доклад на международната организация, публикуван през 1990 г., „ Според официален доклад, представен от кмета на Пекин на 30 юни 1989 г. в  . Според „Амнести интернешънъл“ обаче в докумета са изложени данни от 11 столични болници, докато реалният им брой надвишава 40. На 5 юни 1989 г. кореспондент на Франс прес заявява, че на 4 юни са загинали повече от 1 400 цивилни, докато 10 000 са били ранени. Разбира се, могат да се правят само догадки относно броя на загиналите. Това се дължи на факта, че протестите на площад \"Тянанмън\" и бруталното им разбиване, е тема табу за ККП и до днес. Пекин рядко коментира студентските движения от 1989 г. Затова изказването на министъра на отбраната  Уей Фегхе по време на посещение в Сингапур на 2 юни тази година бе прието с изненада. Според него протестите на \"Тянанмън\" са били „политически размирици, които централизираното правителство е трябвало да потуши“. Местните интернет търсачки или представят синтезирана и преработена информация за събитията, или насочват към предишните демонстрации на \"Тянанмън\" от 1976 г., които са насочени срещу маоизма и на практика подпомагат възхода на \"реформаторите\" като Дън. По повод годишнината от репресиите на 3 юни Вашингтон призова Пекин да освободи политическите си затворници и изрази съжаление за това, че присъединяването на страната към международната общност не е довело до   Представителството на комунистическата страна в САЩ осъди забележките и обяви, че   Не е нужно да споменаваме, че е повече от цинично думата \"инцидент\" да се използва, когато става въпрос за тежки и целенасочени репресии на властта срещу обществото.  Нежеланието на Пекин да признае отговорността си за насилието през 2019 г. не само означава че човешките права в страната не са гарантирани. То подсказва, че може да бъде предизвикан и нов \"инцидент\", в случай, че новите \"деца на \"Тянанмън\" решат да се противопоставят на партията. Пекин все още притежава способите да накара \"историята да се римува\". Помните ли Тянанмън?", "date": "2019.06.04", "title": "\"Инцидентът\" на площад \"Тянанмън\" - на 30 години"}
{"url": "https://clubz.bg/83815-zelenski_v_bryuksel_prioriteti_na_ukrajna_sa_es_i_nato", "text": "Това обяви днес в централата на Северноатлантическия пакт новоизбраният президент на страната Володимир Зеленски. За първи път той обяви това намерение толкова ясно. И за първи път наблегна на външната политика в свое изказване. Докато в кампанията си обръщаше внимание предимно на вътрешните въпроси. Всичко това се случи при първото посещение в чужбина на Володимир Зеленски. Президентът пристигна в Брюксел и първо отиде в центалата на НАТО. Утре той ще се срещне с председателя на Европейския съвет Доналд Туск. Без Украйна в НАТО, докато трае конфликтът Също така за първи път Зеленски заяви ясно, че Украйна трябва да бъде в състояние да се защитава сама. Забележителен бе и фактът, че гостът направи изложението си на английски език. И премина на родния си украински едва при отговорите на журналистическите въпроси. Генералният секретар на НАТО Йенс Столтенберг похвали Украйна за това, че, макар да е изправена пред сериозни вътрешни заплахи, продължава да допринася за мисиите на пакта в Афганистан и Косово. Путин ще води политиката с Киев въз основа на делата на Зеленски Сред най-важните обсъдени въпроси е бил този за намерението на Русия да издава паспорти на жителите на Донбас. НАТО твърдо подкрепя суверенитета и териториалната цялост на Украйна. Генералният секретар увери, че съюзниците от Алианса никога няма да признаят незаконното анексиране на Крим. Те осъждат агресивното поведение на Москва в Черноморския регион. Генералният секретар приветства решениетона трибунала на ООН, което нарежа на Русия да освободи незабавно задържаните през ноември 2018 г. край Керченския проток украински моряци. Столтенберг припомни, че в отговор на незаконните руски действия НАТО е увеличила военното си присъствие в Черно море. През юли предстоят нови съвместни учения в региона с участието на Украйна. Зеленски заяви, че Украйна е готова да води преговори с Русия и да спазва Минските споразумения. И допълни: Сред приоритетите си той също така изтъкна повишаване но жизнения стандарт на украинците и борбата за изкореняване на корупцията. За една от главните си задачи Зеленски обяви извършването на вътрешните реформи, които да доближат Украйна до стандартите на НАТО. Важно е да бъде въплътен  действие Законът за националната сигурност. Под това президентът разбира реформата на всички служби за сигурност и разузнаване, военната промишленост. Силите за сигурност и отбрана трябва да бъдат под граждански контрол. Тази вечер Зеленски ще участва в заседането на Съвместната комисия „НАТО-Украйна“ на ниво посланици. Той се надява Киев да възобнови участието си в нея и на ниво държавни и правителствени ръководители. То бе блокирано на няколко пъти от Унгария заради спора покрай приетия от властите в Киев закон за езика. По-рано днес Зеленски се срещна с председателя на Еврокомисията Жан-Клод Юнкер. И настоя ЕС да засили натиска си върху Русия заради големия брой деца, загинали в конфликта. Путин ще води политиката с Киев въз основа на делата на Зеленски", "date": "2019.06.04", "title": "Зеленски в Брюксел: Приоритети на Украйна са ЕС и НАТО"}
{"url": "https://clubz.bg/83816-trymp_podkrepi_brekzit_i_obeshta_na_fenomenalna_tyrgovska_sdelka_na_britancite", "text": "Президентът на САЩ Доналд Тръмп изрази днес подкрепа за излизането на Великобритания от ЕС и каза, че след това Вашингтон и Лондон ще могат да сключат \"феноменална търговска сделка\", предадоха Ройтерс и Асошиейтед прес. Той изрази увереност, че САЩ и Великобритания могат да сключат \"феноменална търговска сделка\" след Брекзит. Тръмп към Лондон: Да сключим сделка, след като се отървете от оковите Тереза Мей ще подаде оставка в петък, след като не успя да прокара споразумение за Брекзита в парламента. Тръмп по-рано е критикувал Мей за начина, по който подхожда към Брекзита, но днес заяви, че \"тя заслужава да й се отдаде дължимото и е свършила много добра работа\". Той каза това, след като Мей се пошегува за съвета му тя да съди ЕС, а той отвърна, че тя вероятно е по-добър преговарящ от него. Американският президент заяви, че лидерът на лейбъристката опозиция във Великобритания Джереми Корбин поискал среща с него, но той отказал. Тръмп нарече Корбин \"до известна степен негативна сила\". САЩ и Великобритания са решени да не позволят на Иран да се сдобие с ядрено оръжие, даде да се разбере американският президент. Той отново призова съюзниците от НАТО да увеличат разходите си за отбрана. Тереза Мей похвали \"скъпоценната и дълбока\" специална връзка между САЩ и Великобритания. В същото време Мей призна за различия с Тръмп за климатичните промени и Иран. Великобритания продължава да подкрепя Парижкото споразумение за ограничаване на глобалното затопляне, от което Тръмп изтегли Съединените щати. Лондон продължава да поддържа и международната сделка за иранската ядрена програма, която бе отхвърлена от американския президент, припомня АП. Двамата говориха на съвместна пресконференция, след като британската премиерка прие американския президент в резиденцията си в Лондон. \n\tТръмп заяви, че съюзниците в НАТО нямат друг избор, освен да увеличат военните си разходи и повтори искането си всички натовски страни да отделят по 2 процента от своя БВП годишно за отбрана. Той заяви, че както бившият външен министър Борис Джонсън, така и сегашният Джереми Хънт са силни кандидати за следващ премиер на Великобритания. На въпрос за друг от кандидатите за поста - министъра на околната среда Майкъл Гоув, Тръмп отвърна, че не го познава и не знае дали той би се справил на поста. \"Джереми, кажи ми\", обърна се Тръмп към присъстващия Джереми Хънт, предизвиквайки смях сред присъстващите. Тръмп заяви, че САЩ и Великобритания могат да изгладят разногласията си по използването на технология от китайската телекомуникационна компания Хуавей от британците. Той увери, че не очаква \"никакви ограничения\" в обмена на разузнавателна информация между Вашингтон и Лондон, ако Великобритания не ограничи използването на технология на Хуавей. Президентът на САЩ заяви, че заплахата му да наложи мита на Мексико вероятно ще влезе в сила от следващата седмица като начин да окаже натиск на южната си съседка да ограничи имиграцията в САЩ. Той определи хилядите хора, които демонстрираха в Лондон срещу визитата му във Великобритания, като \"малък протест\". Тръмп заяви, че е видял само една малобройна демонстрация и определи медийните съобщения за по-масови протести като фалшиви новини.     Кметът на Лондон Садик Хан каза днес в интервю, че Доналд Тръмп е\"емблематична фигура\" за крайнодесните активисти по света, предаде Ройтерс. В изявление за Асошиейтед прес лондонският кмет каза, че няма желание да влиза в \"сбиване на детска площадка\" с Тръмп въпреки острите думи, които те си размениха задочно през последните дни. Хан поясни, че вербалният му сблъсък с Тръмп е заради ценностите, които традиционно са присъщи на САЩ и техните Бащи основатели. Според Хан, който е мюсюлманин, Америка е изградена върху религиозната свобода и равенството и отдавна е смятана за \"пътеводен фар за останалия свят\". Вместо това Тръмп се държи като \"емблематична фигура\" за много крайнодесни политици, вкл. в Унгария, Италия и Франция, повтори Садик Хан.  Преди да пристигне на официално посещение в Обединеното кралство президентът на САЩ нарече кмета на Лондон \"пълен неудачник\". От канцеларията на Хан обявиха, че Доналд Тръмп е \"най-красноречивия пример за растящата крайнодясна заплаха\" по света, която излага на риск либерални демокрации, припомниха агенциите. БТА", "date": "2019.06.04", "title": "Тръмп подкрепи Брекзит и обеща на \"феноменална търговска сделка\" на британците"}
{"url": "https://clubz.bg/83811-administraciqta_vse_po_chesto_otkazva_dostyp_do_publichna_informaciq", "text": "Oтмянaтa нa втopaтa cъдeбнa инcтaнция пo дeлaтa зa дocтъп дo инфopмaция e нaй-тeжĸият yдap въpxy пyбличнocттa, oтĸaĸтo y нac имa Зaĸoн зa дocтъп дo инфopмaция. Това смята aдвoĸaт Aлeĸcaндъp Kaшъмoв, шeф нa пpaвния eĸип нa Πpoгpaмa „Дocтъп дo инфopмaция“ (ПДИ). Във вторник oт ΠДИ пpeдcтaвиxa дoĸлaдa cи зa cъcтoяниeтo нa дocтъпa дo инфopмaция пpeз 2018 г., съобщи правният сайт  . Изданието уточнява, че Kaшъмoв имa пpeдвид пoпpaвĸитe, „paзтoвapили“ Bъpxoвния aдминиcтpaтивeн cъд oт дeлa, и нaпpaвeни c пpexoдни paзпopeдби нa Aдминистративнопроцесуалния кодекс (АΠK). Πpoмeнитe ca в cилa 1 янyapи тaзи гoдинa. Taĸa нa eднa инcтaнция, бeз ĸacaция, ocтaнaxa и ĸaзycитe зa дocтъп дo инфopмaция, пo ĸoитo peшeниeтo нa aдминиcтpaтивния cъд вeчe e oĸoнчaтeлнo. Александър Кашъмов: Пишат се закони като по време на комунизма Bъpxy тeзи и дpyги пpoмeни в AΠK имaшe пpeзидeнтcĸo вeтo, oтxвъpлeнo oт пapлaмeнтapнoтo мнoзинcтвo. Te бяxa ocпopeни без резултат и пpeд Kонституционния съд. B cъщoтo вpeмe, cпopeд дaннитe oт дoĸлaдитe нa Mинистерски съвет зa cъcтoяниeтo нa aдминиcтpaциятa, в ĸoитo ce oтчитaт и зaявлeниятa зa дocтъп дo инфopмaция, бpoят нa oтĸaзитe ce yвeличaвa. Дoĸaтo пpeз 2016 г. тe ca били 501, пpeз 2018 г. вeчe ca нaдxвъpлили 1000. Paзвивaлa ce e oбaчe и cъдeбнaтa пpaĸтиĸa и пpeз 2018 г. нaд 33 % oт oтĸaзитe ca oтмeнeни ĸaтo нeзaĸoнocъoбpaзни. Въвежда ли се цензура на медиите? Kaтo дpyги вaжни зaĸoнoдaтeлни мoмeнти пpeз 2018 г. тoй oтĸpoи началото нa пpилaгaнeтo нa eвpopeглaмeнтa зa зaщитa нa личнитe дaнни  GDРR и нeoбxoдимocттa пpaвoтo нa дocтъп дo инфopмaция дa ocтaнe гapaнтиpaнo пълнoцeннo. Tpeтoтo зaĸoнoдaтeлнo пpeдизвиĸaтeлcтвo e нoвият Зaĸoн зa тъpгoвcĸaтa тaйнa. Pиcĸoвeтe ca зaщитaтa cpeщy нeлoялнитe пpaĸтиĸи в бизнeca дa нe ce пpeвъpнe в пoвceмecтнa ceĸpeтнocт. Πpeпopъчa cъщo нa Hapoднoтo cъбpaниe дa пoдoбpи coбcтвeнитe cи пpaĸтиĸи, ĸaтo cпaзвa cpoĸoвeтe зa oбcъждaнe и пpaвилaтa нa зaĸoнoдaтeлния пpoцec – нaпpимep чe пpeдлoжeниятa зa втopo чeтeнe нe мoгaт изцялo дa пpoмeнят cъщнocттa нa пpиeтитe нa пъpвo чeтeнe пoпpaвĸи. Aдвoĸaт Kиpил Tepзийcĸи oт ΠДИ пpeдcтaви cтaтиcтиĸa: пpeз 2018 г. oт пpoгpaмaтa ca ce зaнимaвaли c oбщo 41 жaлби пo дeлa зa дocтъп дo инфopмaция, oт ĸoитo 23 нa жypнaлиcти, 11 – нa гpaждaни, 6 – нa HΠO, eднa нa пoлитичecĸa пapтия – „Дa, Бългapия“ cpeщy HAΠ. Oт пocтaнoвeни 60 cъдeбни aĸтa, 50 peшeния ca в пoлзa нa тъpceщитe инфopмaция, 9 – в пoлзa нa aдминиcтpaциятa. Haпoмнeнo бe и зa дeлo нa гpaждaнин пo пoвoд oбявeнaтa oт cтoличния ĸмeт Йopдaнĸa Фaндъĸoвa 100 xил.лeвa глoбa нa cтpoитeлния нaдзop зa нeĸaчecтвeния peмoнт нa „Гpaф Игнaтиeв“. Ha oтпpaвeнo зaявлeниe пo ЗДOИ зa пpeдocтaвянe нa дoĸyмeнти, дoĸaзвaщи нaлaгaнeтo нa тaзи caнĸция, oбщинaтa e пpeпpaтилa ĸъм coбcтвeния cи caйт и нaпpaвeнoтo тaм cъoбщeниe. Toвa дeлo вeчe e cпeчeлeнo нa пъpвa инcтaнция, нo oбщинaтa пycĸa жaлби и чacтни жaлби дo BAC. Изпълнитeлният диpeĸтop нa ΠДИ Гepгaнa Жyлeвa изтъĸнa, чe eдвa 10 % oт пpoyчвaнитe 564 инcтитyции ca cъздaли cиcтeмa зa paбoтa c eлeĸтpoннитe зaявлeния. Tpябвa дa имa oбщ мoдeл нa интepнeт cтpaницитe нa инcтитyциитe, ĸaтeгopичнa бe тя.   Въвежда ли се цензура на медиите?", "date": "2019.06.04", "title": "Администрацията все по-често отказва достъп до публична информация"}
{"url": "https://clubz.bg/83804-chetirima_ubiti_pri_strelba_v_avstralijski_grad", "text": "Четирима души бяха убити и един беше ранен при стрелба в северния австралийски град Дарвин днес, съобщиха Асошиейтед прес и Ройтерс, като се позовават на местната полиция. 49 убити и над 20 ранени при стрелба в джамии в Нова Зеландия 47-годишен мъж, който е познат на силите на реда, е задържан час след атаката. Полицейският комисар Рийс Кършоу каза пред репортери, че на този етап извършеното престъпление не се разглежда като терористична атака, а като индивидуален акт. Заподозреният е бил пуснат под гаранция през януари и по всяка вероятност е стрелял с пистолет на пет различни места, включително питейни заведения, парк и магазин. Днешната трагедия е един от най-кървавите инциденти в Австралия от години. В страната действа един от най-строгите закони за контрол над огнестрелните оръжия, приет след най-тежкия случай на масово убийство, когато въоръжен мъж застреля 35 души в Порт Артур на остров Тасмания. БТА", "date": "2019.06.04", "title": "Четирима убити при стрелба в австралийски град"}
{"url": "https://clubz.bg/83799-ponqkoga_za_da_letish_e_nujno_pyrvo_da_svedesh_glava", "text": "Група P.I.F пусна видеоклип към песента \"Понякога\".  Песента е част от кампанията \"Невидимата МС\" на фондация \"Множествена склероза за България\". Режисьор на видеото е Лъчезар Аврамов, оператор Калоян Божилов, е продуцент Николай Мутафчиев.  \"Да дойде Джон Сноу да ни управлява\"   ", "date": "2019.06.04", "title": "\"Понякога за да летиш е нужно първо да сведеш глава\" "}
{"url": "https://clubz.bg/83802-elektronno_pravitelstvo_zabravete", "text": "Има няколко неща, които в България никога няма да се случат, докато на власт е сегашната шай.., пардон власт. Няма да се случат, защото власт-имащите имат само две копчета, които ги задействат: първо, алчност; второ, страх. Трето – като например обслужване на обществения интерес – няма. Да започнем със страха. Поради страх от Путин, Бойко Борисов никога и при никакви обстоятелства няма да подпише сделка за американски изтребители. Ще преговаря, ще отлага, ще говори за съображения, ще обещава за идния четвъртък след дъжда – но няма да подпише. Подобен подпис би залепил България окончателно за НАТО, а това Путин не харесва. А Путин страхува Борисов повече, отколкото го страхуват американците. Ерго: няма да гледаме из небето синьо от коприна да хвъркат красиви бели американски самолетчета. Не и докато ГЕРБ е на власт. Поради алчност никога, при никакви обстоятелства, няма да видим „електронно правителство”, не и докато на власт е ГЕРБ. Обещават ни такова правителство – т.е. рязко съкращаване на времето и усилията, които губим за ходене от гише на гише в различните администрации – от десет години. Няма обаче как това да стане, защото ще доведе до рязко съкращаване на чиновническия апарат, особено – в общините. А този апарат на ГЕРБ много му трябва, в най-раздутия възможен вариант. От една страна, има много места за назначаване на роднини и съпартийци. От друга – има вързани гласоподаватели за изборите, които не за магаре – за октопод ще гласуват. От десет години обещават електронно управление, но за тези десет години всички администрации, особено общинските, въведоха още и още документи, които задължително трябва да им представяме. В хартиен вид. Лично. С подпис и печат. Каквото и да искате да направите днес, което сте правили при „Бойко-1”,  ще ви искат поне с една-трета повече документи, разрешителни и лицензии, отколкото тогава. В повечето общини – и, между другото, в повечето болници – продължава да няма, освен това, елементарен ред. Липсата на ред не се обяснява само с алчност. Тук се появява спомагателно копче, мотивиращо поведението на властта: злината. Колкото по-малко ред има в дадена институция, толкова по-безпомощен, клет, зависим и жалък се чувства озовалият се в нея гражданин. И толкова по-могъщ, щастлив, горд и пълноценен се чувства мизерното същество, което наричаме „чиновник”. Унизеният и уплашен гражданин е идеалът на чиновника от всички равнища на йерархията. Само при това положение съществото „чиновник” се чувства пълноценно. За пълночиновническо щастие е много важно на гражданина да не му се обяснява, какви документи трябва да занесе на чиновника, за да си свърши работата. След като гражданинът, след лутане, питане на познати и консултации с чичо Гугъл все пак понасъбере един наръч бумаги, приемащият ги чиновник с презрение започва, страница по страница: „Къде ви е образец 2? Това не е попълнено както трябва. Защо нямате печат от гише 4? А оригинал на акта за раждане? На семейно състояние? Документ за собственост? Съдимост? Разрешително 15?” докато, накрая, дойде моментът на триумфа на съществото „чиновник”, гръбнак на ГЕРБ, стожер на властта: „Не може!”. Изпаднали сте, уважаеми зрители, в положението, в което бяхме през 1980-те години. Слушате обещания на властта за подобрение на нещата, надявате се, оглеждате се за признаци, че подобрението е тръгнало. Няма да тръгне. Както не тръгна и тогава. И след още 10 години, при тази власт, няма да гледате американски самолетчета на парадите. Но затова пък ще трябва да попълвате с още една-трета повече хартиени документи, отколкото попълвате сега, да харчите с една-трета повече време за ходене от гише на гише, да гледате с една-трета повече чиновници, поне с една-трета по-некомпетентни и по-нахални от сегашните. Идат избори. Да не забравите да гласувате за ГЕРБ, които ви пазят от комунистите.", "date": "2019.06.04", "title": "Електронно правителство? Забравете!"}
{"url": "https://clubz.bg/83807-rusiq_otricha_da_e_izteglila_voennite_si_ot_venecuela_oprovergava_trymp", "text": "Кремъл отрече днес снощното изявление на американския президент Доналд Тръмп, че е бил официално информиран от Русия за изтеглянето на \"повечето от хората й\" от Венецуела, предаде Ройтерс, цитирана от БТА. Русия изтеглила \"своите хора\" от Венецуела, обяви Тръмп Дмитрий Песков, говорителят на руския президент Владимир Путин, каза пред журналисти, че Москва не е влизала в контакт с Тръмп по този въпрос. Той предположи, че Тръмп е почерпил тази информацията от вестникарски съобщения, които Москва вече е отрекла, или от друг източник.  Тръмп написа вчера в Туитър, че Русия е уведомила САЩ, че е изтеглила \"повечето от хората си\" във Венецуела, с чийто президент социалист Николас Мадуро тя поддържа военни и икономически връзки. Твърдението на Тръмп разбуни духовете, защото, ако е вярно, то би означавало значителен неуспех за Мадуро, когото Вашингтон иска да свали от власт, а Москва твърдо подкрепя. Според Песков руските военни специалисти продължават работата си в южноамериканската страна според предварителните планове.  Постът на Тръмп в Туитър дойде след статия във в. \"Уолстрийт джърнъл\", в която се казваше, че руската държавна военна компания Ростек е намалила персонала си във Венецуела до само няколко десетки души. Вестникът се позова на източник, близък до руското военно министерство.  Ростек отговори, че съобщението на вестника многократно е преувеличило броя на руските военни експерти във Венецуела, който остава непроменен от няколко години и че се извършва постоянна ротация на руския технически персонал там за ремонт и обслужване на военната техника.  Песков добави днес, че Москва държи на ангажимента си да задълбочава сътрудничеството с венецуелското министерство на отбраната и с венецуелските власти като цяло. ", "date": "2019.06.04", "title": "Русия отрича да е изтеглила военните си от Венецуела. Опровергава Тръмп"}
{"url": "https://clubz.bg/83808-nad_1_mln_evropejci_proizvejat_sami_energiq", "text": "Над 1 милион европейци вече сами си произвеждат енергия, каза днес във Варна Игнасио Наваро, ръководител на проекта \"Европейски енергиен преход\" на организацията \"Грийнпийс\",предаде БТА. По думите му от тази възможност се възползват основно живеещи в западната част на контитента, докато в източната добри примери има основно в Гърция. Причината личното производство на енергия да е по-разпространено в Западна Европа е, че там държавите имат по-прогресивно законодателство и хората не срещат административни и бюрократични пречки, обясни Наваро. По думите му вече е видно, че подобни стъпки водят до повишаване на брутния вътрешен продукт на страните и в тях енергийната бедност е сведена до минимум. Наваро припомни, че вече е приета общоевропейска директива, която дава право на гражданите да си произвеждат сами енергия, но проблемът е кога отделните държави ще я приложат в собствените си закони. Игнасио Наваро е част от екипа на \"Грийнпийс\", пристигнал във Варна с легендарния кораб на организацията \"Rainbow Warrior\". Настоящото посещение на плавателния съд е част от общоевропейския тур \"Заедно за климата\". Чрез своята обиколка представителите на организацията отправят призив към политиците да предприемат спешни мерки за опазване на околната среда и най-вече в сектора на енергетиката. След Варна \"Rainbow Warrior\" ще акостира в Бургас. Двете пристанища ще бъдат домакини на различни обучения, форуми за иновации, прожекции, куклен театър, изложба. След България \"Rainbow Warrior\" продължава към Гърция и Италия.", "date": "2019.06.04", "title": "Над 1 млн. европейци произвежат сами енергия"}
{"url": "https://clubz.bg/83806-radev_sezira_konstitucionniq_syd_za_kazusa_ot_poslednoto_si_veto", "text": "Президентът Румен Радев сезира Конституционният съд за промените в Закона за държавната собственост, приети в първите дни на Народното събрание след изборите, съобщи президентската администрация. Според държавният глава част от промените са противоконституционни и несъответстващи на международните договори. Вето: президентът върна поправките в Закона за държавната собственост Това става, след като Радев използва за 15-ти път правото си на вето и върна промените. ГЕРБ и \"Обединените патриоти\" обаче не се поколебаха да прегласуват законопроекта си и да отхвърлят ветото на държавния глава. Основна цел на промените бе оптимизиране и по-бързо изграждане на значими национални обекти. Промените в закона предвиждаха и по-добри компенсации на собствениците на земеделски имоти над 50 дка при принудително отчуждаване. Радев дори похвали мерките за насърчаване на инвестициите в закона. Според него обаче промените имат потенциала да засегнат множество частни имоти без гаранции, че това са обекти за общо ползване в обществен интерес.  В мотивите си той отбелязва, че не е постигнат баланс между обществения интерес и конституционното право на собственост, като всъщност се създава риск от забавяне на важни инфраструктура обекти. ", "date": "2019.06.04", "title": "Радев сезира Конституционния съд за казуса от последното си вето"}
{"url": "https://clubz.bg/83792-kogato_rambo_sreshta_borisov_video", "text": "И днес феновете на живите излъчвания от дейността на премиера Бойко Борисов няма да останат разочаровани. Но вместо на шофьорското място на джипа сутрешното видео, споделено в профила му във фейсбук, отведе зрителите в кабинета му в Министерския съвет, където Борисов посрещна височайши гости - Рамбо и неговия екип. Разбира се, става въпрос за актьора Силвестър Сталоун и снимачния му екип, които снимат у нас продължение на култовата едноименна поредица от 80-те. Слай е чест гост на страната и покрай други киноленти.  Покрай този диалог става ясно, че последната им среща е била преди 10 години. И показва стара снимка от мобилния си телефон: \"Харесва ли ти България? Променя ли се? Как се променя?\" - пита министър-председателят. И получава в отговор, че тъй като фокусът на работата на Сталоун е филмовата индустрия, виждал, че българските работници в тази сфера се справяли все по-добре – особено \"строителите\" на декорите. А Борисов се включва в тематиката: После пък Слай му разказва, че вчера екипът е снимал в бившия царски дворец. И дава заявка, че преди да си тръгне, трябва да покаже на Борисов трейлъра на новия \"Рамбо\". Оказва се, че всъщност може да му го покаже веднага - има го качен на мобилния си телефон. И пуска видеото. Във фикцията се предполага, че действието се развива в Америка - Аризона, Мексико, но всъщност е заснето в България – в Железница, обяснява актьорът. .- Всичко, което казвам, е истина. Но България е много студена през зимата, това е единственият недостатък - откровен бе Рамбо. - А в Северна Македония да не е по-хубаво? Там е още по-студено. Ама тогава имаме Банско, Пампорово, Боровец – Световна купа по ски имаме всяка година - не остана длъжен Борисов, хвалейки зимните ни курорти. - Аз живея в Калифорния - отвърна Слай. - Пристигайте след май тогава. - Точно това правим и всичко е много хубаво. - Добре, да черпя по кафе - свърши \"живото\" с тази покана.  ", "date": "2019.06.04", "title": "Когато Рамбо среща Борисов (ВИДЕО)"}
{"url": "https://clubz.bg/83793-%E2%80%9E%E2%80%A6da_izgonim_ot_sofiq_malko_svoloch_s_pozdrav_mircho_spasov%E2%80%9C", "text": "За видимата и невидимата репресия, стоварила се върху хиляди българи и техните семейства, които със своята находчивост, упоритост, предприемчивост и труд са изграждали съдбата на България, разказват Вили Лилков и Христо Христов в „Погубената България: съдбата на българския елит след 9 септември 1944 г.“ . Наречени от комунистическия режим  , те са били избивани, преследвани, въдворявани, съдени, затваряни, изселвани, ограбвани от „народната“ власт; имуществата им – национализирани; забранявано им е да упражняват професиите си, били са уволнявани, изолирани, следени, разработвани… За да бъдат ликвидирани представителите на политическия, военния, интелектуалния и стопански елит на България, общественици и дарители, е използвана тактиката на болшевиките в съветска Русия за разправа с класовия враг. Унищожените им съдби останаха незаслужено в забвение повече от четвърт век след краха на тоталитарната комунистическа система у нас, докарал държавата до фалит. През 2017-а Вили Лилков и Христо Христов издадоха „Бивши хора“   със свидетелства за репресиите на онази власт и доказателства от неизследвани до този момент архиви. „Погубената България“ е продължение на изследването. „Книга на българския холокост“ нарича изданието д-р Любомир Канов и пита: Ето няколко откъса, посветени на изселването и отнемането на имуществото на българския елит след 9 септември 1944 г. По време на подготовката и провеждането на „народния съд“ властта на Отечествения фронт извършва интерниране на членовете на семействата на задържаните и осъдените и на други вражески и неблагонадеждни лица и семейства. На 16 януари 1945 г. началникът на ДС–Пловдив изпраща до София радиограма № 10 с текст: На 30 януари от София пристига отговор: До м. юли 1945 г. са интернирани 4325 семейства с 11 875 членове. Някои от вече обречените семейства са изселени още в началото на зимата, предимно в Делиормана, в запустели къщи без врати и прозорци. Дори петгодишната  , дъщеря на народния представител Иван Батембергски, ликвидиран от „народния съд“, получава поименна заповед за изселване. Изселванията се извършват по начина, по който Гестапо в Германия и НКВД в СССР извършват масовите акции по депортация. В „Инструкция за изселване на вражеските семейства от южната граница“, предложена от министъра на МВР Руси Христозов, е описан план за изселванията: В Инструкцията е подчертано да се прилага класов подход: Всички мероприятия по изселването от София се ръководят от зам.-директора на ДС Благой Пенев, с помощници на началника на отдел „Униформен“ Веселин Георгиев и началника на отдел XII Стоян Илиев. През 1948 г. от София са изселени и лишени от софийско жителство 3467 души. Налага се практиката кадри на МВР и Държавна сигурност да посочват домовете, в които искат да се настанят, и включват собствениците им в списъците за изселване. Така например в къщата на   в „Лозенец“ в София се настанява Георги Стаменов от Държавна сигурност, който лично го включва в списъците за изселване от София през август 1948 г. Към май 1948 г. от граничните зони са изселени заедно с добитъка 9398 вражески елементи и техните семейства. До края на 1948 г. е подготвено изселването на още 270 семейства от Девинска, Златоградска, Смолянска, Неврокопска, Момчилградска, Крумовградска околия, наброяващи 1386 души. Към октомври 1948 г. началникът на гранични войски генерал-майор Йонко Панов, помощник-министър на МВР, подготвя информация за акцията по изселването на 2319 души, близки и ятаци на бегълци зад граница, наречени от него дезертьори. Той отбелязва, че къщите, в които са настанени изселените, не са ремонтирани и много от тях са без врати, без прозорци и с липсващи керемиди. През 1950 г. министърът на МВР Руси Христозов дава предложение на Секретариата на ЦК на БКП чрез изселване на вражески елементи да се реши квартирният въпрос на 25 партийни работници и 1157 щатни оперативни служители на Дирекция „Държавна сигурност“ в София, идващи от провинцията: По същия начин и по места се решава жилищният въпрос на близките до ОФ семейства. Още в края на 1949 г. Градският народен съвет в Русе отправя предложение до МВР да разреши жилищния проблем на 300 работнически, 100 офицерски и 45 милиционерски семейства чрез изселване на вражески елементи от Русе, които: Приложен е списък за изселване на хора, които са обществено активни и предприемчиви, с авторитет и образование, немалка част от които са близки на убити или затворени след 9 септември 1944 г., хора с национализирани имущества и които са лишени от пенсии и от правото да упражняват професиите си, но задължително имат хубави домове. Тяхната вина е, че: Къщата на   в Русе, известна като двореца на Буров, е конфискувана и се превръща в Пионерски дом. Показателен пример за репресия срещу близките на убитите от „народния съд“ е съдбата на  , съпруга на бившия министър-председател и регент проф. Богдан Филов, както и на  , съпруга на генерал-майор Руси Христов Русев, военен министър до 1944 г. Евдокия Филова е дъщеря на полковник Васил Петев и Неда Папазова  , произлизаща от заможна казанлъшка фамилия на индустриалци. Завършва история на изкуството и философия във Вюрцбург, Германия, и защитава докторат. След завръщането си в България е уредник в Етнографския музей. Автор е на научни статии и изследвания, посветени на българските народни песни и накити, на керамичното и текстилното изкуство. След екзекуцията на нейния съпруг имуществото им е конфискувано, тя е изселена от София завинаги, без право на работа, и живее последователно в Дулово, Русе, Ловеч и Самоков. Прехранва се с преподаване на частни уроци по немски и френски. В техния дом на улица „Кракра“ в София се настанява другарката Победа, сестра на комунистката Лиляна Димитрова. Едва в края на живота си Евдокия Филова получава разрешение да се завърне в София. Анастасия Златарска-Русева е учителка по пиано с висше музикално образование, наследница на известния възрожденски род Златарски. „Народният съд“ постановява освен смъртната присъда на генерал Русев и конфискация на имотите му, но се оказва, че единственият имот на семейството е наследствен апартамент на съпругата на ул. „Оборище“ в София. В него се настанява семейството на героя на СССР ген. Захари Захариев, агент на Коминтерна, подвизавал се в СССР под името Волкан Семенович Горанов, а като интербригадист в Испания е с турска самоличност с име Халил Екрем. По-късно в апартамента живее 11-членното семейство на Милчо Петров, завърнал се също от емиграция от СССР. Анастасия Златарска-Русева е изселена от София във Велико Търново, където живее в крайна бедност, в немебелирана таванска стая, без отопление през зимата, без право да работи, като се издържа от частни уроци по пиано. Едва на 80-годишна възраст поради старост комунистическата власт разрешава тя да се завърне в София. През септември 1947 г. всички активисти на опозиционните партии са поставени под контрола на Държавна сигурност, през следващия месец започва изселване и въдворяване в провинцията на водачите им, които са заведени на активни разработки в Държавна сигурност, а до края на 1947 г. в концлагери са въдворени хиляди лидери от опозицията. Изселванията се извършват по различни поводи, дори заради отказ за сътрудничество с ДС. Когато през 1949 г.   от София е притиснат да сътрудничи, той отказва и е принуден писмено да заяви: Държавна сигурност не оставя без последствие този отказ и той е изселен от дома си в София на бул. „Толбухин“ във Велико Търново, където с решение „в името на народа“ жилищната комисия му отрежда да живее в една стая и кухня в местността Качица. През 1956 г., когато пожелава да бъде отменен изселническият му режим, той е известен, че: На подобна гавра са подложени хиляди семейства, а в същото време в домовете им се настаняват хора, близки до новата власт. Произволът на комунистите по кварталите със съдействието на ДС и МВР достига дотам, че в края на 1949 г. Главна прокуратура изпраща писмо до Васил Коларов, председател на Министерския съвет, в което представя груби нарушения на законността при въдворяванията и изселванията, без заповеди, без обвинителен материал и своеволно от органите на ДС. Главна прокуратура издава заповеди за спиране на множество изселвания и въдворявания, които МВР–София не изпълнява: В домовете на посочените хора са настанени служители на милицията. Въпреки спирането от Главна прокуратура на изселването на семейството на 70-годишния   милиционерският отговорник поручик Виденов изхвърля багажа му, изземва ключовете и в жилището се настанява някой си Ганчев. , инспектор по спиртния монопол, живее със семейството си на ул. „Гладстон“ в София. Получава заповед за изселване, която е спряна като неоснователна от Главна прокуратура, но няколко дни по-късно жилищната комисия предоставя жилището му на Ангел Първанов и . Чрез прокурор Райновски на 3 ноември 1949 г. Главна прокуратура връща ключовете от жилището на Караминкови, но   . Подобна е съдбата на много от наследниците на видни български политици, предприемачи, известни за времето общественици и личности, към които властта на Отечествения фронт е безпощадна. , едва 21-годишен, без съд и присъда е интерниран със съпругата си в Своге, където живее 13 години. Работи като катранджия, компресорист и шофьор. Дъщерята на дипломата Петър Нейков,  , е изселена в Троян. Причината е, че е съпруга на врага на народа Жечо Евстатиев Оббов, завършил юридическото си образование в Париж и работил в българската постоянна делегация към Обществото на народите в Женева, секретар в консулско-стопанската дирекция и в протокола на МВнР, секретар на българската легация в Париж. През 1945 г. е изпратен в българската легация във Варшава като първи секретар. Към края на 1945 г. е отзован и уволнен за опозиционна дейност. Офицерът от военното разузнаване  , син на Султана и Рачо Петрови, е въдворен в концлагера „Куциян“ по нелепи обвинения. В деня на излизането от концлагера семейството му получава заповед в срок от 24 часа да замине за Белово, където притежава селскостопански имоти. Там пребивава шест години, а домът им на ул. „Хан Крум“ е напълнен със семействата на партизани, които превръщат кухните в складове за дърва и въглища .    е син на Иван Евстратиев Гешов – крупен дарител и директор на БНБ, председател на БАН и депутат в тринадесет народни събрания, министър-председател на България   и 25 години председател на БЧК. Евстрати Гешов завършва стопански и финансови науки в Париж, специализира в Лондон и води делата на банкерската къща на баща си в Букурещ  , след което е директор на Българската търговска банка. Той дарява на БАН богатата бащина библиотека и архива на братята Евлоги и Христо Георгиеви. На името на рано починалата си съпруга Анка Губиделникова учредява през 1934 г. фондация и в квартал \"Красно село\" построява и обзавежда „Дом Анка Губиделникова“ за 24 бедни девойки с параклис и домашна църква „Св. Ана“. Предоставя стипендии на девойките, живеещи в дома и извън него, издържа дома и стола към него. Броят на девойките в дома нараства всяка година, а фондацията разполага със собствена стая в университетския град в Париж, която предоставя безплатно на българска студентка или специализантка в Париж, и поема разноските по пътуването и прехраната є. Фондацията е ликвидирана през 1951 г., средствата и имуществото са отнети от държавата, а Евстрати Гешов две години е концлагерист в ТВО „Белене“, след което е въдворен в Троян. Брат му Никола Евстратиев Гешов изчезва през 1944 г. Дъщерята на Богдан (Теодор) Прошек,  , е единствената останала в България от именитата фамилия. След национализацията тя заедно със съпруга си Стефан Пипев, възпитаник на Търговската академия във Виена и активен член на търговското съсловие в София, който ръководи от 1907 г. бирената фабрика на починалите вече братя Прошек, са изселени от София, а синът им Богдан Пипев е въдворен в лагера „Бобов дол“ . Напускането на районите на въдворяване става само с разрешение от МВР, в противен случай изселниците са заплашени от въдворяване в ТВО. Изселените в Панагюрище подписват в МВР „предупреждение“ под заплаха при нарушаването му семействата им да бъдат въдворени в концлагер. На много от изселените се отказва медицинска помощ, принуждават ги да се разписват всекидневно в милицията, забраняват на студенти да продължат образованието си и пр. ограничения, непредвидени в заповедите за изселване. Произволно началниците на МВР по места преизселват хора и семейства; не им разрешават да заминат на лечение и операции при категорични доказателства за необходимостта от това; задържат изселените и въдворените в ТВО за по-дълги срокове от постановените, отказват им дори да се простят с близките си, които са на смъртно легло. До края на 50-те години БКП и ДС продължават политиката на репресии чрез групови изселвания на враговете на комунистическия режим. Пример за това е циничното писмо на Мирчо Спасов до Начо Папазов от 14 март 1958 г. Никола Мушанов е адвокат, един от лидерите на Демократическата партия. В периода 1931–1934 г. е министър-председател на три правителства. Участва в кампанията за спасяването на българските евреи и е министър без портфейл в правителството на Константин Муравиев от 2 до 9 септември 1944 г. След преврата е арестуван и осъден от „народния съд“ на една година затвор. След излизането от затвора през 1947 г. е изселен във Велико Търново, където е приет в дома на Дончо Смилов. Ударът, който комунистите нанасят на класовите си врагове, се изразява не само в убийства, въдворявания, изселвания, уволнения, лишаване от пенсия и забрани от всякакъв тип. Той включва и отнемане на домовете на бившите хора и настаняване в тях на активистите на ОФ и БКП, натрапване на квартиранти, много от които съсипаха живота на хиляди семейства с всекидневни битови драми и доносничество в МВР и ДС, в партийните и отечественофронтовските комитети. Още в първите години след „Девети“ много от красивите еднофамилни къщи в историческия център на София са отнети от новата власт. Някои от тях след време са приспособени за нежилищни нужди или се ползват от чуждестранни представителства. Архитектурни паметници на културата в София се раздават на КАТ, МВР и на търговски служби, които ги стопанисват по социалистически. Юзината към царския дворец на ул. „Московска“ става клуб на МВР, кафене „Средец“ на ул. „Иван Вазов“ – клуб на активните борци против капитализма и фашизма, в Инвалидния дом на ул. „Солунска“ се разполага Градското управление на МВР, а къщата на ген. Паприков на ул. „Кракра“ се ползва от КАТ–София. Направената през 1977 г. оценка на състоянието на архитектурното наследство в София от комисия от експерти от Комитета за изкуство и култура, Националния комитет за паметниците на културата и СГНС достига до заключението, че повечето сгради – паметници на културата, са преустроени по вкуса на новите си собственици и обитатели:  завършва Сорбоната със златен медал и защитава докторат по право в Париж. По проект на архитект Фридрих Грюнангер той построява красивата къща на ъгъла на бул. „Цар Освободител“ и ул. „Кракра“  , където живее с Елена Пулиева, роднина на Евлоги и Христо Георгиеви, дъщеря на богат търговец. След смъртта му Елена Пулиева продава къщата и закупува друга на ул. „Кракра“. Става председател на дружество „Княгиня Евдокия“ и се отдава на благотворителна дейност. За смелостта си да обиколи Македония като самарянка, със санитарен влак по време на Балканската война, получава орден на Червения кръст – първа степен. След 9 септември 1944 г. семейството е изгонено от собствения си дом и живее по квартири, а по-късно са изселени в Луковит. Единият от синовете ѝ бяга в САЩ, другият, строителен инженер, е осъден от „народния съд“, впоследствие оправдан, а третият син работи като библиотекар и преводач. Къщата е дадена на ЦК на РМС. По-късно там се настанява Окръжното управление на милицията. След реституцията една от собствениците споделя: Къщата на сестрата на министър   на ул. „Московска“, характерна с красивия си интериор, с много елементи от българския бит, е одържавена след 1947 г. Тя се ползва последователно от земеделския началник Георги Трайков, от съветския военен аташе, по-късно и от Института по балканистика към БАН. В дома на ул. „Московска“ на дипломата  , завършил право в Женевския университет, бивш редактор на вестник „Знаме“, втори секретар на легацията в Букурещ и пълномощен министър преди „Девети“ във Варшава, Атина, Виена и Прага, са настанени няколко семейства. Всекидневният тормоз от новите наематели принуждава семейството да продаде жилището и да се премести. Новата власт проявява щедрост и оставя възрастния вече бивш човек да доживява дните си в София. През 1984 г.   Държавна сигурност събира данни за него и семейството му и отбелязва в края на справката, че същият след уволнението му като неподходящ за Министерството на външните работи  . Ресторант „Крим“ от времето на социализма на ул. „Славянска“ е в къщата, собственост на  , бивш министър-председател на България   и министър в няколко правителства, и на съпругата му Рада Теодорова, дъщеря на Найден Геров. След преврата там се настаняват съветски офицери, по-късно част от къщата е превърната в Клуб на съветските граждани, а в останалата част живеят собствениците, които плащат наем за това, че живеят в отчуждения си дом до 1965 г., когато и последният им дял е национализиран. Синът на Теодор Теодоров, Иван Теодоров , след „Девети“ споделя участта на наследниците на авторитетните и състоятелни български родове. Независимо от високото образование   и квалификация  , той е непрекъснато уволняван, безработен или работи като суфльор и преводач. В един период е концлагерист в ТВО „Белене“.   – така го характеризира дъщеря му Надежда, която през 1972 г. напуска страната, установява се във Виена и е обявена за невъзвращенка. След завръщането му от заточение в Диарбекир през 1878 г.   е избран от първите хора на Сливен за председател на временната градска комисия (кмет) на Сливен. С годините той се утвърждава като почтен и уважаван гражданин, фабрикант, основател на командитно дружество „Минов – Долапчиев“, което през 1907 г. започва да разработва концесията на мина „Черно море“. Добри Минов е сред основателите през 1922 г. на дарителския фонд „Подземни богатства“ – по предложение на преподавателите по химия, физика и естествена история от Мъжката гимназия „Добри Чинтулов“ и Девическата гимназия „Царица Елеонора“ в Сливен фондът осигурява пари, дрехи, обувки, книги и други предмети на ученици, които показват знания по приложните науки, и особено относно подземните богатства на България. Към 9 септември 1944 г. той живее в София, в сграда на бул. „Маршал Толбухин“  , която е построил преди години. Добри Минов е обявен за спекулант от новата власт без съдебна процедура. Арестуван е в Дирекцията на народната милиция на Лъвов мост, където е убит, след което е инсценирано самоубийство. Жилището му е одържавено и преминава в собственост на УБО. В същата сграда с решение на Политбюро на ЦК на БКП се настаняват представители на висшата номенклатура, а през 1969 г. в апартамента му трайно се настанява семейството на Людмила Живкова. Славчо Гребенаров, нелегален преди 9 септември 1944 г., както и много други нелегални и криминални типове, решава по жесток начин жилищния си проблем. Жилищната зона около Докторския паметник в София е застроена в периода 1900–1925 г. предимно с жилищни кооперации и еднофамилни къщи, към които след „Девети“ апетитите на висшата комунистическа номенклатура са най-големи. В този район, в който има над 100 архитектурни паметника, са домовете на банкера Анджело Куюмджийски, на „шоколадовия крал“ Велизар Пеев, на Георги Семерджиев, главен акционер на фабрика „Изида“, които също са обект на плячкосване от комунистите. В триетажния дом на семейството на индустриалеца   на ул. „Оборище“ живеят Милко Тарабанов  , Владимир Виденов  , дипломатът Любомир Ангелов и др. В „Кооперацията с катеричката“ на   на същата улица се настаняват семействата на академик Жак Натан, децата на Боян Българанов и Васил Коларов. В достолепната къща на тютюнотърговеца   на ул. „Оборище“ живеят различни хора от комунистическата върхушка, за кратко време и Тодор Живков. Домът на създателя на тежката артилерия в България  , герой от Одринската епопея, използвал тактиката на „огнения вал“, е окупиран за години от комунисти. „Народният съд“ осъжда на смърт зетя на ген. Славчев, д-р Георги Липовански, юрист, депутат в XXV народно събрание, който се обявява против депортацията на евреите и не е съгласен с присъединяването на България към Тристранния пакт, а семействата Славчеви и Липовански са изселени от София. В края на този квартал се намират домовете близнаци на братята индустриалци  . Временно в тях се настаняват посолство и Военно окръжие, което превръща къщата в едно от местата за инквизиции на противниците на комунистическия режим.", "date": "2019.06.04", "title": "„…Да изгоним от София малко сволоч. С поздрав: Мирчо Спасов“"}
{"url": "https://clubz.bg/83794-administrativnata_prokuratura_ima_danni_za_prestyplenie_pri_opredelqne_na_partijnite_subsidii", "text": "След разпореждането на Сотир Цацаров Bъpxoвнaта aдминиcтpaтивнa пpoĸypaтypa e извъpшилa пpoвepĸa нa oпoвecтeнитe дaнни зa нapyшeния нa Зaĸонa зa пoлитичecĸитe пapтии, cпopeд ĸoитo пapтийнaтa cyбcидия зa 2018 г. вмecтo в paзмep нa 32 128 844 лв. e билa пpeдocтaвeнa в paзмep нa 38 684 384 лв., или c 6 519 540 лв. пoвeчe. B peзyлтaт „цeнaтa“ нa дeйcтвитeлнo пoлyчeн глac ĸaтo paзмep нa пapтийнaтa cyбcидия  Toвa става ясно от cъoбщeниe нa дъpжaвнoтo oбвинeниe пo пoвoд oбявeнaтa инфopмaция в \"Шoyтo нa Cлaви\", която послужи за повод главният прокурор да се сезира и да разпореди проверката. Прокуратурата погва партийните субсидии Cлeд ycтaнoвeнитe peзyлтaти BAΠ e ceзиpaлa миниcтъpa нa финaнcитe, ĸaтo мy e дaдeн 30-днeвeн cpoĸ, в ĸoйтo тoй тpябвa дa yвeдoми пpoĸypaтypaтa зa пpeдпpиeтитe мepĸи зa пpeycтaнoвявaнe нa нeзaĸoнocъoбpaзнитe дeйcтвия. Зa peзyлтaтитe oт пpoвepĸaтa e yвeдoмeнa и Cмeтнaтa пaлaтa, ĸaĸтo и Bъpxoвнaта ĸacaциoннa пpoĸypaтypa,  “. \"Ha 22.05.2019 г. глaвният пpoĸypop Coтиp Цaцapoв paзпopeди нa Bъpxoвнaтa aдминиcтpaтивнa пpoĸypaтypa пpoвepĸa пo peдa нa нaдзopa зa зaĸoннocт cлeд ceзиpaнe oт инфopмaция в тeлeвизиoннoтo пpeдaвaнe „Шoyтo нa Cлaви“ (тeлeвизия bТV), излъчeнo нa 20.05.2019 г., зa дoпycнaти нapyшeния нa Зaĸoнa зa пoлитичecĸитe пapтии пpи oпpeдeлянe нa пapтийнaтa cyбcидия зa 2018 г. Cпopeд oпoвecтeнoтo oт peдaĸциoнния eĸип нa пpeдaвaнeтo тaзи cyбcидия e cлeдвaлo дa бъдe в paзмep нa 32 128 844 лв., нo вмecтo тoвa e билa пpeдocтaвeнa (пpeдвидeнa в бюджeтa и peaлнo изплaтeнa) cyбcидия oт 38 684 384 лв., т. e. c 6 519 540 лв. пoвeчe. B peзyлтaт нa тeзи нapyшeния „цeнaтa“ нa дeйcтвитeлнo пoлyчeн глac ĸaтo paзмep нa пapтийнaтa cyбcидия вмecтo oпpeдeлeнитe в бюджeтa 11 лв. нeзaĸoнocъoбpaзнo e yвeличeнa нa 13,23 лв. Πpeдмeтът нa пpoвepĸaтa бe изяcнявaнe дaли дъpжaвнaтa cyбcидия зa пoлитичecĸитe пapтии пpeз 2018 г. e билa oпpeдeлeнa и изплaтeнa пpи cтpиĸтнo cпaзвaнe нa paзпopeдбитe нa Зaĸoнa зa пoлитичecĸитe пapтии (чл. 25 - чл. 27) и дaли e нaлицe нeпpaвилнo oпpeдeлянe и изплaщaнe нa cyми в paзмep, пo-виcoĸ oт тoзи пo зaĸoн. Bъpxoвнaта aдминиcтpaтивнa пpoĸypaтypa извъpши в ĸpaтĸи cpoĸoвe пpoвepĸaтa и ycтaнoви, чe инфopмaциятa в тeлeвизиoннoтo пpeдaвaнe „Шoyтo нa Cлaви“ (тeлeвизия bТV) oт 20.05.2019 г. oтгoвapя нa дeйcтвитeлнocттa. Ha пeттe пoлитичecĸи пapтии и ĸoaлиции (ГEPБ, \"БCΠ зa Бългapия\", \"Oбeдинeни пaтpиoти\", ДΠC и \"Bоля\") нeпpaвилнo ca изплaтeни cyми, знaчитeлнo нaдвишaвaщи пoлaгaщaтa ce cyбcидия oт 11 лв. зa eдин дeйcтвитeлeн глac, в нapyшeниe нa paзпopeдбитe нa чл. 25, чл. 26 и чл. 27 oт Зaĸoнa зa пoлитичecĸитe пapтии (ЗΠΠ). Πo cъщия нeзaĸoнocъoбpaзeн нaчин e фopмиpaнa и paзпpeдeлeнa cyбcидиятa зa пoлитичecĸитe пapтии пo чл. 26 oт ЗΠΠ, ĸoитo нe ca пpeдcтaвeни в Hapoднoтo cъбpaниe, нo ca пoлyчили нe пo-мaлĸo oт eднo нa cтo oт вcичĸи дeйcтвитeлни глacoвe нa пocлeднитe пapлaмeнтapни избopи. Ha 3.06.2019 г. Bъpxoвнaта aдминиcтpaтивнa пpoĸypaтypa ceзиpa миниcтъpa нa финaнcитe и oпpeдeли 30-днeвeн cpoĸ, в ĸoйтo дa ce пpeдпpиeмaт нeoбxoдимитe мepĸи и дa ce cъздaдe opгaнизaция зa пoдoбpявaнe и ĸoнтpoл пpи paзпpeдeлянe нa гoдишнaтa дъpжaвнa cyбcидия пpи cтpиĸтнo cпaзвaнe нa чл.25-28 oт ЗΠΠ и дa зaпoчнaт нeзaбaвни дeйcтвия зa cъбиpaнe и възcтaнoвявaнe нa изплaтeнитe в пoвeчe cyми пo гoдишнитe cyбcидии нa пpaвoимaщитe пapтии зa пepиoдa 2016-2018 г. C oглeд нeдoпycĸaнe в бъдeщe нa пoдoбни cлyчaи и пoдoбpявaнe yпpaвлeниeтo нa pиcĸa BAΠ e yĸaзaлa нa миниcтъpa нa финaнcитe дa пpилoжи зaĸoнoвитe възмoжнocти зa въвeждaнe нa ĸoнтpoлни пpoцeдypи, мeтoдoлoгии, мexaнизми и cpeдcтвa пpи изпълнeниe нa зaпoвeдитe, oпpeдeлящи нaчинa нa paзпpeдeлeниe нa дъpжaвнитe cyбcидии. Bъpxoвнaта aдминиcтpaтивнa пpoĸypaтypa ceзиpa и Cмeтнaтa пaлaтa зa пpeдпpиeмaнe нa дeйcтвия в cъoтвeтcтвиe cъc зaĸoнoвитe й пpaвoмoщия зa финaнcoв ĸoнтpoл пo oтнoшeниe нa пoлитичecĸитe пapтии cъoбpaзнo пoдпиcaнoтo Cпopaзyмeниe зa cътpyдничecтвo мeждy пpoĸypaтypaтa и пaлaтaтa. C Peзoлюция oт 3.06.2019 г. BAΠ ceзиpa и Bъpxoвнaта ĸacaциoннa пpoĸypaтypa пpeдвид cъбpaнитe дaнни зa извъpшeни пpecтъплeния oт oбщ xapaĸтep oт cлyжитeли нa Mиниcтepcтвoто нa финaнcитe.\"", "date": "2019.06.04", "title": "Административната прокуратура: Има данни за престъпление при определяне на партийните субсидии"}
{"url": "https://clubz.bg/83796-trymp_kym_london_da_sklyuchim_sdelka_sled_kato_se_otyrvete_ot_okovite", "text": "Великобритания може да договори скоро търговско споразумение със Съединените щати, след като \"се отърве от оковите\", заяви американският президент Доналд Тръмп, цитиран от Ройтерс. \n\tАгенцията отбелязва, че Тръмп очевидно е имал предвид \"Брекзит\". Тръмп заяви днес на премиера на Великобритания Тереза Мей, че САЩ ще постигнат \"много важно търговско споразумение\" с Обединеното кралство след Брекзит, предаде Ройтерс. Тръмп благодари на Мей за \"фантастичната работа\", която е свършила досега и каза, че не знае какви са плановете й, но тя трябва да продължи да следи случващото се. \n\tМей се очаква да подаде оставка в петък, 7 юни, но ще остане на поста си, докато бъде избран наследникът й. \n\tАмериканският президент и Мей се срещнаха с ръководителите на американски и британски компании през втория ден от посещението на Тръмп във Великобритания. Гигантски надуваем балон, който изобразява президента на САЩ като нацупено бебе с памперс, се рее над британския парламент в Лондон днес преди очаквания най-голям протест в британската столица срещу чуждестранен лидер. Тръмп и съпругата му Мелания пристигнаха вчера на тридневна държавна визита - съпроводено с пищност събитие, което включи банкет в Бъкингамския дворец снощи. В центъра на Лондон лидерът на британската опозиционна Лейбъристка партия ще се присъедини към десетките хиляди протестиращи в \"Карнавал на съпротивата\" в израз на несъгласие с президента. Мелания блести с \"Диор\" на приема на кралицата (СНИМКИ) Лидерът на лейбъристите Джереми Корбин, който ще говори на демонстрацията, след като не отиде на снощния банкет в Бъкингамския дворец, каза, че това е \"възможност да се покаже солидарност с онези, които той атакува в Америка, по света и в собствената ни страна\". \n\tСред участниците ще бъдат природозащитници, активисти срещу расизма и защитници на правата на жените. \n\tПолицията ще затвори улицата, водеща до Даунинг стрийт, за да защити президента и семейството му.  \n\tВъв Великобритания наложената от Тръмп забрана за пътуване до САЩ на гражданите на няколко предимно мюсюлмански страни, решението да изтегли Америка от глобалното споразумение за климата и критиката му към британски политици допринесоха за мобилизиране на съпротива срещу него. \n\tДържавната вечеря, дадена в чест на президента, беше бойкотирана от няколко депутати, включително от лидера на британските Либерални демократи, от Корбин и от други високопоставени представители на лейбъристите. \n\tПривържениците на американския президент казаха, че е обидно да се бойкотира лидерът на най-близкия съюзник на Великобритания. Но демонстрантите получиха тактическа подкрепа от лондонския кмет Садик Хан, който нееднократно е влизал в полемика с президента и който даде разрешение за пускането на балона. \n\tТръмп нарече кмета \"пълен неудачник\" малко преди да пристигне във Великобритания и в миналото го е обвинявал, че не е успял да направи достатъчно, за да предотврати смъртоносните терористични атаки в Лондон. И ето Тръмп пристигна..сред протести и скандали. А Мелания - цялата в бяло Тръмп каза, че е \"обичан\" във Великобритания въпреки протестите. Той заяви, че е по-близък с Лондон в сравнение с всеки друг американски лидер, като изтъкна шотландските корени на майка си и двете игрища за голф, които притежава в страната. Очаква се протестите да се разраснат по-късно през деня, когато демонстрантите започнат да се събират на площад \"Трафалгар\". Те ще пристигнат по крайбрежната улица, за да стигнат площада пред парламента следобед, тъй като полицията е затворила южната част на подстъпите към сградите на британското правителство в \"Уайтхол\". Протестиращи от цяла Великобритания ще пристигнат в Лондон, за да се присъединят към демонстрациите. Други протести срещу посещението на Тръмп са планирани в още 14 големи и малки британски града. \n\tПредишната визита на Тръмп през юли м.г. струваше на полицията повече от 14,2 млн. лири. Тогава 10 000 полицейски служители бяха разположени из цяла Великобритания. Тръмп за \"Брекзит\": Фараж е умен, той трябва да преговаря с Брюксел Скот Лукас, професор по международни и американски изследвания в Университета в Бирмингам, каза, че други американски президенти като Роналд Рейгън и Джордж Буш-син също се били посрещани с големи протести във Великобритания. \n\tТой каза, че протестите обикновено са по-големи срещу американските президенти в сравнение с лидерите на други страни като Китай и Саудитска Арабия, защото двете страни са исторически съюзници. БТА И ето Тръмп пристигна..сред протести и скандали. А Мелания - цялата в бяло Тръмп за \"Брекзит\": Фараж е умен, той трябва да преговаря с Брюксел", "date": "2019.06.04", "title": "Тръмп към Лондон: Да сключим сделка, след като се отървете от оковите"}
{"url": "https://clubz.bg/83798-nameriha_ubit_syratnik_na_merkel_v_hesen", "text": "Видният германски християндемократ д-р Валтер Любке (65 г.) е бил убит в нощта срещу неделя, съобщи късно снощи на пресконференция в град Касел ръководителката на криминалната служба на федерална провинция Хесен Сабине Турау. Според разследващите единственото, което до този момент е сигурно, е, че става въпрос за убийство, а не за самоубийство. Сабине Турау и наблюдаващият разследването прокурор Хорст Щрайф посочиха някои подробности около трагедията. Тялото на Валтер Любке е било открито на терасата на къщата от член на семейството в 0,30 ч. в нощта срещу неделя, 2 юни. Незабавно е била извикана линейка, но всички опити за реанимация са се оказали напразни. Смъртта е била потвърдена в 2,30 ч. в болницата. \"Аутопсията установи, че д-р Любке е починал вследствие на рана от огнестрелно оръжие\", заяви прокурор Щрайф. Той уточни, че изстрелът е бил произведен от близко растояние и е улучил жертвата в главата. Разследващите призоваха да не се разпространяват спекулации относно възможни мотиви, тъй като това би могло да попречи на разследването. Къщата на Любке се намира в края на село Истна с около 900 жители и отстоящо на 20 км от Касел. Но кой всъщност е д-р Валтер Любке? От десет години той оглавяваше административна служба, каквато в България няма. В буквален превод той беше правителствен президент, преди това видният християндемократ беше депутат в парламента на федерална провинция Хесен. В Германия всяка от 16-те федерални провинции има свой парламент и правителство. Само четири обаче имат администрация, наричана правителствен президиум, чийто президент в Хесен до смъртта си беше Валтер Любке. Той беше начело на администрация с 1200 служители. Основните задачи на правителствения президиум са да осъществява ключови решения на правителството във Висбаден, столица на федерална провинция Хесен. Също така се занимава и с планирането на правителствени инициативи, примерно в областта на екологията, но не само. Любке често е попадал в остри спорове, водени между природозащитници и бизнесмени. Той беше обвиняван, че с лека ръка е разрешавал строителството на съоръжения в гористи местности за производство на енергия от възобновяеми източници. Любке беше в центъра на бурни дебати през 2015 г., когато се обяви за строеж на приемен център за бежанци на територията на Хесен. Тогава той призова гражданите да застават зад хуманност и ценности. Струвало си да живееш в Германия и да се застъпваш за нейните ценности, казваше той. Който ги отхвърлял, бил свободен по всяко време да се пресели другаде. Стигна се до гневни протести срещу Любке с викове \"Гадняр!\" и \"Изчезвай!\" Според запознати още тогава е започнал да получава заплахи за убийство. От ХДС в Хесен разпространиха съобщение: \"Любке хвърляше мостове, както никой друг не беше в състояние да го прави. В тези тежки часове мислите и молитвите ни са отправени преди всичко към неговата съпруга, двамата му синове и родения преди година внук.\" Валтер Любке оставя съпруга и двама задомени синове.", "date": "2019.06.04", "title": "Намериха убит съратник на Меркел в Хесен"}
{"url": "https://clubz.bg/83800-livyrpul_s_rekordni_prihodi_ot_tv_prava", "text": "Собствениците на \"Ливърпул\" имат много поводи да празнуват тези дни. Освен че отборът спечели Шампионската лига, е заработил доста солидна сума от тв права през сезона във Висшата лига и в най-комерсиалния евротурнир. Сборът прави 250,9 милиона паунда (281 млн. евро) - 98,5 млн. от УЕФА (111 млн. евро) и 152,4 (171,5 млн. евро) от Премиърлийг. Така \"Ливърпул\" е първият британски клуб, който преминава границата от четвърт милиард в това перо - и в двете валути, пише \"Дейли мейл\". Хеви метъл от най-чиста проба Любопитно е, че \"червените\" са №1 по този показател у дома, независимо че титлата отново бе спечелена от \"Манчестър Сити\". Логично \"Ливърпул\" е начело и в листата за евротурнирите, следван от \"Тотнъм\" (89,9 млн. паунда), \"Манчестър Сити\" и \"Манчестър Юнайтед\" по 82 млн. и т.н. Тук личи голямата разлика между Шампионската лига и Лига Европа - \"Челси\" и \"Арсенал\" са заработили по \"едва\" 38 и 32 млн. (съответно).", "date": "2019.06.04", "title": "\"Ливърпул\" с рекордни приходи от тв права"}
{"url": "https://clubz.bg/83801-olovo_ot_notr_dam_zasecheno_v_kryvta_na_uchenik", "text": "Повишено количество олово бе засечено в кръвта на ученик, който живее в близост до изгорялата катедрала \"Нотр Дам\", съобщи френският в. \"Фигаро\". Веднага след разкритието бе отправен апел към бременните и младите хора да се явят за кръвни тестове, обяви Регионалната здравна агенция. Цели 300-400 тона олово е имало в покрива и стрелата над него, пише изданието. При пожара на 15 април и разтопяването на метала са били отделени хиляди отровни частици. Особено гъсто отломки от оловото се намират край катедралата. Централната лаборатория на парижката полиция извърши на 17 април измервания на и около \"Нотр Дам\". Бяха открити отровни частици най-вече на земята край катадралата, както и в някой административни офиси наоколо. Въздухът обаче не беше заразен нито опасен. Там, където имаше отровни частици на земята, бе забранен достъпът на хора. Разчистването на терените ще започне през следващите дни. Детето, в чиято кръв е било намерено повишеното количество олово, е подложено на различни видове изследвания, за да се разбере точно дали именно от пожара е следствие натрупването на оловното количество в кръвта, или се дължи и на нещо друго.  ", "date": "2019.06.04", "title": "Олово от \"Нотр Дам\" засечено в кръвта на ученик"}
{"url": "https://clubz.bg/83803-cska_sofiq_zapazva_trenorskoto_trio", "text": "Добромир Митов, Люпко Петрович и Димитър Пенев - треньорският триумвират начело на ЦСКА-София, ще продължи да изпълнява ролята си през наближаващия сезон, съобщи клубът на официалния си сайт. С това се слага край на спекулациите за треньорския пост в Борисовата градина - поне на този етап. Митов, който работеше в детско-юношеската школа на \"червените\", се води старши, а двете легенди - консултанти. Неофициално е ясно, че силният човек за важните решения е сърбинът, европейски шампион с \"Цървена звезда\". Той е нещо като мениджър, Митов - треньор, а Димитър Пенев - съветник. Триото застана начело след изненадващото напускане на Любослав Пенев. ЦСКА-София - всеки ден най-малко по един нов играч (СНИМКИ) ЦСКА-София започва подготовка в неделя, 9 юни. До момента бяха привлечени четирима нови. Ето какво гласи съобщението на клуба:", "date": "2019.06.04", "title": "ЦСКА-София запазва треньорското трио"}
{"url": "https://clubz.bg/83795-kolekcioneri_pokazvat_nad_100_neizlagani_platna_na_svetlin_rusev", "text": "Над 100 картини на покойния вече академик Светлин Русев, някои от които непоказвани, ще бъдат представени в изложбата \"Пътят\", посветена на творчеството на едно от най-емблематичните имена в българското изкуство. Тя се организира от Съюза на колекционерите в България, като 21 негови членове предоставят творби от личните си колекции, съобщават организаторите. Изложбата се открива на 6 юни и ще продължи до 17 юни паралелно в галерия \"Средец\" и хотел \"Анел\".  Куратори на изложбата са проф. Аксиния Джурова и проф. Иван Маразов.  \"Маестрото, както Светлин Русев бе извоювал правото да бъде наричан, твори в противоречивия отрязък от време – втората половина на ХХ и първите десетилетия на XXI век, и именно затова изложбата ще бъде разделена в две изложбени пространства. Галерия \"Средец\" на Министерството на културата ще приюти ранното творчество на художника – от 1955 до 1980 г., когато се ражда именно стилът \"Светлин\". В хотел „Анел” са представени картините от 1980 до 2018 г. – години, свързани с критични периоди от нашето развитие, с борбата за налагане на нови критерии в изкуството, за признаване на изкуството като висша духовна дейност, като израз на мироусещането на една голяма епоха\", уточняват колекционерите. Разгърната в хронологичен диапазон от над 60 години, експозицията дава възможност да се надникне освен в творческия път на Маестрото, но и в житейския – този, в който всеки от нас в края се запитва: „Намерих ли пътя?“ И въпреки съмнението на Светлин Русев в илюзорността на всеки опит да си повярва, че го е намерил, отговор ще даде времето. Надяваме се, че като организатори на тази изложба поне малко сме открехнали завесата на трудния отговор. Съюзът на колекционерите в България e сдружение с нестопанска цел за общественополезна дейност.   ", "date": "2019.06.04", "title": "Колекционери показват над 100 неизлагани платна на Светлин Русев"}
{"url": "https://clubz.bg/83797-sasht_shte_proverqvat_facebook_google_apple_amazon_za_monopol", "text": "Две федерални американски институции - Министерството на правосъдието и Федералната търговска комисия - готвят антитръстови проверки на най-големите технологични гиганти в Силициевата долина - Google, Apple, Amazon и Facebook. Проверките са окуражени от демократите, които след последните избори в САЩ държат Конгреса, съобщи Gizmodo. Целта е да се направят разследвания \"от горе до долу\" и да се установи дали техногигантите са постигнали монополно положение по непозволен начин. САЩ разследват \"Гугъл\" за злоупотреба с монополно положение Google държи в момента над 90% от пазара на търсачките, Amazon - около 50% от онлайн пазаруването, а Facebook, към които са и Instagram, Snapchat и WhatsApp - лъвския пай от трафика към социални мрежи. Единствено Apple има сравними по сила конкуренти както по света, така и в САЩ. Практическият монопол, постигнат от някои от тези компании в определени видове бизнес, сам по себе си не е незаконен. Според анализатори обаче срещу всяка от компаниите има редица обвинения за недопустими практики за запазване на господстващото им положение. Зукърбърг раздавал личните ни данни на Microsoft, Amazon и други Дори те да не бъдат доказани, според някои бизнеси от този тип имат твърде силен ефект върху медиите, сигурността на консуматорите, възможността нови стартъпи да влязат в технологичния бизнес. И от тази гледна точка все повече хора са привлечени от идеята тези компании да бъдат разбити на отделни парчета. Американският Конгрес има ограничени възможности за проверки, но антитръстовите регулатори могат, ако не да вземат мерки, поне да съберат доказателства за нуждата от такива. Федералната търговска комисия и правосъдното министерство вече са предупредили компаниите за проверките, които предстоят.  Зукърбърг раздавал личните ни данни на Microsoft, Amazon и други", "date": "2019.06.04", "title": "САЩ ще проверяват Facebook, Google, Apple, Amazon за монопол"}
{"url": "https://clubz.bg/83787-zashto_mariq_gabriel_reshi_da_ostane_evrokomisarka", "text": "Българската еврокомисарка Мария Габриел обясни тази сутрин в интервю за Нова телевизия решението си да не заеме място на депутат в новия Европейски парламент, където е избрана, а да продължи да работи в сегашната Европейска комисия и да се бори за място в следващата. Мария Габриел няма да е евродепутат, ще се бори пак да е комисар Това решение на Габриел, която беше водачка на листата на ГЕРБ за евроизборите, означава, че мандат в Страсбург и Брюксел ще получи седмата в листата Лиляна Павлова, бивша министърка на българското председателство на Съвета на ЕС и на регионалното развитие. Габриел изтъкна, че иска да остане еврокомисарка заради предстоящи решения, които засягат страната ни - за бъдещия многогодишен бюджет на Европейския съюз, за българската кандидатура за еврозоната и за прекратяването на вече 12-годишното евронаблюдение над българското правосъдие и вътрешните работи, осъществявано чрез т.нар. Механизъм за сътрудничество и проверка. Възможно е преговорите поне по първия и третия въпрос да започнат при сегашната комисия на Жан-Клод Юнкер, където Габриел отговаря за цифровата икономика и общество. Мандатът на Юнкер изтича на 31 октомври, но Габриел предположи, че той може да бъде удължен с месец-два заради новото съотношение на силите в Европейския парламент и Европейския съвет и вероятността преговорите между държавите членки и политическите групи за новите ръководители на европейските институции да бъдат трудни и по-дълги от очакваното. Досега не е обсъждано намаляване на броя на еврокомисарите, който отговаря на броя на държавите членки, каза Габриел. Сред досега официално обявените кандидати за председател на Европейската комисия липсват имена от приетите след 2004 година държави членки. Разпределението на останалите висши постове в ЕС   на председателите на Европейския парламент, на Европейския съвет, на шефа на дипломатическата служба на ЕС и на Европейската централна банка - зависи от това кой ще стане председател на комисията. Решението обикновено е пакетно и в него централна роля има Европейският съвет, в който се представени държавните и правителствените ръководители на 28-те. Това ще е главната тема на редовния Европейски съвет, насрочен за 20 и 21 юни. Поради откроили се разногласия между най-големите държави, а и между политическите сили в парламента, е възможно на него да не се стигне до съгласие. Сблъсъкът Меркел-Макрон е факт. Подкрепят различни кандидати за Еврокомисията Габриел смята, че досегашната й работа й позволява да се бори за ключов портфейл в следващата комисия, като под това обикновено се разбира такъв, който разполага с голяма част от бюджетните средства на ЕС. Досега това са били комисарите по бюджета, регионалната политика и земеделието.   Неделчева, която започна кариерата си като евродепутатка като кадър на Цветанов, каза, че партията й днес гледа на него \"с благодарност, но и с поглед напред, защото има още много какво да се направи\". Тя косвено се съгласи с водещите на предаването, че ГЕРБ в момента има \"имджов проблем\" и добави, че той  .    Сблъсъкът Меркел-Макрон е факт. Подкрепят различни кандидати за Еврокомисията", "date": "2019.06.04", "title": "Защо Мария Габриел реши да остане еврокомисарка?"}
{"url": "https://clubz.bg/83783-kuklata_barbi_specheli_amerikanska_nagrada_za_moda", "text": "Американската певица и актриса Дженифър Лопес спечели престижната награда \"Икона\" на Съвета на американските модни дизайнери, предаде Асошиейтед прес, цитирана от БТА. Отличието й се връчва, за да се отдаде почит на нейния стил и на нейната многостранна кариера. Водещи отличия на церемонията, състояла се в Бруклинския музей в Ню Йорк, получиха и дизайнерите Брандън Максуел и Рик Оуенс. Максуел работи с Лейди Гага и неотдавна я облече с четирипластов тоалет в черно и цикламено за благотворителната вечер на музея \"Метрополитън\". Наградата на борда на директорите на съвета отиде не при човек, а за първи път при кукла. Лауреатката беше не друг, а куклата Барби. Тя \"получи\" отличието, защото е \"икона и защитник на предоставянето на повече власт и права на жените\", се казва в обосновката на борда на директорите.", "date": "2019.06.04", "title": "Куклата Барби спечели американска награда за мода"}
{"url": "https://clubz.bg/83774-treska_za_uchiteli", "text": "През миналата седмица в Нова Зеландия се случи нещо, което илюстрира мащабите на едно от най-сериозните предизвикателства, пред които е изправен почти целият свят. По улиците на островната страна   с искания за увеличение на заплатите им най-малко с 15%, по-добри условия на труд и по-голямо уважение към професията им. The Guardian отбелязва, че това е пореден учителски протест в страната от края на 2017 г. насам. Засега развръзката остава неясна, защото управляващите не са склонни да удовлетворят претенциите на учителите, които пък, изглежда, не са склонни на компромис. Новозеландските учители поставят на масата важен и сложен въпрос, на който рано или късно ще трябва да отговори практически всяка държава: какво трябва да се промени, за да стане учителската професия по-привлекателна за младите във време на все по-отворени граници, хиляди възможности за вълнуваща и добре платена работа в частния сектор и растяща несигурност на фона на растяща конкуренция? Като граждани на страна, която от 30 години страда от интензивна емиграция и застаряване на населението, ние имаме пряк интерес да намерим адекватен отговор на този въпрос час по-скоро. В годините на прехода свикнахме да виждаме само дефицитите и недъзите в родното образование. Те в никакъв случай не са изчезнали, но никой не може да оспори напредъка, който беше постигнат в някои области, например учителските заплати. Учебната 2007/2008 г. тъкмо е стартирала. Хиляди учители в различни населени места обявяват стачка с призиви за по-високи възнаграждения. Типично по нашенски, вместо да действат задружно, едни учители стачкуват в продължение на няколко седмици, а други преподават, доколкото изобщо може да се говори за нормален учебен процес при такива условия. Въпреки това разделение и въпреки нищожния успех на стачките днес учителите получават значително по-добро заплащане отпреди десетилетие. През 2007 г. българските учители получаваха брутно месечно възнаграждение от порядъка на 600-700 лв. Стартовата учителска заплата пък беше около 500 лв. Превъртаме лентата с 12 години напред и пред нас се разкрива съвсем различна картина. Най-ниската заплата на учител става 920 лева След няколко поетапни увеличения на заплатите много учители в страната получават по 1300-1400 лв (и повече с някои бонуси), а стартовото учителско възнаграждение е 920 лв.   в сектора на образованието за първото тримесечие на 2019 г. е 1186 лв. спрямо 1208 лв. за всички сектори в цялата страна. Драстичното увеличение на учителските заплати в рамките на третото правителство на премиера Бойко Борисов повдига логични въпроси. Как така дълго време нямаше пари за по-високи възнаграждения и откъде се появиха те през последните две години? Не можеше ли да си спестим някои неволи и поводи за допълнително разделение във и без това разделеното ни общество с по-бързо вдигане на парите на учителите? Тези и други въпроси в тази посока заслужават адекватни отговори. Независимо от тях обаче фактът си остава: заплатите нараснаха осезаемо и ще продължат да вървят нагоре и през следващата година, тъй като за тази цел управляващите са  . Бързам да подчертая, че по-високите учителски заплати не водят автоматично до по-качествено образование. Заплащането на преподавателите е само една от многото части на сложния образователен пъзел. Въпреки това тяхното увеличение е ключова първа стъпка към подобряване на привлекателността на безценния, но изтощителен във физическо, психическо и емоционално отношение труд на учителите, който все по-рядко съблазнява най-способните млади хора. Хубаво е също да имаме предвид, че днес учителите получават много повече, отколкото преди години, но това не означава, че печелят луди пари – просто преди те получаваха срамно ниски заплати. Друга стъпка в правилната посока е стумилирането на мотивирани млади хора да следват педагогически специалности, например чрез стипендии.   на образованието и науката Деница Сачева в момента се обсъжда и възможността бъдещите учители да не плащат такси за обучението си. Привличането на повече младежи към учителската професия не е опция, а необходимост, защото до 7-8 години се очаква   над 40% от българските учители. Освен че правят професията по-привлекателна, по-високите заплати осигуряват спокойствие на учителите и им позволяват да се възползват от многобройните ресурси за самоподготовка, които са налични онлайн и офлайн. Няма как да очакваме от един учител да бъде на желаната висота всеки ден, когато, за да води достоен живот, трябва да дава частни уроци или да съчетава преподаването с почасова работа. За разлика отпреди няколко десетилетия, когато учениците са имали ограничен достъп до информация и източници на развлечение, през 2019 г. много от тях са на един телефон разстояние от тонове видео уроци, лекции, тестове, електронни книги, филми и музика. На този фон професионалното усъвършенстване е задължително за всички учители, които искат да са в крак с новите технологии и да могат да задържат вниманието на учениците в час. Колкото по-компетентни и любознателни са учителите, толкова по-големи шансове имат те да затвърждават у учениците ценности като отговорност, почтеност и трудолюбие и да им помагат да изграждат добри навици. И като казвам, че учителите трябва да се обучават през цялата си кариера, имам предвид, че трябва да се обучават действително, а не формално. През последните години думата „обучение“ стана доста модерна у нас главно покрай стимулирането на учителите да повишават квалификацията си чрез придобиването на по-високи степени и преминаването през обучения с кредити. В това няма нищо лошо. Проблемът е, че обученията за учители се превърнаха в бизнес и игра на колективно заблуждаване, в която често всички се смятат за победители, но накрая се оказват губещи: учителите, защото инвестират време и пари, но не научават кой знае какво; инспекторите, министрите и обучителите, защото провеждат обучения, които не водят до подобряване на преподаването в българските училища; и учениците и родителите, които не получават от учебния процес качеството, което заслужават. Ако искаме в бъдеще в България учители да стават не хора, които не знаят какво искат да правят с живота си, а такива, които имат нужните ценности, знания и умения, трябва да осигурим на учителите стимулиращи условия на работа отвъд добрата заплата. Първо, учителите трябва да бъдат повече учители и по-малко администратори. С други думи, колкото по-малко време губят в попълване на дневници и формуляри, с толкова повече време ще разполагат да планират уроците си, да търсят допълнителна информация и да подготвят интересни упражнения за учениците. Второ, учителите трябва да имат свободата да избират как да работят. Трудът им би трябвало да се оценява не според това как и кога са изнесли даден урок, а според това доколко учениците притежават заложения набор от знания и умения за съответния клас в края на учебната година. Важно уточнение: автоматичното обвиняване на учителите за слабите оценки в края на срока или учебната година или на матурите и другите изпити, което е масова практика днес, води единствено до изкуственото им завишаване. Учителите избират да го направят, за да си спестят излишни мъки. Да, трябва да продължим да изискваме резултати от учителите, но също е желателно да разберем, че ниските резултати на един или друг ученик невинаги са знак за несвършена работа от учителя. Нужен е механизъм за балансирано оценяване на работата на учителите, който взема под внимание всички особености на учебния процес. Трето, учителите могат да разгърнат пълния си потенциал, да поддържат мотивацията си в дългосрочен план и да постигат желаните резултати само когато разполагат с адекватни ресурси. Елементарен пример: дори най-креативният учител на света не може да покаже колко вълнуващи могат да бъдат области на познанието като химия и биология, ако през годините не може да проведе и един учебен час в модерна лаборатория. Не на последно място по значение, ако искаме след години да има кой да преподава на децата ни, трябва възможно най-скоро да си върнем уважението към личността на учителя. През последните три десетилетия престижът на професията стигна плашещо ниски нива в България. Това се вижда както от обидната и подигравателна нотка, която носи думата „даскал“, така и от популярната тук представа за учителите като хора, които само мрънкат за пари. Желателно е да проумеем, че работата на учителя не е да пише (незаслужени) шестици на учениците и да запълва пропуски във възпитанието им, а да запалва искрицата у тях и да ги насърчава да развиват заложбите си.   министърът на образованието и науката Красимир Вълчев пред гостите на конкурса „Учител на годината“: По-високите заплати, по-добрите условия на труд, по-голямата свобода в класната стая и по-голямото уважение към учителската професия ще увеличат интереса към нея сред младите. Това ще доведе до по-голяма конкуренция, която пък ще стимулира преподавателите да се развиват постоянно, защото, ако не го правят, ще знаят, че могат да загубят работата си. По-голямата мотивация на учителите пък съвсем естествено ще доведе до подобряване на нивото на преподаване, а оттам и на учебния процес в по-широк план. Според   правителството на споменатата по-рано Нова Зеландия опитва да се справи с недостига на учители, като наема такива от Великобритания и Австралия. В това отношение Нова Зеландия е облагодетелствана, тъй като може да набира учители от англоговорящите страни, както и такива с различен майчин език, но перфектен английски. В България нямаме тази опция, но дори и да я имахме, надали щеше да сработи, имайки предвид негативното отношение на някои групи в обществото ни към имигрантите. За да се радваме на надеждно здравеопазване, справедливо правосъдие и стабилна икономика, ние се нуждаем от работеща и гъвкава образователна система. За да имаме такава система, се нуждаем от способни и всеотдайни учители в цялата страна. А за да имаме такива учители утре, трябва да започнем да ги търсим и обучаваме още днес. В България често изтъкваме проблема с ниската раждаемост, но ако не вземем спешни мерки за подготовката на хиляди нови учители, рискуваме да се озовем в ситуация, в която имаме ученици, но нямаме учители. А тази гледка надали ще е по-малко потискаща от пустеещи училища. „Генерация Z“ – с подкрепата на „Америка за България“ „Генерация Z“ – с подкрепата на „Америка за България“", "date": "2019.06.04", "title": "Треска за учители"}
{"url": "https://clubz.bg/83785-zakonyt_za_chernomorieto_vnimanie_palatka_opasno_za_jivota", "text": "Част от туристическия бранш у нас се обяви против измененията в Закона за устройството на Черноморското крайбрежие (ЗУЧК), определяйки ги като противоконституционни, създаващи предпоставка за корупция и заличаващи цял сегмент - природосъобразния туризъм.  Асоциацията на българските туроператори и туристически агенти (АБТТА) и Българската асоциация за алтернативен туризъм (БААТ) са изпратили  до председателите на комисиите по икономическа политика и туризъм, по регионална политика и по околната среда в парламента, в което критикуват мракобесните текстове, с които се поставят палатките извън закона и се налагат петцифрени глоби. Измененията в ЗУЧК ще бъдат разгледани на второ четене този четвъртък във водещата комисия - тази по регионална политика. По всичко личи, че там цари хаос -   в нито една част. Както Клуб Z писа, измененията, предложени от Министерството на туризма, уж трябваше да опазват дюните от човешка намеса, като се предвиждаше и спорното \"наказание за поставяне на хавлия\" върху природно образувание от този тип. Но в парламента с предложенията на депутатите текстовете се изродиха до предложения за застрояване в зони с дюни и до преследване на любителите на природосъобразния туризъм с наказания, по-големи от тези за рецидивистите по отношение на нарушенията на пътя. Глобата за хавлия върху дюни се изроди в строителство и в забрана на палатките Това отбелязват и двете браншови организации. И се допълва: Близка до властта организация предлага забрана за палатки Двете организации настояват за предприемане на действия по одържавяване на държавната собственост, попаднала назад в годините в частни ръце , каквото е изискването в самия ЗУЧК, да се \"респектира незаконното строителство в зони А и Б\", да бъдат отредени като плажове за природосъобразен туризъм всички плажове, попадащи в защитени територии и др. Оттам посочват в заключение, че измененията не почиват на \"здрава икономическа логика\" и на \"експертна оценка за очакваното въздействие\" и искат законът да бъде върнат на Министерството на туризма за преработка. Любопитно е  на самото Министерство на туризма по предложенията на депутатите - най-вече в частта за регулиране на този сегмент от пазара - природосъобразния туризъм. От ведомството на Николина Ангелкова отказват да се занимават с този въпрос - не било тяхна работа.  Както Клуб Z писа, председателят на регионалната комисия Искрен Веселинов внесе предложение да се обособят специални места за свободно разполагане на палатки, кемпери и пр., които да не се третират като редовите къмпинги с бунгала и пр. В самия ЗУЧК отдавна е записано, че ще се изготвят правила за къмпингуването и именно на този текст стъпва Веселинов за предложението си. Без 1000 лева глоба за хавлия върху дюна. Но не и ако си с палатка Под \"егидата\" на Ангелкова през годините бяха сформирани специални работни групи за целта, но те не успяваха да достигнат до консенсус. Сега изненадващо от екипа на същата министърка заявяват, че обособяването на места за природосъобразен туризъм не е работа на Министерството на туризма. То се занимавало само с категоризираните като туристически обекти места. С това от ведомството на Ангелкова прехвърлят спорния въпрос към други институции. Както е известно, сега любителите на природосъобразен туризъм са подлагани на непрекъснати гонения - от местните и от държавните власти, и за това спомага липсата на регулация. Палатка не може, а хотел върху пясъка може! Становища по проекта са постъпили и от Националния борд по туризъм на Красимир Гергов, от Асоциацията на концесионерите на морски плажове и др. Те категорично се обявяват против предложенията на съпредседателя на \"Обединени патриоти\" и лидер на НФСБ Валери Симеонов, който настоява за ред неща, сред които: общините, а не концесионерите да изготвят схемите за разполагане на обектите по плажовете, за равнопоставеност като качество на зоните за свободно и платено плажуване, за забрана за готвена храна по плажовете, за промяна в местата за разполагане на обектите на концесионерите, за неотдаване на концесия на плажове, до които няма автомобилен достъп, и др. Сред мотивите е, че не може да се правят такива изменения без становища от бранша и непосредствено преди старта на сезона. Близка до властта организация предлага забрана за палатки Без 1000 лева глоба за хавлия върху дюна. Но не и ако си с палатка Палатка не може, а хотел върху пясъка може!", "date": "2019.06.04", "title": "Законът за Черноморието: Внимание, палатка! Опасно за живота!"}
{"url": "https://clubz.bg/83789-ek_e_reshena_vreme_e_za_sankcii_sreshtu_italiq", "text": "Еврокомисията ще обяви утре, че е време за санкции срещу Италия, пише „Политико“, като се позовава на сведения на трима чиновници в Брюксел. Предвид факта, че Рим не спазва правилата за ограниченията върху държавния дълг и дефицит, ЕК ще огласи доклад, който ще задейства процедура заради прекомерен дефицит. Въпросът бил обсъден на среща на началниците на кабинетите на еврокомисарите. Окончателното решение ще бъде взето утре по време на Колегиума на комисарите. Салвини: ЕС ще глоби Италия с €3 млрд. Съобщението идва само часове след като италианският премиер Джузепе Конте заплаши с оставка, ако двете партии в управляващата коалиция - „Лигата“ и \"Движение 5 звезди“, не прекратят постоянните спорове помежду си и не спрат да изпращат двусмислени послания към финансовите пазари. Той увери, че ще направи всичко по силите си, за да обсъди с Еврокомисията бюджета на страната с цел избягване на санкциите. Конте призова вицепремиерите Матео Салвини и Луиджи ди Майо към спешни действия. Как Салвини събуди призрака на €-кризата Той обаче не предложи ясен краен срок. Италия изпада в рецесия след година на политически сътресения Защо в Италия става нещо лошо. И защо то ни засяга Последната дума за изваждането на Испания от списъка и евентуалното включване на Италия в него има съветът на ЕС. Как Салвини събуди призрака на €-кризата Италия изпада в рецесия след година на политически сътресения Защо в Италия става нещо лошо. И защо то ни засяга", "date": "2019.06.04", "title": "ЕК е решена: Време е за санкции срещу Италия"}
{"url": "https://clubz.bg/83781-us_kongresyt_odobri_finansovata_ramka_za_iztrebitelite_za_bylgariq", "text": "В 16.15 ч. вашингтонско време (23.15 ч. българско време) на сайта на Агенцията за сътрудничество в областта на отбраната и сигурността на САЩ бе публикувано съобщение, в което се посочва, че Конгресът на САЩ е дал разрешение България да получи възможност за закупуване на цялостен пакет за 8 многоцелеви изтребителя Ф-16 Блок-70 на стойност 1,6 млрд. долара, съобщава пресслужбата на министерството на отбраната на България.  Пакетът включва стойността на осемте самолета с пълен комплект въоръжение \"въздух-въздух\" и \"въздух-повърхност\", всички допълнителни системи на самолета, както и бъдещите модернизации и нововъведени оръжейни системи.  По-късно в   в България също излезе съобщение за решението на Конгреса. В него два пъти се подчертава, че цената от 1,6 млрд. долара не е финална, и тя зависи от изискванията на българската страна. Това е максималната финансова рамка на проекта за придобиване на нов тип многоцелеви изтребител от България. Тече двуседмичен срок, в който американското правителство ще предостави на българската страна проект на договор (LOA), в който очакваната цена за придобиване на осемте самолета с пакет от необходимите бойни способности ще бъде в рамките на 1,2 млрд. долара. След изтичане на двуседмичния срок и получаване на проекта на договор преговорният процес ще продължи.  Министерството на отбраната със задоволство отбелязва факта, че в кратки срокове Конгресът на САЩ взе решение за износ към България на високотехнологичната платформа и системите към нея.  \n\tПървоначално българският парламент даде разрешение цената на 8 нови многоцелеви изтребителя да не надхвърля 1, 8 млрд. лв. По-късно депутатите приеха допълнително решение международният договор за придобиване на нов тип боен самолет да се отклони от посочената цена, съобщава БТА. ", "date": "2019.06.04", "title": "US Конгресът одобри финансовата рамка за изтребителите за България"}
{"url": "https://clubz.bg/83791-lyuis_hamiltyn_iska_da_se_systezava_pone_oshte_pet_godini", "text": "Люис Хамилтън иска да се състазава във Формула 1 най-малко още пет сезона или докато изпитва удоволствие от призванието си. Най-малкото британецът няма намерение да пропилее възможността да спечели още титли и победи, това заяви той в предаването на Дейвид Летерман по \"Нетфликс\". \"Мерцедес\" се готви за Гран При на Канада в Монреал през уикенда. От началото на сезона тимът е спечелил всичките състезания, но въпреки това иска да продължи да се подобрява. Болидите на тима ще са с нов двигател. Пистата \"Жил Вилньов\" е по-подходяща за \"Ферари\" и \"Ред Бул\" с дългите си прави участъци. Хамилтън удържа труден успех в памет на Ники Лауда (СНИМКИ) Люис Хамилтън има пет световни титли и е лидер в класирането този сезон. Той не крие амбицията си да подобри двата най-важни рекорда на Михаел Шумахер - по брой победи (91) и титли (7). За достигане на първото постижение му остават 14 успеха. Хамилтън има 17 точки аванс пред съотборника си Валтери Ботас в класирането на пилотите след шест кръга. Люис призна, че понякога се бори с - дори този сезон, който определя като   независимо от постоянните победи. Той обясни това с редуването на върхове и падения.", "date": "2019.06.04", "title": "Люис Хамилтън иска да се състезава поне още пет години"}
{"url": "https://clubz.bg/83784-koj_si_kupuva_na_cherno_krokodil", "text": "Европейската полицейска служба Европол спаси над 4400 влечуги и арестува 12 души по време на международна операция срещу незаконната търговия с диви животни, предаде ДПА, цитирана от БТА. Операцията е била извършена между 12 април и 22 май. Конфискувани са 4419 живи животни, включително 2703 костенурки, 1059 змии, 512 гущера и гекона, 20 крокодила и алигатори. Властите са конфискували и 152 чанти, портфейли, каишки за ръчни часовници, медикаменти на базата на влечуги. Идентифицирани са около 200 заподозрени по света. Шестима души са задържани в Италия и шестима в Испания. В операцията са участвали полицейски агенции от 22 държави по света.", "date": "2019.06.04", "title": "Кой си купува на черно... крокодил?"}
{"url": "https://clubz.bg/83788-andi_myri_se_zavryshta_na_korta", "text": "Анди Мъри обяви, че ще се завърне в игра в \"Куинс клъб\" за турнира на трева, който започва по-късно този месец и предшества \"Уимбълдън\". Шотландецът ще участва само на двойки. Бившият №1 в света се подложи на операция за подмяна на тазобедрена става (поставена му е метална), след като отпадна драматично на \"Аустрелиън оупън\". Мъри дори бе обявил, че спира с тениса. Целта му като начало беше да си осигури живот без болка. Анди Мъри вече е с метална става (СНИМКИ) След емоционалната раздяла Анди допусна, че може да продължи да играе - поне да опита, стига да се чувства добре. Той започна да тренира леко в края на март. В \"Куинс клъб\" Мъри ще си партнира с ветерана Фелисиано Лопес. Надпреварата започва на 17 юни. Според Би Би Си, ако Анди Мъри изобщо реши да участва на \"Уимбълдън\", това пак ще е само на двойки. На индивидуално можем да го видим най-рано на \"Ю Ес Оупън\" и някой предшестващ го турнир. През миналия месец Анди показа видеа и снимки как се готви на кортовете в \"Куинс клъб\" заедно с Ник Кириос. Той се подготвя на пълни обороти едва от две седмици, казва Ръсел Фулър в сайта на британската обществена медия. Анди Мъри вече тренира За разлика от своя брат, трикратният шампион от Големия шлем не специалист на двойки. Той използва дуетите като етап от своето завръщане, както сам подчертава. Анди Мъри вече тренира", "date": "2019.06.04", "title": "Анди Мъри се завръща на корта"}
{"url": "https://clubz.bg/83786-dyjdyt_prodyljava_navodneniqta_syshto", "text": "Днес облачността ще бъде значителна и с прекъсвания ще продължи да вали дъжд, съобщава Националният институт по хидрология и метеорология (НИМХ), цитиран от агенция \"Фокус\". На места в Централна и Западна България краткотрайните валежи отново ще бъдат интензивни, придружени с гръмотевици, градушки и временно усилване на вятъра. В тези райони се очаква да паднат по 35 литра на квадратен метър. Привечер валежите ще отслабват и на много места ще спрат. През нощта най-големи валежи са отчетени в Монтана - по 11 литра на квадратен метър, съобщава НИМХ. Почти 100 000 мълнии са регистрирани в Югоизточна Европа за последните 24 часа, като една трета от тях са били у нас, предаде Нова телевизия. Вчера мълния удари къща в Казанлък и изгори покрива й. Наводнени бяха ловешките села Скобелево и Соколово, кварталът \"Продимчец\" на окръжния град и северната му индустриалн зона. Според кмета Корнелия Маринова положението в тези места вече е нормализирано.  ", "date": "2019.06.04", "title": "Дъждът продължава, наводненията също"}
{"url": "https://clubz.bg/83780-melaniq_blesti_s_dior_na_priema_na_kralicata_snimki", "text": "Впечатляващи тоалети, повечето от които бели, бяха демонстрирани на банкета, даден от кралица Елизабет Втора в чест на американския президент Доналд Тръмп и съпругата му Мелания, пише в. \"Сън\". \n\tПървата дама на САЩ бе избрала дълга рокля на \"Диор\" без ръкави, съчетана с бели ръкавици. Тоалетът беше дефиниран от модните експерти като сив, въпреки че на телевизионните кадри изглеждаше бял. \n\tНа банкета херцогинята на Кеймбридж - Кейт, пък отдаде почит на покойната Даяна, като беше сложила нейна любима диадема. Тя беше избрала и обеци със сапфири и диаманти на кралицата майка. Съпругата на принц Уилям носеше бяла рокля на Александър Маккуин за тържественото събитие. Херцогинята на Съсекс Меган не присъства, защото наскоро роди. Британската кралица беше избрала бяла рокля с маргаритени мотиви на Анджела Кели, съчетана с диамантена и рубинена тиара и с огърлица с диаманти и рубини. Херцогинята на Корнуол - Камила, беше в кремавобяла рокля на Брус Олдфийл, с диамантена тиара на Бушрон и с колие от перли и топази. Иванка Тръмп пък беше избрала нежносиня рокля с мотиви, наподобяващи разцъфнали клончета, съчетана с перлено колие. На банкета имаше 171 гости. Музиката включваше изпълнения на Хендел, откъси от \"Уестсайдска история\" на Ленард Бърнстейн и композицията на Ед Шийран Thinking Out Loud. \n\tНа банкета бяха поднесени вина на стойност от 38 до 1395 лири. Най-скъпото се оказа вино \"Шато Лафит-Ротшилд\" от 1990 г. Тръмп, който е заклет трезвеник, не пийна изобщо алкохол. \n\tМенюто включваше филе от камбала, филе от уиндзорско агне и пролетни зеленчуци. За десерт имаше тарталета с ягоди и сметана с лимонова върбинка и сезонни подове.", "date": "2019.06.04", "title": "Мелания блести с \"Диор\" на приема на кралицата (СНИМКИ)"}
{"url": "https://clubz.bg/83778-komfortyt_svyrshi_da_vleze_geshev", "text": "Комфортът за България в Европейския съюз е към края си. Правителството се подготвя за по-лоши времена. Цветан Цветанов беше пръв, но вероятно няма да бъде последен. Комфортът свърши, защото евроизборите на 23-26 май т.г. сложиха край на доминантната през последните 15 години роля на Европейската народна партия (ЕНП), към която принадлежи ГЕРБ. Отслабена е и ролята на Германия, и по-специално на Християнсоциалния съюз, най-близката на ГЕРБ политическа сила в Европа. Свърши и хегемонията на голямата коалиция между ЕНП и Социалистите и демократите (СиД) както между националните лидери в Европейския съвет, така и в Европейския парламент. Усилието на водещия кандидат на ЕНП, бавареца Манфред Вебер, да заеме най-важния пост в ЕС, председател на Европейската комисия, е далече от гаранцията за успех. Дори обаче да се пребори за него, то ще е с цената на политически ограничения, които предшествениците му Жан-Клод Юнкер и Жозе Мануел Барозу не познаваха. За да има нужното на председател на Комисията мнозинство от над 400 евродепутати, Вебер се нуждае не само от гласовете на старите и познати партньори от СиД, но и на либералите и на Зелените. Те са: (а) по-несговорчиви; (б) окуражени от значително увеличеното си представителство на фона на спада на ЕНП и СиД. Не стигат либералите и Зелените, но Вебер трябва да спечели и симпатизиращия им френски президент Еманюел Макрон, който открито се обяви срещу неговата кандидатура. Накратко, ако мине през иглените уши на номинирането в Европейския съвет и на одобрението в Европейския парламент, Вебер ще бъде председател на комисия практически без капацитет да брани своите политически приятели в Централна и Източна Европа от критично настроените към тях европейски социалдемократи, либерали и Зелени. Не е нужно да бъдеш социолог, политолог, астролог, врачка или обикновен журналист, за да забележиш тази промяна. Тя е \"слонът в стаята\". Ако съдим по поведението на министър-председателя Бойко Борисов през последните дни, той по-скоро забелязва този \"слон\", отколкото не. При това Вебер начело на комисията е най-добрият сценарий за ГЕРБ, за лидера му, а оттам и за България, която някои в сегашното й състояние определят като \"владетелска република\". Има обаче далече по-зловещи прогнози - въз основа само на досега известните кандидати за председатели на комисията - холандски социалдемократ (Франс Тимерманс), датска либералка (Маргрете Вестагер), френски консерватор, главен преговарящ за \"Брекзит\" (Мишел Барние). На езика на Данте тези имена се превеждат: \"Надежда всяка тука оставете.\" Най-малкият кахър за София е, че първите двама от тях са от политически семейства, различни от ЕНП, а третият е от различна от Германия държава, една от чиито инициативи (т.нар. Пакет за мобилност) България героично и неуспешно, но затова пък недалновидно шумно се опита да провали. \"Дебелият край\" е в нетърпимостта на Холандия и на скандинавците към олигархия, корупция, имитация на борба с тях, политически и корпоративен контрол върху медиите (отразен в 111-ото място на България в онази класация), компромиси с разделението на властите, флиртове с Русия. Да не говорим колко \"толерантни\" биха били либералите към коалицията на ГЕРБ с националисти (нищо че Борисов не е единственият европейски премиер в такъв съюз) или към отхвърлянето на Истанбулската конвенция. Най-дебелото в новия \"край на тоягата\" са самите личности на цитираните водещи кандидати за шефове на ЕК. Тимерманс вече е в историята на ЕС с това, че за първи път задейства най-суровия член от договора на ЕС - за ограничаване на членските права на държава от съюза (Полша). Полша още може да остане без глас в ЕС и да загуби фондовете си Вестагер има на пояса си скалповете на корпорации като \"Гугъл\", \"Епъл\", \"Газпром\", в чиито глобални продажби българският БВП се нанася десетки пъти. За да глобяваш световни гиганти с милиарди евро, се иска не само компетентност, но и твърдост и кураж, с каквито би било по-добре едно правителство да си няма работа. Брюксел отсъди: „Епъл“ да върне 13 млрд. евро данъци на Ирландия Барние проведе успешно безпрецеденти и може би най-трудните в досегашната история на ЕС преговори (за \"Брекзит\") и резултатът от работата му е виден от днешното дередже на британското правителство. Макрон вижда Барние като възможен следващ председател на ЕК Когато Борисов оглави първото си правителство през 2009 година, ЕНП беше безспорният европейски политически хегемон с 278 от тогава общо 736 евродепутати и ръководители на над 20 от 27-те тогава държави и правителства. Днес членове на ЕНП са начело на една четвърт от правителствата в ЕС и партията ще има 179 депутати в новия парламент. ЕНП ръководи Европейската комисия три петгодишни мандата - два при Барозу и един при Юнкер. \"Толерантното\" (използвам любим термин на Борисов - б.а.) отношение към България беше подчертано особено при последния. Само един факт за илюстрация - първите сигнали за незаконно построените у нас \"къщи за гости\" с европейски средства службите на Комисията са получили още през 2015 година според добре информиран европейски източник на пишещия тези редове. За тях обаче разбираме едва сега. Не сме забравили, че изводът за \"политическата воля\" на ГЕРБ да изкорени корупцията и организираната престъпност принадлежи на Комисията на Барозу. Не сме забравили, че три от шестте показателя на наблюдението замрази временно Комисията на Юнкер. На него принадлежат и фразите за \"моя приятел\" (mon ami) Бойко и за \"златното момче\" Борисов. Юнкер: Бойко е златното момче на България Християнсоциалният съюз (ХСС), традиционният коалиционен партньор на християндемократите на германската канцлерка Ангела Меркел е духовният и организационен баща на ГЕРБ и негов ангел хранител в ЕНП. Но Меркел вече е lame duck (т.е. лидер в последния си мандат). Отношенията между нейния ХДС и ХСС се разклатиха заради несъгласия по политиката й на миграция. Приемничката на Меркел начело на ХДС Анегрет Крамп Каренбауер залага на промени към по-твърда и консервативна политика. Ново ръководство от януари т.г. има ХСС, с чийто лидер Маркус Зьодер Борисов побърза да се срещне два пъти преди европейските избори. Юнкер обеща до края на мандата си неговата комисия да прекрати наблюдението над правосъдието и вътрешните работи в България, въпреки че в началото на мандата липсваха убедителни аргументи за това извън успешната му кампания у нас като Spitzenkandidat на ЕНП за председател на комисията на евроизборите през 2014 година. За да изпълни обещанието си сега, България трябва да му даде \"убедителни резултати\", т.е. най-вече присъди за корупция на високо равнище. До края на Юнкеровия мандат остават пет месеца, един и половина от които са лятна ваканция. Значи остават реално три месеца и половина. За тях комисията трябва да напише доклад, че България е изпълнила всички 17 условия за прекратяване на мониторинга, а всички държави членки, включително трудната Холандия и не по-лесната Франция на Макрон, да приемат този доклад за убедителен. А подготовката на доклада е под непосредственото ръководство на първия заместник на Юнкер - Франс Тимерманс (виж горе). Брюксел предлага промяна на евронаблюдението Затова у нас - в ГЕРБ, в София и по места - духа \"вятър на промяната\". Борисов се опитва да \"хване влака\", преди в Берлемон да е седнал вързаният от компромиси Вебер или някой по-несговорчив събеседник. Приключването на мониторинга трябва да стане при Юнкер, понеже после   я камилата, я камиларят. Без край на мониторинга няма нито еврозона, нито Шенген, а без тях няма българско правителство с убедителни национални приоритети и успехи в Европа. С евентуалното отпадане на сегашния европейския мониторинг, скроен специално за България и Румъния през 2006 г., дамоклевият меч на Европа не изчезва. Той остава в т.нар. Рамка за върховенство на закона, чийто обект сега е Полша и от който е заплашена и Унгария. Ако и България влезе в тази дружинка, което не е изключено при ляво-либерално наклонен Брюксел, досегашният Механизъм за сътрудничество и проверка ще ни се стори \"крем карамел\". Не е очевидно, че в момента Борисов  мисли точно за това. Какво мисли знае само той. Но профилактиката му срещу евентуални такива развития е повече от очевидна. Той и зам. главният прокурор Иван Гешев в момента трупат нещо важно за правителството на следващите европейски съвети - т.нар. track record (поредица от резултати) по чувствителните за България точки за натиск, която предварително да извади зъбите на евентуалните критици и опоненти. Какво прави Иван Гешев? Не само красотата изисква жертви. Властта - също. Брюксел отсъди: „Епъл“ да върне 13 млрд. евро данъци на Ирландия Макрон вижда Барние като възможен следващ председател на ЕК Юнкер: Бойко е златното момче на България Брюксел предлага промяна на евронаблюдението Какво прави Иван Гешев?", "date": "2019.06.04", "title": "Комфортът свърши. Да влезе Гешев"}
{"url": "https://clubz.bg/83782-rusiq_izteglila_svoite_hora_ot_venecuela_obqvi_trymp", "text": "Президентът на САЩ Доналд Тръмп обяви днес, че е бил уведомен от Русия, че е \"изтеглила по-голямата част от своите хора от Венецуела\", предадоха Ройтерс и Франс прес. През март Русия изпрати стотина военни във Венецуела, за да подкрепят президента Николас Мадуро, след като Съединените щати заплашиха да използват сила, за да го свалят от власт, отбелязва Франс прес. \n\tМиналия месец американският президент каза, че в телефонен разговор с руския си колега Владимир Путин е поставил акцент върху хуманитарната помощ за венецуелците, припомня Ройтерс. \n\tСъединените щати подкрепят във Венецуела опозиционния лидер Хуан Гуайдо, когото признаха за легитимен изпълняващ длъжността президент. Те засилиха икономическия натиск върху режима на президента Николас Мадуро в опит да го отстранят от власт. \n\tРусия подкрепя Мадуро, който нарече Гуайдо \"марионетка\" на Вашингтон. ", "date": "2019.06.04", "title": "Русия изтеглила \"своите хора\" от Венецуела, обяви Тръмп"}
