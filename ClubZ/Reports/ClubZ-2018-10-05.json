{"url": "http://clubz.bg/74093-beh_udari_3_miliarda_leva_zadyljeniq_kym_vynshnite_pazari", "text": "\"Шапката\" на държавната енергетика - Българският енергиен холдинг (БЕХ), увеличи с още 50 милиона евро третата си емисия еврооблигации, листвана на Ирландската фондова борса (Euronext Dublin) и на Българската фондова борса. Така облигациите на БЕХ, който обединява държавните енергийни дружества, стигнаха 600 млн. евро при годишен лихвен процент от 3.5% и падеж от 7 години. Общите задължения на холдинга по облигационни заеми надминаха 3 милиарда лева. Други 2 милиарда му дължат част от енергийните дружества, които БЕХ обединява и на които е отпуснал безлихвени заеми. С други 100 милиона лева БЕХ изкупи дълг на столичната топлофикация, най-големият консуматор на природен газ в България. Това бе шестата по ред покупка на дълг от страна на БЕХ. БЕХ кани 25 банки да му отпуснат заем от €650 млн. С настоящото увеличение от 50 милиона евро БЕХ е постигнал планирания размер на облигационната емисия и не предвижда повече увеличения. В съобщението на компанията се посочва, че \"БЕХ запазва същите конкурентни ценови условия и срочност, което ще позволи на компанията да разпредели своите лихвени разходи по-ефективно и за по-дълъг период от време\". Шамар от Брюксел: БЕХ руши газовия пазар Държавният холдинг казва, че ще използва приходите от емисията за \"общи корпоративни цели\", но не пояснява за какво точно. През юни БЕХ пусна емисия за 400 млн. евро, за да рефинансира първия си облигационен заем. Емисията дългови книжа беше пусната през ноември 2013 г. и бе за 500 млн. евро. Целта беше да се погаси дълг на Националната електрическа компания (НЕК) по заем, изтеглен от кабинета на тройната коалиция за строеж на АЕЦ \"Белене\", но почти изцяло изхарчен за \"Цанков камък\". Месец по-късно - през юли, БЕХ увеличи размера на емисията си със 150 млн. евро. Шамар от Брюксел: БЕХ руши газовия пазар", "date": "2018.10.05", "title": "БЕХ удари 3 милиарда лева задължения към външните пазари"}
{"url": "http://clubz.bg/74092-prezidentyt_na_interpol_zadyrjan_v_kitaj", "text": "Изчезналият мистериозно президент на Интерпол Мън Хунвей е задържан за разпит в страната си, Китай, съобщава хонгконгският в. \"Саут Чайна морнинг пост\". По-рано днес френските власти обявиха, че разследват \"изчезването\" му, след като заминал за Китай в края на миналия месец. Те се позоваха на сигнал на съпругата му, която живее в Лион, седалището на международната полицейска организация. Франция разследва изчезването на президента на Интерпол Мън (64 г.) е бил \"отведен за разпит от дисциплинарните власти\", веднага след като се приземил в страната си миналата седмица, пише \"Пост\".  Според изданието не се знае за какво го разследват и къде е затворен. В декларация по-рано днес Интерпол обяви, че случаят с Мън е двустранен между Франция и Китай и не засяга организацията, чието всекидневно ръководство е в ръцете на генералния й секретар. Мън е бил видян за последно във Франция на 29 септември. Китайското външно министерство и министерството на обществения ред, чийто заместник-министър е той, не са отговорили на молбите на \"Пост\" за коментар. Вестникът отбелязва, че според китайския закон властите са длъжни да уведомят близките и работодателя на задържания 24 часа след задържането, освен ако това няма да навреди на следствието. Съпругата на Мън изглежда, че не е била уведомена. Въпреки че още фигурира като зам.-министър на сайта на министерството си, Мън неотдавна е изгубил мястото си  в комитета на Китайската комунистическа партия, където се вземат истинските решения, отбелязва \"Пост\". Мън е назначен за президент на Интерпол през 2016 г. и мандатът му изтича през 2020 година. Учени и правозащитници изразиха опасения, че може да използва поста си, за да екстрадира избягали от комунистическия режим дисиденти. Интерпол е най-голямата международна организация за полицейско сътрудничество,  която има 192 страни-членки. Тя може да издава бюлетини за издирвани лица, но няма власт да ги арестува. През 2014 година Интерпол е издал червени бюлетини за 100 китайски бегълци, живеещи в чужбина. През април 2017 година, при президентството на Мън, организацията е издала червена бюлетина за бизнесмена Гуо Венги по искани на властите в Пекин. Публичният   с червените бюлетини на уебсайта на организацията в момента съдържа 44 имена на лица, издирвани от Китай, пише \"Пост\".    ", "date": "2018.10.05", "title": "Президентът на Интерпол задържан в Китай"}
{"url": "http://clubz.bg/74098-chudo_e_che_ne_sa_ubili_oshte_nqkogo_e_veche_ubiha", "text": "Спомням си първото впечатление от полицията в Пордим. Спря ме една вечер, късно и по тъмно. Поиска ми документите, аз попитах за бадж, значка или някаква кратка презентация в един ред. Полицията в Пордим ми се разсърди, стана заядлива, аз пък казах, че не бих дал документите си на анонимно лице, представящо се за полицай. Колега попита какъв е проблемът, полицията в Пордим каза, че някакъв тук искал да му се представя, разби’ш ли... Лошата част ми се представи с неохота, като каза, че ако го питам за кръщелното на жена му, няма да ми го даде. Обясних, че няма да го искам. Пак там някъде комшията веднъж ми се оплака. Имал проблеми със зетя. Дъщеря му се прибрала, зетят идвал, прескачал оградата, хлопал по прозорците, вадел ножове и ги плашел, че ще ги заколи. Иди до полицията, му казвам. Колко пъти да ходя до полицията в Пордим, ме пита той. Ходих, подавах жалби, били говорили с него, казаха ми, че нищо повече не могат да направят. Да се оправят помежду си.  След седмица го заклаха у тях като агне, а жена му едвам оцеля след месеци в реанимация. Дъщеря му и внучето по случайност не са били там, иначе жертвите щяха да са повече. Стоя до банкомата, до вратата на полицията. Минава 12-13-годишно момче с мотопед, без каска и без грам притеснение покрай стоящия навън полицай. Полицаят се разсърди и влезе вътре. Една сутрин рано отивам на работа и след един ляв завой на излизане от Славяново гледам – полицейската кола на полицията в Пордим на таван, а до нея още една патрулка. Не, че не познават пътя, просто са се поувлекли в скоростта, няма друга причина. Спрях, попитах мога ли да помогна с нещо. Мерси, няма с какво. После четох сводката на полицията в Плевен, но не видях да се споменава обърната на таван патрулка на изхода на Славяново. Замете се, така да се каже. После полицията в Пордим започна да спира всяка сутрин на едно кръстовище на края на моята улица. Няма лошо, има нужда от затягане на контрола, защото аман от пияни, неправоспособни и келеши.  Почти на средата на улицата, почти в кръстовището така, че хем се чудиш как да я заобиколиш, хем нищо не виждаш. И когато една сутрин щяхме да се блъснем с комшията точно до патрулката, свалих стъклото и попитах полицията, дали може да не спират по средата на пътя, че пречат. Малко по-вдясно или вляво. Аз, като един гражданин, който не търпи нередности, обърнах и минавайки втори път щракнах патрулката, а по-късно попитах началника на началника на полицията в Пордим дали, аджеба, е редно така да се спира.  След седмица получих призовка. „Явете се в 10 часа в полицейски участък на 25 км от работното ви място.“ Отидох. Посрещна ме симпатичен и възпитан полицай.  Мина още седмица и получавам отговор от началника на началника на полицията в Пордим. И понеже бях видял, че знамето на полицията в Пордим е замязало на силно използвана носна кърпа седнах и написах: Минават 2-3 седмици, получавам любезно писмо, че знамето е сложено как си требе и много ми благодарят за гражданската позиция. Аз също, ама нема нужда. Минавам покрай полицията в Пордим и гледам, знамето сложено, ама наобратно. Червено, зелено, бяло. Минава време, идва писмо. Всичко си е по закона, знамето е у ред и нема причини за излишни нерви. Да де, ама аз като минавах от там видях, че просто са го махнали това тегаво знаме... Няма знаме, няма раздразнени граждани, няма проблеми за началника на полицията в Пордим, а той мрази гражданите да му ги създават. И мина ден и дойде друг. И ми идват рано сутринта на работа двама полицая. Симпатичният и възпитан и цивилен някакъв.  Положих усилие да не прихна. Предположих, че ще решат проблема, пожелах им успех, довиждане и така.... Мина малко време, идва някакъв цивилен и вика – не ви откриваме на адрес, вие къде живеете? У дома. Е, да, ама няма никой. Абе човек, родителите ми са пенсионери и непрекъснато са вкъщи. Добре де, ето тук една призовка да подпишете. За какво? Не знам. Оказа се една абсурдна среща между 7 полицаи и мен. Те наредени в кръг, аз на стол по средата, а насреща ми ядосаният началник ми обяснява колко им преча да си гледат работата с това знаме, как харчат ценен ресурс за това знаме, как престъпността е висока и моята кореспонденция ги отклонява от работата. Междувременно, за да разбера, че не са така апатични към особата ми, те били снимали къщата ми и даже знаели къде живея. Уважаеми полицаи, ако вие не знаете къде живея, кой да знае. И така един час.  Разбрахме се, че намеренията ми нямат втори пласт. На раздяла началникът на полицията в Пордим ме отстреля: После симпатичният и възпитан човек ме дръпна в стаята си за да поговорим. Има вече пилон със знаме. Живи и здрави да сме. После медиите гръмнаха, че склад за конфискувани цигари методично е бил обиран от охраняващите го полицаи. Цигари за над 2 млн. лева просто изчезнали. Складът е в съседното Згалево. Ще оставя на вас да отгатнете коя е полицията, която го е охранявала. После други неща... Патрулка блъсна четирима на пътя, жена загина А после едно семейство пътувало от Пордим за Плевен, за да заведе малка госпожица на урок по английски, но нещо изпуснали завой и колата се поднесла и влязла в шанеца. Докато излизали от нея спряла друга кола за да им помогне. И докато се случвало всичко това, се задала полицейската кола на познайте коя полиция. Тя не се движела, прелитала е ниско и помела тези невинни хора. Едната жена убила на място, други изпратила в ортопедията. Полицията в Пордим уби човек. Карал е симпатичният и възпитан полицай, бил е с началника си и явно други началници. Прибирали са се от работа. Карали са като бесни. Версиите – 4-ма полицаи бързали за произшествие, имало разлято масло на пътя, нямало сигнален триъгълник. Любимата на полицаите несъобразена скорост не се споменава. Полицията в Плевен каза, че ще разследва дали жената е починала вследствие на удара на колата на полицията в Пордим или може би си е била умряла преди това, просто случайно е паднала пред колата. Чета коментари. Хора от района казват, че те не я карат тая патрулка, те я пилотират и това ограничена скорост, несъобразена скорост и прочие, са единствено с художествена стойност. Карат зверски и било чудо, че не са убили още някого. Е, вече успяха. Жената я погребаха вчера. От Славяново е. Имам смътно познанство с нея, но я познават като добър човек. И като си препрочитам текста за грешки имам усещането, че тая полиция в Пордим има много, ама много сериозни проблеми... ----", "date": "2018.10.05", "title": "Чудо е, че не са убили още някого... Е, вече убиха!"}
{"url": "http://clubz.bg/74097-fronteks_shte_moje_da_navliza_v_albaniq", "text": "ЕС подписа днес споразумение с Албания за сътрудничество в граничното управление, съобщи Еврокомисията. То ще се осъществява между властите в Тирана и \"Фронтекс\" - Европейската агенция за гранична и брегова охрана. В резултат \"Фронтекс\" вече ще може да осъществява действия по външните граници с участието на една или повече съседни държави членки и Албания. Това може да включва намеса на територията на Албания. Борисов: Защо Орбан се тревожи от „Фронтекс“? (ВИДЕО+СНИМКИ) Предвидените в документа дейности са насочени към справяне с незаконната миграция, по-специално с внезапни промени на миграционните потоци и с трансграничната престъпност. Те могат да включват предоставяне на по-голяма техническа и оперативна помощ по границите. За всяка операция трябва да бъде договорен план между \"Фронтекс\" и Албания. За да бъде споразумението официално сключено, то трябва да бъде одобрено от Европарламента.", "date": "2018.10.05", "title": "\"Фронтекс\" ще може да навлиза в Албания"}
{"url": "http://clubz.bg/74094-trymp_obvini_soros_che_plashta_na_protestirashti", "text": "Президентът на САЩ Доналд Тръмп заяви, без да привежда доказателства, че жените, притиснали сенатор републиканец в асансьор, за да протестират срещу номинацията на съдия Брет Кавано за Върховния съд, са били \"платени от Сорос и други\", предаде ДПА. Повече от 300 души бяха арестувани край сградата на Капитолия вчера по време на протести срещу Кавано, който беше обвинен от три жени в сексуални посегателства, съобщиха местни медии. Видеоматериал, споделен онлайн, показа сенатора републиканец Орин Хач, който порицава протестиращи, които са го наобиколили в асансьор и ги съветва \"да пораснат\"", "date": "2018.10.05", "title": "Тръмп обвини Сорос, че плаща на протестиращи"}
{"url": "http://clubz.bg/74085-v_dve_bolnici_kradeli_lekarstvata_za_bolni_ot_rak", "text": "Седем души са обвинени за афера с реекспорт на лекарства за онкоболни. Сред тях двама са лекари, един е фармацевт на болнично заведение, стана ясно днес от думите на зам. главния прокурор Иван Гешев на извънреден брифинг. Осем задържани след акции в две онкоболници Двете болници, в които прокуратурата влезе вчера са специализираната „Йоан Павел“ в София и „Свети Мина“ в Благоевград. В двете лечебни заведения се е действало по две схеми с лекарства за онкоболни, които са много скъпи, не се продават в аптеките,  а държавата ги внася целево и предоставя на пациентите със съответната диагноза. Един път медикаментите, които са изписвани за терапия, изобщо не са стигали до болните - не са вливани. Прокуратурата е открила фалшиви дати и посещения на хора, които въобще не са получавали животоспасяващите си лекарства, макар това да е ставало формално. Втората схема е безогледна подмяна на лекарствата, които са налични в лечебното заведение. Прокуратурата ще прави химически анализ на това, което реално има в двете болници, вместо скъпите онколекарства. Единствената връзка между двете лечебни заведения е, че отклонените вече медикаменти, са отивали при един и същ посредник. Той ги е давал на лицензирани фирми за износ, които са ги реекспортирали. От прокуратурата на няколко пъти повториха, че износът е бил 100 процента легален. Осем задържани след акции в две онкоболници На въпрос къде са отивали лекарствата Гешев отвърна: Зам. главният прокурор добави, че 90 на сто може да заложи, че лекарствата са изнасяни в Европейския съюз по една много проста причина – изнесени по този начин там те са много по-евтини. Осем задържани след акции в две онкоболници", "date": "2018.10.05", "title": "В две болници крадели лекарствата за болни от рак"}
{"url": "http://clubz.bg/74075-indiq_kupuva_naj_modernite_ruski_zenitni_raketi", "text": "Индия ще купи най-модерните руски противовъздушни ракети С-400 за 5.43 млрд. долара, предаде ТАСС. Сделката беше сключена при посещение на руския президент Владимир Путин в Делхи. Говорителят на Путин Дмитрий Песков потвърди подписването на договора. Помощникът на руския държавен глава Юрий Ушаков заяви пред журналисти, че в резултат от сделката \"Индия ще получи модерен комплекс за противовъздушна отбрана, надминаващ по данните си аналогичните комплекси от други страни\". С-400 \"Триумф\" е руски зенитно-ракетен комплекс с голям и среден обсег на действие. Приет е на въоръжение в руската армия през 2007 г.", "date": "2018.10.05", "title": "Индия купува най-модерните руски зенитни ракети"}
{"url": "http://clubz.bg/74078-malyk_gradski_teatyr_nasred_stroitelnata_ploshtadka_snimki", "text": "Малък градски театър или по право цирк спретнаха насред строителната площадка на ул. \"Граф Игнатиев\" столичните общински съветници от ГЕРБ и БСП и техните подкрепления - депутати от двете партии. Докато пред сградата на Столична община стотици граждани протестираха, разгневени от некачествения, според тях, ремонт на центъра на София, местните парламентаристи от левицата, придружени от журналисти, решиха да \"инспектират\" дейностите по \"Графа\" и да дадат брифинг. На мястото на импровизираната пресконференция в един момент обаче се оказаха и колегите им от ГЕРБ - за да ги репликират. Следвани от камери и фотоапарати председателят на групата на социалистите в Столичния общински съвет Калоян Паргов и депутатите Георги Свиленски и Димитър Данчев (и двамата членове на комисията по транспорт в Народното събрание), Иван Ченчев, Николай Цонков и др. обявиха, че левицата иска оставката на столичния кмет Йорданка Фандъкова. Но не съвсем - а Фандъкова да не се кандидатира за нов мандат на предстоящия през есента на 2019-а местен вот.  А на уточняващите въпроси веднага ли кметицата трябва да подаде оставка или да не участва в следващия вот, Паргов посочи, че ако сега се оттегли, влизаме в хипотезата назначен кмет. След което зараде следния въпрос-констатация Протест и арест за плочките на София (СНИМКИ+ВИДЕО) А Свиленски обобщи: В този момент на \"строителната площадка\" нахлуха представителите на ГЕРБ: председателят на общинския съвет Елен Гержиков, заместникът му Николай Стойнев и депутатите Тома Биков и Николай Нанков, Станислав Иванов и др., както и бившият им колега Антон Тодоров. Включи се и Герджиков: Ремонтът на София подложен на унищожителни критики (СНИМКИ) Но председателят на СОС не се поддаде на провокацията и продължи: А Тома Биков обяви старта на предизборната кампания на БСП и \"Демократична България\", която вчера също поиска оставката на Фандъкова: \"Подминавайте спекулациите с усмивка\", обърна се Герджиков към журналистите, а в този момент гражданин поиска да вземе думата и се разкрещя на председателя на Столичния общински съвет, че от него не може да се изкаже. Настана какафония и импровизираният брифинг се разпусна от само себе си.  Ремонтът на София подложен на унищожителни критики (СНИМКИ)", "date": "2018.10.05", "title": "Малък градски театър насред строителната площадка (СНИМКИ)"}
{"url": "http://clubz.bg/74090-zashto_gerb_otmyshtava_na_sofiq", "text": "Аз пък си мисля, че не е само до корупция. От ГЕРБ просто отмъщават на София и си имат причини за това:  1. Някога са дошли тук от малки населени места и са изпаднали в културен шок; почувствали са се принизени и недокрай разбиращи какво и защо става. За което продължават да са обидени и сега си връщат, защото сега могат.  2. Централните - най-градските квартали на София, никога не прегърнаха нито Борисов (а той много искаше), нито ГЕРБ. Сега и той, и партията му най-сетне са разбрали, че никога няма да получат признание от онези, от които най-много искат такова. И си отмъщават по начина, по който са виждали като малки там, където са расли и са били възпитавани. Може би затова почнаха мъстта преди години с трамваите - символът на столицата. А можеха всичките години, в които са таяли вражда към София, да ги използват, за да четат книжки, да ходят на театър, да посещават изложби, както и курсове по добри градски обноски. Не казвам това на принципа \"софиянец срещу селяндурите\". Казвам това като човек, отдавна отписал се от софийското жителство, с което съм роден. Не съм сиреч, голям привърженик на София; но този архитектурен терор, който Фандъкова и ГЕРБ изсипват върху града, минава всякакви граници, мислими и немислими.", "date": "2018.10.05", "title": "Защо ГЕРБ отмъщава на София"}
{"url": "http://clubz.bg/74084-2_leva_i_63_stotinki_spynali_televiziqta_na_bsp", "text": "Два лева и 63 стотинки. Това е сумата, препънала БСП по пътя й към създаването на партийна телевизия. Миналата седмица левицата опита да внесе в Съвета за електронни медии (СЕМ) документи за издаване на лиценза на \"Българска свободна телевизия\" (БСТВ). Но... СЕМ отложи решението си с мотива: липсващ документ от Националната агенция по приходите (НАП). Проверка показала, че юридическото лице \"Българска свободна телевизия\" има публични задължения. Не бе ясно какъв е техният размер. Регулаторът даде на социалистите седмица, за да представят удостоверение за размера на дължимото. Подарък от БСП за Коледа: БСТелевизия. Но нямало да е партийна И днес те го направиха - спорната сума се оказа крупна - гореописаните 2 лева и 63 стотинки. Според социалистите СЕМ изобщо не е трябвало да изисква документ от НАП.  От СЕМ обаче коментираха пред Клуб Z, че въпросният документ е изискуем. Очаква се БСТВ да бъде пусната в ефир малко преди Коледа, въпреки амбициите на лидера на БСП Корнелия Нинова, анонсирани напролет, това да стане на 1 октомври. По Закона за радиото и телевизията няма партийни телевизии (въпреки че такива на практика има в националния ефир - примери: \"Алфа\", СКАТ и др.). Социалистите дават заявка, че ще регистрират медията като обществена и в нея нямало да се акцентира върху живота на левицата, а ще има присъща за обществените медии програмна схема - новини, спортни предавания, репортажи, публицистика.", "date": "2018.10.05", "title": "2 лева и 63 стотинки спънали телевизията на БСП"}
{"url": "http://clubz.bg/74081-ot_djihadistkiq_plen_do_nobela_za_mir", "text": "Двайсет и пет годишната йезидка Надиа Мурад оцеля през най-тежките за народа си часове и се превърна в уважавана обществена фигура, която днес спечели заедно с конгоанския гинеколог Дени Муквеге Нобеловата награда за мир, предаде Франс прес. Гинеколог от Конго и лице на борбата на йезидите взеха Нобела за мир В един августовски ден на 2014 г. джиповете на \"Ислямска държава\" (ИД) с черни знамена влизат в намиращото се близо до границата със Сирия село на Надиа. Бойците на ИД започват да убиват мъжете, да превръщат най-малките момчета във войници и да ползват жените за принудителен труд и сексуално робство. И днес Надиа Мурад не спира да повтаря, че все още има 3000 йезиди в неизвестност, които най-вероятно са в плен. По време на плена си в \"столицата\" на самопровъзгласилия се халифат Мосул Надиа е била подлагана на мъчения и групови изнасилвания, била е продавана и препродавана на пазарите за роби на джихадистите, била е карана и да се отрича от религията си - нищо не й е било спестено, тъй като според екстремистите от ИД йезидите са еретици. Йезидите говорят кюрдски език и изповядват езотерична религия. Вярват в един-единствен Бог и в митично същество, приело образа на паун, което символизира \"предводителя на ангелите\". Подобно на хиляди други йезидки и Надиа Мурад е била \"омъжена\" насила за джихадист, който я биел, разказа тя пред Съвета за сигурност на ООН в Ню Йорк. Снабдила се с фалшиви документи, успява да стигне до Иракски Кюрдистан, където я настаняват в бежански лагер. След като разбира за смъртта на шестимата си братя и майка си, Надиа се свързва с оказваща помощ на йезидите организация, която й помага да замине при сестра си в Германия. Именно в Германия, където живее сега, Надиа започва дейността си на активист, която има за цел кланетата на йезиди през 2014 г. да бъдат признати за геноцид. Неин съюзник в това начинание е съпругата на известния американски актьор Джордж Клуни Амал Клуни, която е адвокатка и защитничка на човешките права. След призива на Надиа за признаването на геноцида срещу йезидите Съветът за сигурност на ООН пое ангажимент да помогне на Ирак в събирането на доказателства за престъпленията, отбелязва Франс прес. ", "date": "2018.10.05", "title": "От джихадисткия плен до Нобела за мир"}
{"url": "http://clubz.bg/74087-za_edni_remont_za_drugi_kilim_kakvo_e_simetriq_dostojna_za_istinski_graf", "text": "Ден, след като социалните мрежи бяха залети от възмущение и подигравки заради ремонта в центъра на София, като на прицел попаднаха плочките, с които е покрито пространството пред църквата \"Св. Седмочисленици\", от ИКЕА демострираха перфектни реакции и усет за момента. HUBAVOE. Или как гълъб софиянец умря от мъка при вида на ремонта в София На фейсбук страницата за България на шведската компания се появи следното стилно предложение - килим в черно-бели мотиви, с внушението за изчистени плочки. Надписът, вграден в снимката, която рекламира продукта, обаче беше повече от красноречив: \"Симетрия, достойна за Граф\" - Граф, разбира се, с главна буква, за да няма съмнения към какво е отпратката. И текстът към публикуцията във фейсбук: \"Не е толкова трудно да намериш симетрично решение на достъпна цена с...\"     Както се казва напоследък - HUBAVOE. Някои от реакциите под публикацията: - Закрихте общината с тоя пост - Спечелихте интернета днес - Дайте ноу-хау на Крусев и кметицата", "date": "2018.10.05", "title": "За едни ремонт, за други килим. Какво е \"симетрия, достойна за истински Граф\""}
{"url": "http://clubz.bg/74089-vietnamec_vleze_v_evrosyyuza_prez_nezaklyuchena_vrata_na_aerogara_sofiq", "text": "Двама гранични полицаи ще бъдат наказани заради случай, при който виетнамски гражданин с отказано право на пребиваване влезе през ГКПП-Аерогара София като \"на парад\". Пак гаф на Летище \"София\" - пътници от Ливан тръгнали към Европа без проверка На 21.09.2018 г. към 16:30 часа с полет от Дубай пристигат двама виетнамски граждани с положени в паспортите еднократни български визи тип \"С\",  При извършване на граничната проверка е установено, че те не могат да обосноват целта на пребиваване и да покрият условията на планирания престой и на основание на Закона за чужденците в Република България са им изготвени откази за влизане, допълват от МВР. МВР шефът върна проверката за проспаните пътници на летище София Двамата са оставени да изчакват обратен полет в помещението за недопуснати в Терминал 1, а паспортите им са задържани, а на 23 септември са транспортирани до Терминал 2, за да бъдат подготвени за обратен полет. Преди да изчезне, избягалият виетнамец е задържан около 3 часа и половина - както се оказва с такси, стана ясно от изявлението на Стоян Иванов, зам.-шеф на Гранична полиция. Избягал е с такси, но е засечен на деветата минута, след като е напуснал. \"Той е задържан на оперативно интересен адрес, но има и други оперативно интересни неща, по които все още работим. Защото идеята е да не допускаме граждани, които влизат законно на територията на страната, после незаконно да отидат в други страни\", каза Иванов. \"Извършената по този случай със заповед на зам.-директора на ГДГП проверка приключи с предложение за налагане на дисциплинарни наказания. Предложено е да бъде наказан командир на отделение, оставил без надзор виетнамския гражданин, което му е позволило да напусне охраняемата зона на ГКПП Аерогара София. Същият служител е имал задължението да заключи служебния вход, през който е преминал недопуснатият пътник. За неупражнен контрол и неизпълнение на заповеди, отнасящи се до охраната на недопуснати лица, началникът на смяната е предложен за дисциплинарно наказание, допълват от вътрешното министерство. Нов пропуск в сигурността на летище София, МВР пак проверява МВР шефът върна проверката за проспаните пътници на летище София Нов пропуск в сигурността на летище София, МВР пак проверява", "date": "2018.10.05", "title": "Виетнамец влезе в Евросъюза през незаключена врата на аерогара София"}
{"url": "http://clubz.bg/74073-protest_i_arest_za_plochkite_na_sofiq_snimkivideo", "text": "Буен протест под мотото \"срещу безчинствата на столичния кмет\" се събра днес пред сградата на Столична община на \"Московска\" 33. Поводът за гражданското недоволство станаха първите видими резултати от подготвяния четири години проект за цялостен ремонт на центъра на София.  В събота фирмата, която спечели поръчката за ремонта - \"Джи Пи Груп\", премахна за кратко загражденията по ул. \"Граф Игнатиев\" до ул. \"Алабин\" и това, което се разкри, разгневи мнозина - смесване на различни видове настилка, миниатюрни шахти, огромни луфтове между трамвайните релси и паважа, неравности по тротоарите и пр. До началото на работната седмица вълната от недоволство на гражданите бе станала толкова голяма, че общинските съветници от т.нар. политическа група 5 поискаха оставката на ресорния заместник-кмет Евгени Крусев, а от \"Демократична България\" - директно оставката на кмета Йорданка Фандъкова.  Във вторник Фандъкова излезе с обяснение във Фейсбук - че ремонтите продължават и това не е крайният резултат. Междувременно пред погледите на столичани и гости на града се разкри и новата настилка пред църквата \"Св. Седмочисленици\", което само наля масло в огъня. Недоволството от техническото изпълнение набъбна и с такова от естетическото изпълнение. Архитект на новата визия в тази част на София е студио АДА. Проектът за реновиране на центъра струва около 24 милиона лева, един милион от които е надзорът. Крайният срок за \"Джи Пи Груп\" да предаде обекта е през март следващата година.  През ноември обаче трябва да тръгнат първите трамваи по \"Граф Игнатиев\". Протестът беше обявен за 12 ч на обяд и само за час събра около стотина души. Стигна се и до арест на един от участниците, след сблъсъци с полицията. Активистът Манол Глишев пък нахлу зад загражденията при църквата \"Св. София\" и изгони работниците.  ", "date": "2018.10.05", "title": "Протест и арест за плочките на София (СНИМКИ+ВИДЕО)"}
{"url": "http://clubz.bg/74049-nato_shte_otblyskva_ruska_ataka_ot_dvorovete_na_norvejcite", "text": "Ако между 25 октомври и 7 ноември жителите на Централна и Източна Норвегия видят войски на НАТО в своите дворове или ферми, те не трябва да се чудят, нито да се страхуват. В този период сили на Пакта могат да нахлуят в техните частни владения при отблъскването на атака от страна на Русия. Всичко това ще се случи по време на ученията Trident Juncture (\"Единен тризъбец\"), което НАТО ще проведе в скандинавската страна. Подробности за тях огласиха в Брюксел представители на норвежките въоръжени сили и на Съвместното командване на силите на НАТО в Неапол, планирало маневрите. Те ще бъдат под командването на американския адмирал Джеймс Фого, който оглавява центъра в Неапол. Представителите говориха при условие за анонимност. Лятна кремълска пропаганда: български войници отказали \"руска\" цел в учение на НАТО? Макар думата \"Русия\" да не бе спомената, от обясненията стана ясно, че именно тя е източникът на нападението според сценария. В Норвегия няма специално отделени територии за ученията и повечето от тях в буквалния смисъл се провеждат в нечий двор, в частна собственост, обясни офицерът от Осло. Освен това доверието на норвежците във въоръжените сили на страната им е твърде високо. Гражданският контрол е изключително силен. Клуб Z попита норвежкия представител възможно ли е теоретично ученията да бъдат отменени, ако срещу тях има големи протести. Ако все пак някой фермер или собственик на къща реши, че натовските войници са се приближили прекалено много до частната му собственост, той ще може да се обади на телефон, който вече му е предоставен от норвежките власти. Както се вижда, помислено е и за това. В Trident Juncture ще участват около 45 000 души, обясни представителят на Командванто в Неапол. Прехвърлянето им е започнало още през август и трябва да завърши до началната дата на маневрите – 25 октомври. Освен в Норвегия, ученията ще се провеждат и във въздуха над части от Швеция и Финландия, както и в териториалните морски води на трите скандинавски държави. Участват 31 държави. Това са 29-те членки на НАТО, а също таща партньорите Швеция и Финландия. \"Sunday Times\": Русия финансира насилие срещу НАТО на Балканите В маневрите ще вземат участие 60 бойни кораба от 14 държави. Те ще използват 5 пристанища. Броят на бойните самолети ще бъде 150. Освен това на 4 летища ще пристигнат общо180 полета, които ще докарат както военнослужещи, така и необходимото оборудване. Сценарият е по член 5 на Вашингтонския договор, а именно че нападение срещу една страна членка на НАТО се разглежда като атака срещу всички тях. Според сценария Норвегия бива нападната от външна сила, която завзема северната й част. И макар да не бе споменато за Русия, достатъчни са елементарни географски познания, за да се разбере, че става сума именно за това. Защото единствената \"вражеска\" съседна страна, която може да го направи, е именно Русия. Войските на НАТО веднага се притичват на помощ Норвегия. През първите три дни врагът настъпва от север, а Южна Норвегия бива отбранявана. В крайна сметка силите на Юга побеждават и прогонват неприятеля. Това са най-големите учения от 80-те г. Насам на територията на скандинавското кралство. Русия е поканена да изпрати свои наблюдатели и е приела, въпреки че може да сметне, че според сценария тя е агресорът, съобщи офицерът от Командването в Неапол. Поканени са представители и от всички страни членки на Организацията за сигурност и сътрудничество в Европа (ОССЕ). Тазгодишните учения се очакват с огромен интерес поради постоянно нарастващото напрежение в отношенията между Русия и Запада. Надеждите обаче са, че всичко ще остане само в рамките на сценария и няма да бъде претворено в действителност. Защото в такъв случай наистина ще стане страшно. И вече няма да е до шегички за войници от НАТО в дворовете на местните жители. \"Sunday Times\": Русия финансира насилие срещу НАТО на Балканите", "date": "2018.10.05", "title": "НАТО ще отблъсква руска атака от дворовете на норвежците"}
{"url": "http://clubz.bg/74096-bivshiqt_premier_na_makedoniq_osyden_na_2_g_zatvor_zaradi_mercedes", "text": "Апелативният съд в Скопие е потвърдил окончателно присъдата от 2 години затвор за бившия македонски премиер Никола Груевски. Политикът от ВМРО-ДПМНЕ е осъден за злоупотреба с влияние при покупка на луксозен автомобил - мерцедес, за бившия заместник-министър на вътрешните работи в последния кабинет на Груевски Гьоко Поповски. Това е делото, известно в югозападната ни съседка под името \"Танк\". Груевски подаде оставка като лидер на ВМРО-ДПМНЕ Апелативните магистрани са уважили жалбата на Поповски и са намалили неговото наказание от 6.5 на 4.5 години затвор. Преди време Поповски бе осъден по друго дело на 9 години затвор за злоупотреба със служебно положение при покупка на 300 автомобила за МВР през 2008 г., при която не е избрал най-изгодната оферта и е ощетил държавната хазна с над 450 000 евро. Обвинението е, че Груевски противозаконно е закупил мерцедеса за 600 000 евро с държавни средства. По делото \"Танк\" е обвинена и Гордана Янкулоска, бивш министър на вътрешните работи, процедурата срещу която се водеше отделно поради рискова бременност. Твърди се, че Груевски поискал от Янкулоска МВР да купи мерцедеса, а тя от своя страна подтикнала Поповски при покупката да даде предпочитание на определена фирма. Прокурорът Гаврило Бубевски е заявил, че Груевски има две седмици да се предаде за изтърпяване на наказанието. Груевски коментира решението на съда, като каза, че става дума за \"класическо политическо преследване\". Той посочи, че още не е получил решението и че ще използва всички правни възможности, с които разполага. Триумф за Заев, погром за Груевски в Македония На въпрос дали може да се очаква да гласува в парламента, за да се \"откупи\" по някакъв начин от затвора, Груевски каза, че няма да подкрепи промените в конституцията. Те са необходими, за да влезе в сила договорът с Гърция за промяна в името на Бившата югославска република Македония на Република Северна Македония, което ще отвори пътя за членството на страната в НАТО и ЕС. Триумф за Заев, погром за Груевски в Македония", "date": "2018.10.05", "title": "Бившият премиер на Македония осъден на 2 г. затвор заради мерцедес"}
{"url": "http://clubz.bg/74070-ginekolog_ot_kongo_i_lice_na_borbata_na_jezidite_vzeha_nobela_za_mir", "text": "Нобеловата награда за мир за 2018 г. отива при борци срещу изнасилванията по време на война. Това са Надиа Мурад и Дени Муквеге. Председателят на Норвежкия Нобелов комитет Берит Рейс-Андерсен обясни избора с това, че двамата са имали решаваща роля в битката срещу тези престъпления, съобщава Би Би Си. 331 личности и организации бяха номинирани през тази година за престижното отличие. Кампанията за премахване на ядреното оръжие с \"Нобел\" за мир Гинекологът Дени Муквеге (63 г.) е лекувал жертви на сексуално насилие в Демократична република Конго, а Надиа Мурад (25 г.) е йезидска защитничка на човешките права, оцеляла след сексуално робство в Ирак в плен на \"Ислямска държава\". Двамата са отличени за борбата си срещу използването на сексуално насилие като оръжие при войни и въоръжени конфликти, заяви Норвежкият Нобелов комитет. Наградата, чиято парична стойност е 9 милиона шведски крони (1 милион долара), ще бъде връчена в Осло на 10 декември. Муквеге и неговите колеги в ДР Конго са лекували над 30 000 жертви на изнасилвания. Той е научил, че е станал първият конгоанец, носител на Нобелова награда, докато е оперирал пациентка в болница в град Панзи, предаде Франс прес. Надиа Мурад стана лице на кампания за освобождаването на йезидите и спирането на трафика на хора, след като избяга от плена си в \"Ислямска държава\" през ноември 2014 г. През миналата година Нобелът за мир отиде при кампанията за премахване на ядреното оръжие.", "date": "2018.10.05", "title": "Гинеколог от Конго и лице на борбата на йезидите взеха Нобела за мир"}
{"url": "http://clubz.bg/74071-katalunskiqt_lider_tyrsi_pomosht_ot_trymp_i_papata", "text": "Президентът на САЩ Доналд Тръмп и папа Франциск са сред световните лидери, от които иска подкрепа за независимостта на испанската автономна област Каталуня ръководителят на нейното правителства Ким Тора, съобщава испанският всекидневкит \"Ел паис\". Тръмп и папата са сред адресатите на писмото, предназначено за министър-председателя Педро Санчес, което пледира за подкрепа за нов референдум за независимост на най-богатата испанска провинция. Властите обявиха проведеното миналата година допитване по същия въпрос за незаконно, отнеха автономията на Каталуня, поеха пряко управлението и затвориха част от регионалните сепаратистки лидери, които чакат дела по тежки обвинения за антидържавна дейност. Предшественикът на Тора Карлес Пучдемон живее в изгнание в Белгия, за да избегне такова съдебно преследване.  В писмото си Тора изразява готовност за преговори с Мадрид, но не споменава ултиматума, който отправи по-рано - да оттегли каталунската подкрепа за централното правителство, ако то не предложи нов референдум за отделяне на провинцията от Испания. Тора беше дал на Санчес един месец да направи това. Премиерът на Каталуня иска самоопределение Писмото е изпратено и до 27-те правителствени ръководители на държавите членки на ЕС и до президентите на Китай, Украйна и Косово. Испания поднови разговорите с Каталуня след 7 години В посланието, написано на английски, Тора призовава Санчес \"да упълномощи правителството да влезе в посреднически диалог възможно най-бързо\" и заявява, че пропастта между Мадрид и Барселона \"не е непреодолима\".   Испания поднови разговорите с Каталуня след 7 години", "date": "2018.10.05", "title": "Каталунският лидер търси помощ от Тръмп и папата"}
{"url": "http://clubz.bg/74088-hirurgyt_sreshtu_varvarstvoto", "text": "Шейсет и три годишният гинеколог Дени Муквеге научи за присъдената му днес Нобелова награда за мир, докато оперираше в болницата си в Панзи - в източната част на Конго, съобщи Франс прес. Гинеколог от Конго и лице на борбата на йезидите взеха Нобела за мир От джихадисткия плен до Нобела за мир От джихадисткия плен до Нобела за мир", "date": "2018.10.05", "title": "Хирургът срещу варварството"}
{"url": "http://clubz.bg/74077-es_dava_230_mln_evro_za_vik_v_bylgariq", "text": "Европейската комисия (ЕК) приветства подписаното вчера в София споразумение за водната инфраструктура в България, съобщи говорителката на ЕК Наташа Берто. Това е първият финансов инструмент в тази сфера с подкрепата на кохезионния фонд на ЕС. Оперативното споразумение бе подписано от ръководството на Фонда на фондовете. То предвижда сътрудничество в изпълнението на Финансовия инструмент за развитие на водния сектор с Европейската банка за възстановяване и развитие (ЕБВР). Инструментът е финансиран от Оперативна програма \"Околна среда\" за периода 2014-2020 г. Златни пясъци под заплаха от отпадъчни води по улиците  Фондът предоставя публични средства в размер на 115 милиона евро и мобилизира допълнителни ресурси от поне същия размер от страна на ЕБВР. Така общата сума става 230 милиона евро. Предвижда се достъп до парите да получат 16 регионални водни оператора, което след това да предоставят на гражданите качествени услуги, отбелязват от ЕК. От операторите се очаква да подобрят водоснабдяването, обработката на отпадъчните води и обектите за обработка. 16-те оператора са на практика общини, консолидирани във ВиК асоциации, за да се осигури по-добра експлоатация и по-устойчиво развитие на ВиК инфраструктурата. Изготвянето на регионалните прединвестиционни проучвания за обособените територии на ВиК операторите се базира на сериозна работа, свързана с установяване състоянието на мрежата и потребностите на агломерацията. \"Това са измервания, които с години не са правени и за разлика от предходния програмен период сега трябва да се постигне пълно съответствие с европейските директиви за питейни и отпадъчни води. Необходимо е да се гарантира, че цялото население на агломерацията има достъп до вода, която се отвежда и пречиства по екологосъобразен начин\", посочи още Крумова. Регионалните прединвестиционни проучвания за обособените територии на консолидираните ВиК оператори, разработвани от Министерството на регионалното развитие и благоустройството, са готови в голяма степен и повечето от тях са приети в рамките на технически експертен съвет в МРРБ, подчерта заместник-министърът. Предстои изпращането им към ВиК операторите с цел административното им оформяне и съгласуване от страна на асоциациите и собствениците, за да бъдат впоследствие представени проектните предложения за финансиране в оперативната програма. Столична община разработва самостоятелно регионално прединвестиционно проучване. ", "date": "2018.10.05", "title": "ЕС дава 230 млн. евро за ВиК в България"}
{"url": "http://clubz.bg/74074-sinodyt_nqma_da_svikva_sybor_za_ukrainski_razkol_kakto_iskashe_ruskiqt_patriarh_kiril", "text": "Светият Синод е отхвърлил предложението \"да се свика общоправославен събор, на който да се обсъди украинския разкол\". Това става ясно от съобщение в сайта на БПЦ. Такова искане се съдържа в писмо на Московския патриарх Кирил, изпратено до предстоятелите на всички поместни православни църкви, за което съобщиха църковните медии в чужбина. Идеята е била внесена за гласуване на заседанието на Св. Синод на БПЦ от Ловчанския митрополит Гавриил, но проекторешението за свикване на надюрисдикционен събор е било отхвърлено. Руската църква къса с Константинопол заради Киевската патриаршия В подкрепа на свикването на събор са гласували Ловчанският митрополит Гавриил, Варненският Йоан и Видинският Даниил. Против са били патриарх Неофит, Сливенски Йоаникий, Великотърновски Григорий, Пловдивски Николай, Доростолски Амвросий, Западно- и Средноевропейски Антоний, Русенски Наум, Старозагорски Киприан. С особено мнение са останали Неврокопски Серафим и Врачански Григорий. Борисов отвори чувала с подаръците Борисов отвори чувала с подаръците", "date": "2018.10.05", "title": "Синодът няма да свиква събор \"за украински разкол\", както искаше руският патриарх Кирил"}
{"url": "http://clubz.bg/74072-toj_izbra_jivota", "text": "Украинският режисьор Олег Сенцов, който е в руски затвор с 20-годишна присъда, е прекратил гладната си стачка. Той гладува от месец май. Това съобщи заместник-директорът на Федералната служба за изтърпяване на наказания на Русия Валерий Максименко, цитиран от Нюз.ру. Гладната стачка на режисьора продължи 145 дни. \"Да, той прекрати гласуването. Най-добрите диетолози в Москва са разрабоили за него специална диета, за да излезе от това състояние\", каза Максименко. В прессъобщение от ФСИН се уточнява, че Сенцов е дал писмено съгласие, че ще приема храна. Над 100 световни интелектуалци с апел за освобождаването на Сенцов Потвърждение на тази информация от страна на роднини или адвокати на режисьора няма. Сестрата на режисьора Наталия Каплан е казала пред украинската редакция на Би Би Си, че не знае нищо за това.Заместник-председателката на Върховната Рада на Украйна Ирина Геращенко съобщи, че Киев досега не е получил официално потвърждение за прекратяването на гладната стачка на Сенцов. \"Благодаря на всички, които взеха участие - на нашите лекари, адвокатите, които му подсказаха, че трябва да живее, че животът продължава. Окончателно го убедиха нашите лекари, нашите специалисти. И той избра живота\", добави Максименко. Олег Сенцов номиниран за наградата „Сахаров“ Според в. \"МК\", който се позовава на Максименко, по време на гладната стачка Сенцов е загубил 12 кг, сега поемал диетична храна.  През август 2015 г. Северо-Кавказкият окръжен военен съд в Ростов-на-Дон призна Сенцов за виновен в организирането на терористично общество и му даде 20 години в колония със строг режим. По това дело беше осъден и активистът Александър Колченко, който получи 10 години. На 14 май 2018 г. Сенцов обяви безсрочна гладна стачка, като поиска освобождаването на всички украински политически затворници в руски затвори - общо 64 души. Неговата гладна стачка стана безпрецедента по продължителността си в новата история на руските затвори. В средата на август експерти на ООН призоваха Русия веднага да освободи украинския режисьор. В негова защита публично застанаха държавният секретар на САЩ Майк Помпео, президентът на Франция Еманюел Макрон, а бившият полски президент Лех Валенса предложи Нобеловата награда за мир да бъде присъдена на Сенцов. Олег Сенцов номиниран за наградата „Сахаров“", "date": "2018.10.05", "title": "\"Той избра живота\""}
{"url": "http://clubz.bg/74062-osem_zadyrjani_sled_akcii_v_dve_onkobolnici", "text": "Осем души са задържани при проверките, извършени от Специализираната прокуратура и ГДБОП в две онкологични болници. Това съобщи в петък вътрешният министър Младен Маринов пред журналисти в Народното събрание.  В четвъртък следобед беше иззета документация от две лечебни заведения - по неофициална информация става въпрос за хематологичната болница „Йоан Павел” в София, която се намира в сградата на Пета градска, и за онкоболницата „Св. Мина” в Благоевград. Съмненията на разследващите са за търговия на черно с медикаменти за раковоболни пациенти. \"Предмет на проверките са данни за извършвани злоупотреби с медикаменти за лечение на раково болни. Проверяват се документация, доставки, наличности и приложения на скъпоструващи лекарства за терапия и профилактика\", съобщиха вчера от прокуратурата. Днес Младенов вече заговори и за организирана престъпна група. „От вчера се провеждат процесуално-следствени действия по образувано досъдебно производство на Специализираната прокуратура и ГДБОП и се извършва неутрализиране на организирана престъпна група, която извършва престъпления с лекарства и болници. Към момента процесуално-следствените действия продължават и когато всичко е готово, ще бъде дадена пресконференция“, каза още Маринов и посочи, че тези разследвания са дълги няколко месеца и е важно да завършат с резултат. Според него \"финансовият размер на злоупотребите в случая не е толкова важен, колкото да се прекратяват действията с лекарства, защото това засяга човешки животи“. По информация на бТВ проверки има и в други лечебни заведения. Специализираната прокуратура и ГДБОП разследват и други болници за злоупотреби с лекарства за онкоболни, както и за злоупотреби с животоспасяващи лекарства за пациенти с други заболявания.", "date": "2018.10.05", "title": "Осем задържани след акции в две онкоболници"}
{"url": "http://clubz.bg/74069-ognishte_na_ptichi_grip_v_plovdivsko_zabraniha_tyrgoviqta_s_qjca", "text": "Огнище на заболяването инфлуенца по птиците, по-известно като птичи грип, констатира Българската агенция по безопасност на храните (БАБХ) в село Манолско Конаре, община Марица, Пловдивско, съобщават от агенцията. Заболелите птици са умъртвени. Става въпрос за т. нар. първично огнище. Локализирано е в лично стопанство в селото. Заболяването е потвърдено с протокол от лабораторно изследване, подчертават от БАБХ, след като на няколко пъти се наложи да влизат в обяснителен режим дали са умъртвили животни и пернати преди анализ от лабораторни изследвания. \"С цел контрол и ликвидиране на заболяването, БАБХ приложи всички мерки в съответствие с действащото законодателство\", допълват от агенцията. Предприето е хуманно умъртвяване и унищожаване на всички птици, отглеждани в засегнатото стопанство, което ще бъде последвано от почистване и дезинфекция. Определена е 3-километрова предпазна зона и 10-километрова зона за наблюдение около констатираното огнище на заболяването. След като умъртви над 100 птици, БАБХ светкавично им откри птичи грип Забранено е движението на птици и продукти от тях в и от предпазната и наблюдаваната зона. В двете зони се  за разплод, както и разселване на птици за подновяване на дивечовия запас. Извършват се ежедневни клинични прегледи на птиците, отглеждани в останалите селища в предпазната зона. Засилен е надзорът и мерките за биосигурност в птицевъдните ферми, както и при водните басейни, където е силно концентрирана популацията на диви птици. БАБХ напомня, че фуражите следва да се съхраняват в закрити помещения, както и суровините за фуражи – така се избягва възможността диви пернати да заразят фуража, а оттам и питомните да бъдат заразени с вируса. На този етап няма засегнати хора и няма опасност за потребителите. Вирусът на инфлуенцата може да предизвика леко протичащо респираторно заболяване. Евентуалното заразяване може да случи, когато се вдиша контаминиран прах от фермите или при пряк контакт на хората със заразени птици.", "date": "2018.10.05", "title": "Огнище на птичи грип в Пловдивско, забраниха търговията с яйца"}
{"url": "http://clubz.bg/74061-grigor_dimitrov_propuska_mastyrsa_v_shanhaj", "text": "Григор Димитров отказа участие на започващия в понеделник турнир от серията Мастърс 1000 в Шанхай. На този етап не е известно каква е причината за решението на българина, но според информация на Tennis24.bg той изпитва болки в глезена. Оттеглянето на Григор Димитров ще му коства и нова загуба на точки, след като миналата година той достигна до четвъртфиналите в надпреварата. Мястото на българина в основната схема ще заеме Андреас Сепи. В понеделник Гришо ще е вече девети в света, тъй като от осмата позиция ще го измести Кевин Андерсън. Сърбин препъна Григор Димитров в Пекин Оттеглянето на Димитров от Шанхай означава, че като №8 поставен в схемата ще бъде Кей Нишикори, който ще има привилегията да стартира директно от втория кръг.   Аут от турнира са още играчи като Рафаел Надал, Анди Мъри, Давид Гофен и Томаш Бердих, които също лекуват травми. Онзи ден Гофен обяви, че за него сезонът е приключил. Жребият за основната схема ще бъде изтеглен в събота сутринта. Шампионът от миналата година Роджър Федерер и претендент №1 за титлата Новак Джокович вече пристигнаха в Шанхай, тренират и се срещат с почитатели. А Григор се завръща в Европа, където са последните големи турнири за годината.", "date": "2018.10.05", "title": "Григор Димитров пропуска Мастърса в Шанхай"}
{"url": "http://clubz.bg/74066-yujna_koreq_prashta_chetvyrti_bivsh_prezident_v_zatvora", "text": "Бившият южнокорейски президент И Мюн-бак днес беше осъден на 15 години затвор за корупция, съобщиха световните агенции. Седемдесет и шестгодишният И Мюн-бак, който беше президент от 2008 до 2013 г., беше признат за виновен за корупция, незаконно присвояване и други престъпления. Освен това съдът в Сеул го осъди да плати глоба от 13 милиарда вона (11,5 милиона долара).  Той е поредният лидер от света на политиката и бизнеса, обвинен в корупция, и четвъртият бивш южнокорейски президент, осъден на затвор, отбелязва Ройтерс. Неговата приемничка на поста Пак Гън-хе беше осъдена на затвор по отделно дело за корупция, което доведе до падането й от власт в началото на 2017 г. и до присъда за наследника на конгломерата \"Самсунг\" Ли Джае-йон. Още 8 години затвор за бивша президентка на Южна Корея И Мюн-бак беше обвинен, че незаконно е получил средства на стойност около 10 милиона долара от институции, сред които \"Самсунг\" и южнокорейската разузнавателна служба. Той не присъства при произнасянето на присъдата, което беше предавано пряко по телевизията. Прокуратурата настояваше за 20 години лишаване от свобода. Централният окръжен съд на Сеул го призна за виновен в незаконно присвояване на близо 24,6 милиарда вона (21,77 милиона долара) от частна компания за производство на автомобилни части, ръководена от неговия брат, и приемане на подкупи от \"Самсунг\" и други източници. Бившият президент отрича да е извършил нещо нередно и казва, че разследването, довело до съдебния процес, е било политически мотивирано \"отмъщение\" от страна на сегашния държавен глава Мун Дже-ин под предлог за борба с корупцията.", "date": "2018.10.05", "title": "Южна Корея праща четвърти бивш президент в затвора"}
{"url": "http://clubz.bg/74079-franciq_razsledva_izchezvaneto_na_prezidenta_na_interpol", "text": "Във Франция започна следствие за изчезването на президента на Интерпол, китаеца Мън Хунвей, предаде Франс прес. Семейството на 64-годишния Мън няма новини от него след заминаването му за Китай в края на септември, каза за АФП запознат източник. Сигнал до френските власти за изчезването на Мън подала съпругата му, която била разтревожена. Путинизацията на Интерпол Според радио Европа 1 съпругата и децата на Мън живеят в Лион.  Мън беше избран за президент на Интерпол през ноември 2016 г. и мандатът му е до 2020 г. До избирането си е бил заместник-министър на обществената сигурност на Китай, а преди това заместник-председател на китайската комисия за контрол на наркотиците и директор на националната служба за борба с тероризма. Главната функция на Интерпол е да осигурява механизъм, чрез който полицейските сили в различни държави да се уведомяват взаимно за издирвани заподозрени. При избирането на Мън за президент на организацията правозащитни групи изразиха тревога, че Китай може да се опита да използва позицията му, за да преследва дисиденти в чужбина. Китай отдавна се стреми да получи помощта на други страни за арестуването и депортирането на граждани, които обвинява в престъпления, включително корупция и тероризъм. В отговор на опасенията на правозащитниците Интерпол заяви, че нейният устав забранява на служители й всякаква намеса в политика, предаде Франс прес. ", "date": "2018.10.05", "title": "Франция разследва изчезването на президента на Интерпол"}
{"url": "http://clubz.bg/74080-i_germaniq_obvini_rusiq_v_kiberataki", "text": "Германското правителство обвини Русия, че стои зад масирана кибератака, извършена миналата година, предаде ДПА. Според федералното правителство има \"голяма вероятност, граничеща със сигурност, зад кампанията на ЕйПиТи28 да стои руската служба за военно разузнаване ГРУ\", заяви днес в Берлин правителственият говорител Щефен Зайберт. Лондон: Руското ГРУ използва зловреден софтуер в България и прави кибератаки по цял свят ЕйПиТи28, известна още като \"Фенси беър\", се смята, че е групировка за кибершпионаж, свързана с ГРУ. Британски министър нарече Русия \"държава парий\" САЩ, Великобритания и Холандия отправиха вчера обвинения към Русия, че служители на нейното военно разузнаване са извършили кибератаки срещу базирани на Запад организации. Британски министър нарече Русия \"държава парий\"", "date": "2018.10.05", "title": "И Германия обвини Русия в кибератаки"}
{"url": "http://clubz.bg/74040-edinitel_misiqta_nevyzmojna", "text": "И като вървели през пустинята не знам колко десетилетия, стигнали до бреговете на Червено море. Пътят към обетованата земя преминавал през морето, а Мойсей нямал никаква идея как да го прекосят. Наредил да извикат инженер номер 1. Мислил експертът, чертал, изчислявал и накрая предложил да построят мост над морето. Само че за това нямало нито време, нито който и да е от останалите ресурси. Заповядал Мойсей да доведат инженер номер 2 и му казал да намери решение, но да не е мост. Номер 2 представил проект за тунел под морето, който Мойсей отново не одобрил, защото щял да отнеме още повече време и средства. Доведете пиара – рекъл, – той нали трябва има решение за всякакви ситуации. Долу-горе така постъпи президентът Румен Радев в последното си обръщение към нацията, като ни предложи ключ, но не каза къде е вратата. Ключът се казва единение. Тази поетична дума звънна и няколко други се обадиха като ехо. „Заедност“ например. Беше я съчинил и подарил на българския език Ахмед Доган, но тъй като не свърши много работа, замени я по-късно със \"синергия\". И за по-прозаичен вариант се сетихме – национален консенсус. Появи се и т.нар. обосновано предположение, че вдъхновението е дошло от партията \"Единна Русия“ и че крайната цел на българското единение е подобна партия. Това беше опровергано, както се опровергават отначало всички намерения за създаване на партия. Ставало дума единствено и само за безпартийно, даже антипартийно единение, което ще бъде спасително за разединената ни от омраза и противопоставяне общност. Възможно ли е това? Българската история не познава много примери на единение, затова ще потърсим доказателство, че това е възможно в европейската география. Насочваме се на север, където не в една, а в цели три държави единните социално-нравствени норми се определят от  така наречения Закон на Янте. Техен автор е  Аксел Нийлсен, роден е в Дания, живял в Норвегия, по-късно се озовал в Швеция. Писателският му псевдоним е Аксел Сандемусе. През 1933 година написал книга, в която заменил името на родното си градче Нюкьобинг с Янте. Там един човек донася списък с правила, наречени Законът на Янте. За скандинавците това са нещо като  Десетте Божи заповеди. Те са социалните норми, с които трябва да се запознае всеки, който реши да се премести на Север. Ето какво гласят: Тези правила всъщност могат да се поберат в едно: \"Не си мисли, че си специален, ти си като всички останали, като нас.\" Сега, когато вече човек е прочел Закона на Янте, не изглежда толкова странно, че датският премиер ходи на работа с велосипед, а принцесата води децата си на детска градина със същия велосипед с кош отпред, с какъвто всички останали датски майки. \"Не си мисли, че си специален, ти са като всички останали, като нас.\" Ако някой се чуди защо държавите на социалното равенство бяха създадени на Север, а не там, където идеологията обещаваше, то е пак отчасти заради Закона на Янте. Когато равенството, уважението, равнопоставеността са част от манталитета, а не от пропагандните брошури, може да се направи социална държава. Как се поддържа такъв манталитет ли? Много лесно и просто:  доверието на обществото отива там, където е дължимо, идеята, че добрата работа винаги се възнаграждава, е големият мотивиращ фактор за спазването на принципа на скромността. Точно това в държавите в обратната южна посока е най-трудно и сложно. Дотук нещата са в защита на призива за единение –значи възможно е да се случи, макар и не точно тук и не точно сега. Само че, за да има единение, то трябва да се случи около нещо, нещо важно и смислено за почти всички хора, ако не и за всички. Това е, което е най-важното, когато се говори за единение, а президентът не го каза, досущ като пиар на Мойсей. А и да го е казал, то ще да е било по оня типичен за президентството крИВОличещ начин, от който ни става ясно, че жонглирането с думите е по-важно от общуването с народа. Прочетох разяснително интервю с резидента на президента, в което обяснява какво е искал да каже президентът, но там разединяващите реплики бяха в съотношение 10:1 към обединяващите, така че отново не съм наясно. Когато някой призовава към единение, негово първо задължение е да каже около какви идеи и на каква основа ще се строи това единение. И да ги каже така просто и ясно, че всеки да ги разбере и приеме за свои. За обикновени неща става дума, казани по много обикновен начин, като при цитирания по-горе Закон на Янте. Да речем: За ей такива обикновени, просто и ясно изречени неща става дума, а не за увъртени, вдъхновени, възвишени полети на мисълта. И след това за нещо още по-обикновено: всяко действие на управляващите да работи в полза на някоя от идеите. Има обаче нещо, което, ако липсва, не може да се получи никакво единение около и най-обединяващите хората идеи. Доверието. У нас то липсва, няма го. На всички нива и у всеки от нас доверието е изчерпано. Каквито и хубави думички да си измисляме, колкото и тържествено да ги оповестяваме и след това умно разясняваме – няма да се получи без доверие. То е спойката, то прави възможно обединяването около идеи. Впрочем в подобен списък от обединителни неща няма как да се избегне геополитическата посока, около която се обединяваме. Могат ли сега радетелите на обединението да кажат ясно, директно, в прав текст коя е тази посока. Защото ние се съмняваме, че всеки от лидерите в момента – кой повече, кой по-малко – е завардил две порти, източна и западна. За какво единение в такъв случай си говорим?", "date": "2018.10.05", "title": "Единител - мисията невъзможна"}
{"url": "http://clubz.bg/74065-shte_spasi_li_sgreshena_alkoholna_proba_glavata_na_koko_kamenarov_v_bnt", "text": "На протокола за химическа експертиза на кръвна проба на директора на БНТ Константин Каменаров от \"Св. Анна\" пише, че е съставен на 23 юни 2016 г., а самото изследването е направено на... 24 юни. Това изтъкна днес защитникът на Каменаров - адвокат Людмил Рангелов, при третия опит делото да тръгне по същество на втора инстанция в градския съд. \"Евровизия\" и Световното пречат на Каменаров да се яви в съда Както Клуб Z писа, генералният директор на БНТ е осъден от Софийския районен съд за употреба на алкохол с над 1,2 промила в кръвта, доказана и с кръвна проба. Най-любопитното в казуса обаче е, че член 343Б от Наказателния кодекс, по който той е подведен, първо, не позволява да се \"размине\" с административно наказание, и второ - е за умишлено престъпление от общ характер. Точно това почти сигурно го прави автоматично несъвместим за поста генерален директор на БНТ при евентуална влязла в сила присъда. Ако осъдят Каменаров, губи ли поста в БНТ Адвокат Людмил Рангелов направи пред съда 3 доказателствени искания все във връзка със сбъркания протокол: да бъде призована химикът Милена Москова от специализираната лаборатория към \"Св. Анна\" да каже на коя дата е работила с пробата. Също така да се изиска препис от регистъра на болницата, както и да се поиска справка коя е \"д-р Иванова\", която е подписала окончателния протокол, и да бъде призована и разпитана как така документът е съставен в деня преди кръвта да бъде изследвана. Съдебният състав с председател Атнас Атанасов се съгласи само с едното искане - да се проучи кога е получена пробата, обстоятелствата за получаването й отразено ли е в регистъра, и ако да - да се представи извлечение от регистъра. Съдът пита още \"Св. Анна\": по какъв начин се определят номерата на протоколите за химическа експертиза и каква е причината в приложения протокол на Каменаров посочената дата да е 23-ти, като е отразено, че изследването е извършено на 24-ти. Той постанови, че това ще изясни фактическата обстановка достатъчно и не е нужно да бъдат викани споменатите две жени. Атанасов за пореден път разпореди и обвиняемият да бъде призован по местоработта му за следващото заседание - на 7 ноември. До края на мандата на Каменаров остават около 2 години. Ако осъдят Каменаров, губи ли поста в БНТ", "date": "2018.10.05", "title": "Ще спаси ли сгрешена алкохолна проба \"главата\" на Коко Каменаров в БНТ"}
{"url": "http://clubz.bg/74064-jertvite_ot_katastrofata_kraj_svoge_prodyljavat_da_rastat_veche_sa_19", "text": "Жертвите на тежката автобусна катастрофа край Своге станаха 19. Преди дни в университетската болница \"Света Анна\" е починал 61-годишен мъж. В реанимацията все още е неговата съпруга, съобщи Нова телевизия. Жертвите от Своге станаха 18 Трагичният инцидент стана на 25 август. Тогава пълен с пътници автобус излезе от пътя и се падна върху асфалтова площадка под нивото на пътното платно на изхода на града. Първоначално жертвите от тежката катастрофа бяха 17. На 28 септември стана ясно, че в \"Пирогов\" е починала още една жена. Разследването на фаталното произшествие продължава. Трима министри подадоха оставки заради Своге. Започва проверка безопасен ли е пътят до Своге Към момента обаче единственият обвиняем остава шофьорът на автобуса. Първоначално той беше под домашен арест, но след това беше пуснат под гаранция от 2000 лв. Започва проверка безопасен ли е пътят до Своге", "date": "2018.10.05", "title": "Жертвите от катастрофата край Своге продължават да растат - вече са 19"}
{"url": "http://clubz.bg/74063-polsha_i_ungariq_davat_na_syd_postijenie_na_bylgarskoto_predsedatelstvo", "text": "Полша и Унгария оспорват в Съда на Европейския съюз европейската  , по чиито последни изменения българското председателство на Съвета на ЕС постигна споразумение между държавите членки през първата половина на тази година след трудни преговори. Ройтерс припомня, че ревизираната директива не позволява на фирмите, наемащи работници от друга страна на Съюза, да им плащат по-малко, отколкото на местните работници. Лицата, командировани да извършват услуги в друга държава членка, трябва да имат същите трудови права като колегите си в приемащата страна. Целта на тези правила, за които най-силно настояваха страни като Франция и Белгия, е да прекратят т.нар. социален дъмпинг, при който работодателите в заможните държави на Съюза наемат нископлатена работна ръка от сравнително по-новите му членки при заплащане и условия под законните стандарти. Унгарското правителство обаче днес разкритикува в изявление реформата като \"инструмент за протекционизъм\", който ограничава свободата на конкуренцията на единния пазар на труда в ЕС, посочва Ройтерс. Агенцията цитира и полския заместник-министър на външните работи Конрад Шимански, който също е подчертал \"протекционистичния характер\" на правилата. Протестираме срещу промени в директива за командировани работници През май 2016 година България се нареди между 11 държави, предимно от Централна и Източна Европа, които тогава блокираха разглеждането на предишен проект на Европейската комисия за ревизия на въпросната директива. Тези държави, водени пак от Полша, използваха за това клауза в Лисабонския договор, която задължава Комсията да преразгледа законодателно предложение, ако парламентите на една трета от държавите членки поискат това. Брюксел пази Западна Европа от трудова конкуренция от изток Тогава протестиращите държави изтъкнаха като мотив, че налагането на униформени социални условия противоречи на принципите на единния пазар, включително на свободното движение на работна сила и на конкуренцията. България постигна целта си в ремонт на спорна евродиректива През април т.г. постоянните представители на държавите членки одобриха компромисния ревизиран текст на директивата, договорен с Европейския парламент, а през юни Съветът на министрите го прие. Тя влезе в сила през юли. Консервативните правителства на Полша и Унгария са в конфликт с Европейската комисия и с част от държавите членки по ред въпроси като миграцията и върховенството на закона. Всичките им противоречия се свеждат до въпроса за субсидиарността, т.е. доколко ЕС може да се меси на националните власти. Европейската комисия задейства през миналата година процедура срещу Полша за налагане на най-тежкото наказание в ЕС - лишаване от членски права, като се позова на реформи, които според Брюксел поставят правосъдието на страната под политически контрол. С подобни мотиви Европейският парламент поиска през миналия месец държавите членки да задействат същата процедура срещу Унгария. Брюксел пази Западна Европа от трудова конкуренция от изток България постигна целта си в ремонт на спорна евродиректива", "date": "2018.10.05", "title": "Полша и Унгария дават на съд постижение на българското председателство"}
{"url": "http://clubz.bg/74068-borisov_i_poroshenko_se_dogovoriha_za_bylgarsko_uchilishte_v_odesa", "text": "За българско училище в Одеса се договориха премиерът Бойко Борисов и украинският президент Петро Порошенко по време на визитата на българския министър-председател в Украйна. Той присъства на тържеството заедно с президента на Украйна, както и с вицепрезидента Илияна Йотова, вицепремиера Валери Симеонов и министъра на образованието и науката Красимир Вълчев. Пред участниците в тържествата, Борисов обяви още, че е взето решение 30 деца от Болградската гимназия да посетят София, а 5-има преподаватели от училището да преминат допълнителна квалификация в България. Тези дейности ще бъдат финансирани със средства от бюджета на българското министерство на образованието. Той припомни и, че с решение на Министерския съвет от юни тази година е отпусната безвъзмездна финансова помощ в размер на 150 000 лв. за материално-техническо обезпечаване на учебния процес в гимназията в Болград.  Премиерът заяви, че с украинския президент са обсъдили и перспективи за реализирането на конкретни инфраструктурни проекти. Малко по-рано през деня Борисов разговаря с Порошенко като посочи, че съвместното отбелязване на юбилея на гимназията в Болград е израз на споделеното разбиране и от двете страни за важността от съхраняване на езиковата и културната идентичност на българската общност в Украйна. Украинският президент изрази благодарност за усилията на българското правителство по време на председателството на Съвета на ЕС в контекста на отношенията между Европейския съюз и Украйна, включително и за макрофинансовата помощ за страна му. Бойко Борисов и Петро Порошенко оцениха високо традиционните приятелски отношения между България и Украйна, които се основават на силни исторически, културни и езикови връзки. Посочено беше, че това е доказателство, че двете страни взаимно се възприемат като важни и приоритетни партньори. Борисов недоволен от Украйна, ще говори с Порошенко По време на срещата беше обсъдено и разширяването на двустранното търговско-икономическо сътрудничество.  през последните години – 15% ръст през 2017 г. По-късно двамата ще участват в тържествата по повод 160-годишнината на Болградската гимназия \"Г. С. Раковски\", съобщиха от пресслужбата на Министерски съвет. Нито дума обаче няма за втората линия на \"Турски поток\", която София се надява да мине през нейна територия, а Киев обяви, че е насочена срещу нейните интереси, тъй като създава нов машрут за руския природен газ за Европа, целящ да заобиколи Украйна. Украйна не иска втора тръба на \"Турски поток\" - вреди й Украйна не иска втора тръба на \"Турски поток\" - вреди й", "date": "2018.10.05", "title": "Борисов и Порошенко се договориха за българско училище в Одеса"}
{"url": "http://clubz.bg/74053-djonatan_litel_rejimyt_na_putin_se_krepi_na_krajbi_i_korupciq", "text": " 42-годишният украински режисьор Олег Сенцов, който излежава 20-годишна присъда за тероризъм в Русия и от почти пет месеца е в гладна стачка, е номиниран за престижната награда на Европарламента \"Сахаров\". В негова подкрепа се провеждат акции по цял свят. Например пред руското посолство във Франция - в тамошната щафетна гладна стачка ежедневно участват културни дейци и обществени деятели. Един от тях е американско-френският писател  , автор на романа \"Доброжелателните\" и носител на наградата \"Гонкур\". В интервю на   той говори за съдбата на Сенцов, за руското общество и за режима на Путин. Мисля, че тук става дума за политическата цена. Путин смята, че цената за освобождаването на Олег Сенцов вътре в Русия ще бъде по-висока, отколкото извън страната, ако той позволи Сенцов да умре. Целта на нашите акции е да повишим цената за смъртта на Олег Сенцов. Досега тази цена не е достигнала толкова високо ниво, че да застави Путин да го освободи. Сега във Франция започна нова инициатива - символична щафета. Аз участвах в нея на 20 септември. В течение на 24 часа някой провежда гладна стачка пред сградата на руското посолство. Вярвам, че Макрон направи всичко, което можеше. По мои информации действията на Париж не са дали резултат. Сега руснаците казват, че обсъждат въпроса с украинците. Никой не знае дали това е истина, или тактически ход за печелене на време. Мисля, че за Путин е важно да не се покаже слаб, да не отстъпи на исканията на Запада. Те отидоха в Англия и отровиха Скрипал с \"Новичок\" в Солсбъри пред очите на целия свят. Все едно искаха да кажат: \"Абе я си...!\". А щом са способни на това, надали ги е грижа за умиращия в затвора Олег Сенцов. Ако Олег Сенцов не прекрати гладната стачка и ако не го освободят, ще умре. Той показа своята воля да стигне докрай. Но всички преговори и опити за намиране на решение се провалиха. Културата няма нищо общо с политическите възгледи. Вече съм писал за това. В определени кръгове на нацисткия режим е имало високо културно ниво. В обкръжението на Путин също има блестящи умни хора, които са уверени, че режимът е велик. Не искам да навлизам в подробности, защо са се променили Прилепин или Лимонов. Всеки си има своите трагични истории. Ясно е, че когато Путин окупира Крим, той изпълни мечтата на много руски националисти. Проектът \"Новороссия\" беше още по-впечатляващ за тези хора. В Русия Путин създаде цял един свят, който в много отношения е нереален и по това прилича на комунизма. А на много хора фантастиката им харесва повече от реалността. (...) Повечето руснаци са щастливи да седят в кафенетата, да пият еспресо, да играят видеоигри в прекрасните паркове със свободен интернет, изградени от московския кмет. Те са доволни от своя прекрасен буржоазен живот - с техните прекрасни жилища, обзаведени с мебели от Икеа. Тези хора не обръщат внимание на политиката. Те са напълно доволни от всеки режим, който им осигурява минамален доход, комфорт, безопасност и право на пътувания. Това беше сделката между средната класа и Путин. Аз не виждам никакво политическо явление, което да събуди интереса на хората, освен Навални. Хората просто предпочитат да не надигат глава. И тази апатия е много по-сериозно явление, отколкото хората като Захар Прилепин. В такава система, при която болшинството е апатично, всеки взима сам своето решение. Историята на сталинизма го потвърждава. Единиците, които се изправят открито срещу режима, завършват със самоубийство - като Манделщам. А болшинството мълчи - както навремето Булгаков и Пастернак. Някои пък сътрудничат открито на режима и вярват във величието му - като Станиславски и Маяковски. Докато не се надигне реално масово движение, отделни хора няма да жертват живота си. Това е рационално и аз го разбирам. Важно е обаче да се знае, че засилването на цензурата е проява на слабост. Силните режими нямат нужда от цензура. Винаги съм казвал, че путиновият режим е изключително крехък. Но той няма да рухне изведнъж, защото няма основание за това. Той е изграден въз основа на кражби и корупция. Системата е лоялна към Путин, защото той разрешава кражбите. Това е неговата фунция. За разлика от комунизма, тези хора нямат никаква реална идеология. Вместо нея има някакви отломки - малко болшевизъм, малко сталинизъм, малко национализъм и малко православие. Всъщност, така изглежда една мафиотска система - когато цялата страна се смята за собственост. Путин видя какво стана с Янукович. Видя колко бързо се разпадат режимите в други страни. И той се страхува от това. А напрежението се засилва. Колкото по-лоша става ситуацията, толкова по-силно той залага на отвличащи вниманието фактори като Крим, Донбас, Сирия. Съществуват много хипотези защо Русия нахлу в Сирия през 2015 година. От една страна това беше отговор на натиска на Запада. Но от друга страна, според мен, за Путин беше важно да изпрати послание към руснаците: \"Вижте какво става, когато предизвиквате своите управници. Вижте колко далеч сме готови да отидем.\"", "date": "2018.10.05", "title": "Джонатан Лител: Режимът на Путин се крепи на кражби и корупция"}
{"url": "http://clubz.bg/74054-protest_na_moskovska_33_zaradi_kalpavite_remonti", "text": "Протест пред Столичната община се свиква днес заради калпавите ремонти в София. Събирането на недоволните е насрочено от 12 часа. Повод за гражданската демонстрация станаха последните ремонти по ул. \"Граф Игнатиев\", които още не са приключили. За неравности, дупки и пропаднала бетонна основа сигнализираха от неправителствената организация \"Спаси София\".  HUBAVOE. Или как гълъб софиянец умря от мъка при вида на ремонта в София Ремонтът се прави от компанията \"Джи Пи гГруп\", един от редовните победители в обществените поръчки на властта. Вижте кое и как ще се ремонтира по \"Графа\" (СХЕМИ) За 12 години управлението на г-жа \"Данчето на Бойко\" се превърна в нарицателно за корупция, която се материализира пред очите ни под формата на отвратително и не в срок извършени ремонти, струващи ни десетки милиони, казват организаторите на протеста  Активисти следят за съдбата на дърветата по \"Графа\" Вижте кое и как ще се ремонтира по \"Графа\" (СХЕМИ) Активисти следят за съдбата на дърветата по \"Графа\"", "date": "2018.10.05", "title": "Протест на \"Московска\" 33 заради калпавите ремонти"}
{"url": "http://clubz.bg/74055-gradinkata_na_sv_sedmochislenici_dosusht_kato_ploshtad_v_myunhen_smqta_arhitektyt_j", "text": "Градинката пред църквата \"Св. Седмочисленици\", която предизвика огромна обществена реакция, след като онлайн се появиха снимки след направения ремонт, приличала на Мюнхен. Това смята авторът на проекта архитект Иво Пантелеев, стана ясно от днешното му интервю в bTV. HUBAVOE. Или как гълъб софиянец умря от мъка при вида на ремонта в София Настилката пред градинката и ремонтът за над 20 милиона лева на централната софийска улица \"Граф Игнатиев\" станаха повод за множество скандали през последните дни заради качеството на изпълнението им. Ремонтът на \"Графа\" първоначално беше предвиден за началото на европредседателството - 1 януари т.г., впоследствие отложен за октомври и отново преместен за догодина. В началото на ноември от Столичната община обещаха да тръгнат трамваите. Той коментира, че настилката е част от концепцията на проекта и няма никаква промяна в тях от самото начало. Панталеев добави, че преди да бъде изпълнен проектът за градинката, всичко е съгласувано. Настилката няма да бъде подменяна. Нов \"Граф Игнатиев\" за Европредседателството? Друг път \"Аз съм длъжен да кажа, че ми харесва. Харесва ми, разбира се. Това е резултат от едни усилия, които не са произволни и случайни\", каза архитектът. \"Има много резки изказвания, но проектът е изключително сложен. Не чух нито един от изказващите се да познава проекта и оттам изказванията им олекват. Чух не едно положително мнение от колеги как изглеждат тези плочи\", каза още архитектът. \"Граф Игнатиев” е един от най-наблюдаваните от нас обекти. Това е огромна отговорност за изпълнителя, която следва да се понесе, ако нещо не е изпълнено като хората\", каза още той. Ремонтът на \"Граф Игнатиев\" закъснява Той отказа да коментира пак с мотива, че ремонтът не е приключил - защо има няколко вида настилки, които не се връзват една с друга. Крусев съзря политически мотив зад негативните коментари от страна на гражданите: До момента на изпълнителя е наложена глоба от 50 000 лева заради бетонираните дървета на ул. \"Граф Игнатиев\". Крусев е категоричен, че Столичната община ще бъде безкомпромисна към изпълнителя на проекта, ако бъдат констатирани проблеми след предаването му. Протест на \"Московска\" 33 заради калпавите ремонти Нов \"Граф Игнатиев\" за Европредседателството? Друг път Ремонтът на \"Граф Игнатиев\" закъснява Протест на \"Московска\" 33 заради калпавите ремонти", "date": "2018.10.05", "title": "Градинката на \"Св. Седмочисленици\" досущ като площад в Мюнхен, смята архитектът й"}
{"url": "http://clubz.bg/74056-francuzin_pishe_do_stanishev_ne_shte_da_oglavqva_evrokomisiqta", "text": "Пиер Московиси се отказа от участие в надпреварата за бъдещ преседател на Европейската комисия. Еврокомисарят по икономическите и финансовите въпроси обвини за това своята Френска социалистическа партия (ФСП). Решението му е резултат от \"  с \"  на ФСП. Московиси обяснява всичко това в писмо до лидера на Партията на европейските социалисти (ПЕС) Сергей Станшев, което разпространи в туитър. Сред причините за оттеглянето на Московиси са атаките на ФСР срещу подкрепяното от него СЕТА - Споразумението за свободна търговия между ЕС и Канада, и неолибералната според него Еврокомисия на Жан-Клод Юнкер (чийто член е самият Московиси). Корнелия Нинова: България няма да ратифицира СЕТА, ако БСП е на власт Но същевременно успокоява \"социалистическото семейство\", че \" . Московиси обещава да се бори за всичко, което досега е подкрепял в качеството си на еврокомисар. Марош Шефчович зове да се отървем от бодливата тел в мислите ни И като най-сериозен аргумент за отказа си изтъква, че според него най-важното е човекът, който е водещ кандидат на партията си, или Spitzenkandidat, да бъде номиниран първо в своята родина, а не извън нея. Досега трима души официално са се кандидатирали за бъдещи председатели на Еврокомисията след изборите през 2019 г. Това са германецът Манфред Вебер и финландецът Александер Стуб от Европейската народна партия (ЕНП), както и словакът Марош Шефчович от ПЕС. Марош Шефчович зове да се отървем от бодливата тел в мислите ни", "date": "2018.10.05", "title": "Французин пише до Станишев - не ще да оглавява Еврокомисията"}
{"url": "http://clubz.bg/74050-putin_i_czinpin_prekroqvat_kartata_na_evraziq", "text": "Защо изведнъж всички се заинтересуваха от \"Евразия\" - едно неопределено и размито понятие, което досега по мнението на повечето географи беше почти безинтересно и безсмислено? Причината е в два скорошни феномена, както икономически и същевременно политически проекти, предложени от Русия на Владимир Путин и от Китай на Си Цзинпин, които превърнаха евразийското виждане в реалност, все едно е дали този термин се приема или не. Евразийският икономически съюз бе обявен през 2011 г. от руска страна, а през 2013 г. китайската го формулира като \"Един пояс, един път\" и \"Нов път на коприната\", припомня авторът на публикацията. Нарастващият напредък в сферата на комуникациите и създаването на инфраструктура способстват за все по-големи взаимообвързаности. Така на фона на съперничеството между две световни държави Евразия все повече се превръща във видима реалност. Русия и Китай, две мощни икономически, политически и военни сили на този континент, играят и ще продължат да играят решаваща роля при сформирането на евразийското пространство, което ще се разраства, а няма да е само название, смята експертът. В Евразия няма либерали и консерватори - има нагайка и диктатура През 20-те години, след болшевишката революция през 1917 г., в руската диаспора се сформира идеологическото националистическо движение \"Евразийство\". По-късно в Русия то беше възобновено през 90-те години, след разпада на Съветския съюз. Причината е, че Русия-СССР е единствената имперска държава, съумяла да интегрира в един народ европейските християни и азиатските тюркски-монголски мюсюлмани. Този факт се възприема от обществото като единен евразийски характер на континента, пояснява Брюно. Днес неоевразийството на Лев Гумилев вдъхновява Владимир Путин да превъзнася превъзходството на руснака. Евроазийският икономически съюз, основан от Владимир Путин през 2011 г., обединява Русия, Беларус, Казахстан, Киргизия и Армения в общо икономическо пространство, което създава благоприятни условия за обмен на товари и хора по примера на Европейския съюз. Това е и сигнал към ЕС да предложи алтернатива за икономическа интеграция на страните от бившия Съветски съюз. В качеството си на регионална организация на държави, които делегират свои прерогативи на наднационални органи, сама по себе си тя представлява икономически и цивилизационен център, стремящ се да защити вътрешния си пазар от потока китайски потребителски стоки. Между впрочем през 2014 г. Евразийският икономически съюз се сблъска с отказа на Украйна, Грузия и Молдова да се включат в него. Тези държави направиха свой избор в полза на асоциирането си към Европейския съюз, посочва авторът на публикацията. Искате в Евразия? Ето какви са заплатите Но за да се разбере как Евразия придобива определена структура, преди всичко трябва да се обърне внимание на Китай. От края на 90-те години страната се превърна в нов локомотив на растежа в Източна и Югоизточна Азия, заобикаляйки Япония, пише ученият. През 2013 г. китайският президент Си Цзинпин обяви проекта \"Пътят на коприната през XXI век\" както по суша, така и по вода, припомня авторът. \"Един пояс, един път» е от две части: от една страна, коридорите (пътищата) преминават през Централна Азия, Пакистан, Иран и Русия до Централна и Западна Европа. От друга – по морски път, свързващ по вода Китай с Югоизточна Азия, от южните части на Африка до Средиземно море, преминаващ през Суецкия канал. Над 65 държави изразиха готовност да участват в проекта. Вече е оповестено заделяне на крупни финансови средства, предоставени на фонда \"Пътят на коприната\" - предимно китайски капитали, но и от новосъздадената Азиатска банка за инфраструктурни инвестиции (BALL) с участието на 56 държави. Заради Китай на Си Цзинпин и неговия \"Нов път на коприната\" на свой ред Индия с подкрепата на Япония подготвя конкурентен проект около Индийския океан: \"Коридор Азия - Африка\", добил известност като \"Пътя на свободата\". Това изобщо не пречи на Китай да осъществява хегемонията си над голяма част от Евразия, заключава Брюно. Искате в Евразия? Ето какви са заплатите", "date": "2018.10.05", "title": "Путин и Цзинпин прекрояват картата на Евразия"}
{"url": "http://clubz.bg/74052-boltyn_iran_e_centralen_banker_na_terorizma", "text": "Съветникът на Белия дом за националната сигурност Джон Болтън представи в четвъртък дългоочакваната стратегия за борба с тероризма, като отправи остри думи по адрес на Иран, предаде Асошиейтед прес. \n\tБолтън нарече Иран  и заяви, че стратегията се опира на традиционните военни действия, но също така отделя внимание на невоенните средства за борба не само с бойците на \"Даеш\", но и с тези, подкрепяни от Иран и други групи. \n\tВ унисон с политиката на администрацията на президента Доналд Тръмп \"Америка на първо място\", стратегията призовава за споделяне на бремето на борбата с тероризма със съюзниците. \n\tТова е първата стратегия на САЩ за борба с тероризма след представената от президента Барак Обама през 2011 г., отбелязва АП. \n\tЦелите на стратегията са преследване на терористите до източника на тяхна подкрепа, модернизиране на антитерористичните средства, противодействие на радикализацията, защита на американската инфраструктура, укрепване на границите и ограничаване на възможностите на терористите за вербуване онлайн. \n\tБолтън заяви, че радикалните екстремисти представляват транснационална терористична заплаха за САЩ и техните интереси зад граница.  \n\tНие сме насочили вниманието си към всички заплашващи идеологии, с които се сблъскваме, не само сунитските идеологии на бойците от \"Ислямска държава\", но и на подкрепяните от Иран терористични групи, като ливанската Хизбула, Хамас и палестинския Ислямски джихад, каза Болтън. Той отбеляза, че министерството на финансите е наложило в четвъртък санкции, за да прекъсне мрежа за финансова подкрепа на Хизбула. ", "date": "2018.10.05", "title": "Болтън: Иран е централен банкер на тероризма"}
{"url": "http://clubz.bg/74058-s_mnogo_politikanstvane_krasimir_vlahov_be_izbran_za_sydiq_v_ks", "text": "С политически вместо с експертен дебат, с елемент на лични нападки, бе избран новият конституционен съдия Красимир Влахов. Той бе подкрепен от 127 депутати, 55 (БСП) се въздържаха. ДПС доволни, а \"Воля\" подкрепят номинацията на ГЕРБ за КС Както е известно, Влахов бе номинация на ГЕРБ. От левицата издигнаха конституционалиста и бивш депутат Янаки Стоилов, но Стоилов сам се отказа. Така състезанието се оказа \"с един кон\". От ГЕРБ организираха срещи на Влахов с останалите парламентарни групи, което е извън приетите от парламента процедурни правила за избора на нов съдия в Конституционния съд от квотата на Народното събрание. Срещи имаше с всички групи, като само БСП отказа такава. Впоследствие Влахов бе подкрепен предварително, още преди изслушването си в ресорната за избора правна комисия (както е по процедура) от ГЕРБ, Обединени патриоти, ДПС и \"Воля\". Левицата даде заявка, че ще се въздържи при гласуването - в знак на подкрепа към личността и професионализма на Красимир Влахов, но и като протест срещу начина, по който протича предрешеният избор. ДПС доволни, а \"Воля\" подкрепят номинацията на ГЕРБ за КС Вместо точката, която е първа в дневния ред, да мине без дебат при така предизвестения изход, дебат имаше - но не професионален, свързан с ролята на Конституционния съд като най-висш орган, а партиен. Тон зададе председателят на парламентарната група на ГЕРБ Цветан Цветанов. Той започна изказването си с благодарност към ДПС и \"Воля\", изявили желание да направят срещи с Влахов. След което нападна БСП, коментирайки изказването на депутата от левицата Георги Свиленски, че изборът е бил непрозрачен и хвърляйки камък в градината на президента Румен Радев, от чиято квота също трябва да бъде излъчен нов съдия за Конституционния съд. Отвърна му членът на правната комисия Крум Зарков (БСП). И продължи: По думите му БСП \"не е просто гумен печат, който да легитимира предварително взети решения\". След което Зарков завърши с поучителната история как през 1996 година по случай 5 години от приемането на настоящата Конституция, председателят на НС Благовест Сендов е издал книжка със следното послание в нея: \"И нека тази харта не остане само на хартия\". \"Време е това да се случи\", посочи в заключение Зарков. ГЕРБ номинира Красимир Влахов за конституционен съдия, БСП - Янаки Стоилов Цветанов реши да не остава длъжен. И се впусна в лични нападки по адрес на Зарков. Първо обяви, че БСП са искали да наложат \"партийната си кандидатура г-н Янаки Стоилов\", след което обясни, че същият е изключителен професионалист. После Цветанов се обърна и към Влахов: Последва изказване на колегата му Валери Жаблянов – че политиката на ГЕРБ е, \"ако всички не се строят зад физкултурника, няма да има упражнения на двора\". И също като Цветанов поиска да види публично обсъждане на президентските номинации за КС. Например \" Последва изказване и на председателя на правната комисия в НС Данаил Кирилов (ГЕРБ), който заговори в лично качество, като бивш кадър на социалистите посочи Кирилов, визирайки президента (2002-2012) Георги Първанов, който напусна БСП. На този фон, след гласуването, Красимир Влахов направи лаконично изказване. ДПС доволни, а \"Воля\" подкрепят номинацията на ГЕРБ за КС ГЕРБ номинира Красимир Влахов за конституционен съдия, БСП - Янаки Стоилов", "date": "2018.10.05", "title": "С много политиканстване Красимир Влахов бе избран за съдия в КС"}
{"url": "http://clubz.bg/74051-veshti_na_robin_uilqms_kupeni_za_6_miliona_na_tyrg", "text": "Предмети, принадлежали някога на американския актьор Робин Уилямс и бившата му съпруга Марша, бяха продадени в четвъртък на търг в Ню Йорк за близо 6,1 милиона долара. Средствата ще отидат за благотворителност, предаде ДПА. \n\tНаградата Златен глобус, която Робин Уилямс спечели през 1987 г. за изпълнението си в \"Добро утро, Виетнам\", бе продадена за 27 500 долара. Мечът, който той използва във филма \"Хук\", бе продаден за 4 750 долара. Останалите предмети включваха произведения на изкуството, ръчни часовници, мебели и бижута. \n\tУилямс става популярен като стенд-ъп комик през 70-те години, след това е телевизионна звезда преди да нашуми с филми като \"Обществото на мъртвите поети\", \"Аладин\" и \"Добрият Уил Хънтинг\". Актьорът се самоуби през 2014 г. Той е бил женен за Марша Гарсес Уилямс от 1989 г. до 2010 г. Робин Уилямс се е женил общо три пъти и има три деца.", "date": "2018.10.05", "title": "Вещи на Робин Уилямс, купени за $6 милиона на търг"}
{"url": "http://clubz.bg/74057-futbolist_na_levski_osyden_za_urejdane_na_machove", "text": "Давид Яблонски, една от звездите на \"Левски\", е осъден условно на 12 месеца затвор в родината си Чехия за уреждане на мачове, информира  Присъдата е условна в следващите 18 месеца, а защитникът трябва и да заплати 20 хиляди чешки крони (около 776 евро). Ако не внесе сумата, футболистът може да влезе \"на топло\" за десет седмици. Според журналиста Радек Нол, Яблонски е бил част от престъпна група за манипулиране на футболни срещи от младежките групи на чешкия футбол. По това време той се е изявявал за \"Теплице\". Има и други обвиняеми. Прокуратурата разполага с видео и аудиозаписи от срещи и телефонни разговори, които уличават Яблонски в контакти с хората, организирали схемата. Освен това той е разговарял с треньор, със свои съотборници и играчи от други отбори. Поне според информацията е имал доста ключова роля в групата. Давид Яблонски е основен футболист на \"Левски\", като през миналия сезон беше и редовен голмайстор. Преди дни той бе глобен с 3000 лева от дисциплинарната комисия на БФС заради обиди към ЦСКА-София и бившия играч на \"червените\" Фернандо Каранга (от когото тръгна провокацията). След това бранителят се извини. Малко по-късно днес изпълнителният директор на \"сините\" Красимир Иванов коментира пред журналисти, че на \"Герена\"   от появилата се информация. Яблонски изглеждал притеснен, но той и мениджърът му са уверили \"Левски\", че ще обжалват пред по-горна инстанция.  Клубът подкрепя играча и не се отказва от желанието и намерението си да удължи неговия договор.", "date": "2018.10.05", "title": "Футболист на \"Левски\" осъден за уреждане на мачове"}
{"url": "http://clubz.bg/74059-golemi_reklamodateli_na_ronaldo_zagrijeni_zaradi_iznasilvaneto", "text": "Кристиано Роналдо рискува да загуби големи рекламодатели при неблагоприятно развитие на случая с разследването за изнасилване в Лас Вегас. Две компании, които изсипват купища пари, за да имат Роналдо в своето \"портфолио\" - Nike и ЕA Sports, излязоха с официални позиции по скандала. Роналдо вече официално е разследван за изнасилване Подобно на баскетболиста Леброн Джеймс португалецът има доживотен контракт с Nike на стойност 1 милиард долара. Компанията за спортни видеоигри ЕА Sports (Роналдо е на обложката на играта ФИФА 19) заявява следното: Преди дни стана ясно, че полицията в Лас Вегас е отворила отново случай от юни 2009 г. Бившият модел и настоящ учител на деца Катрин Майорга (33 г.) твърди, че е изнасилена от Роналдо в апартамента му в хотел \"Палмс\". На следващата година тя е сключила договор за мълчание и е получила 375 000 долара. Адвокатите й казват, че е била психически травмирана тогава, поради което не е сключила контракта \"с главата си\". След изнасилването животът й се превърнал в ад. Не искала парите на Кристиано, а да излезе наяве истината. Роналдо за първи път се изказа за обвиненията в изнасилване Самият Роналдо вече няколко пъти официално отрече да е правил нещо против волята на Майорга, като адвокатите му се заканиха да съдят американката и списание \"Шпигел\", което тиражира историята. Снощи \"Ювентус\", новият клуб на голмайстора, заяви следното: Кристиано Роналдо извън състава на Португалия Вчера стана ясно, че Кристиано Роналдо е извън състава на Португалия за мачовете от Лигата на нациите през този месец. Въпреки това футболната федерация и треньорът Фернандо Сантуш заявиха, че застават зад рекордьора по мачове и голове за иберийците. В бъдеще нямало да има проблем той да защитава герба на родината си. Роналдо за първи път се изказа за обвиненията в изнасилване Кристиано Роналдо извън състава на Португалия", "date": "2018.10.05", "title": "Големи рекламодатели на Роналдо загрижени заради изнасилването"}
