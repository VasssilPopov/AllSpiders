{"url": "https://clubz.bg/92576-udaryt_po_solejmani_shte_byde_useten_dalech_izvyn_blizkiq_iztok", "text": "Убивайки иранския генерал-майор Касем Солеймани с въздушен удар близо до багдадското международно летище, Доналд Тръмп пое геостратегически риск, който беше почти невъзможно да си представим да бъде поет от който и да било друг президент на САЩ. Ефектът му, който е наистина труднопредсказуем, вече се усеща далеч отвъд Близкия изток - и точно в момента никой не знае до какво ще доведе това. Това пише днес в анализ Питър Апс от агенция Ройтерс, цитиран от БТА. В някои отношения, разбира се, ударът е просто последната ескалация в продължаващия от години сблъсък чрез посредници, който бушува в Близкия изток от близо две десетилетия. От Сирия до Ирак, Йемен, Ливан и отвъд тях, това е сблъсък, който вече е отнел живота на стотици хиляди. Особено през последната година беше ясно, че както Иран, така и неговите противници спират да спазват правилата, след привлеклите общественото внимание нападения срещу танкери в Персийския залив и срещу саудитската енергийна инфраструктура. А след нанесените миналата седмица ответни удари на САЩ срещу подкрепяна от Иран паравоенна група в Ирак - и нещо, което приличаше на опит за превземане на посолството на САЩ в Багдад в отговор на нанасянето им - нещата вече навлизаха в непроучени територии. В краткосрочен план е неясно дали едностранните действия на САЩ - които вероятно са шокирали мнозина във Вашингтон толкова, колкото и на друго места - ще повишат или понижат вероятността от насилие в региона. Солеймани - в много отношения вторият най-влиятелен човек в Иран - обикновено щеше да бъде ключовата фигура, вземаща решение за реакцията. Множество сили в Техеран и на други места ще се борят за преимущество след смъртта му и докато някои ще искат като част от тази борба да предизвикат хаос в региона, други може да са малко по-склонни към сдържаност. САЩ казват, че Солеймани и командваните досега от него Бригади Ал Кудс на иранския Корпус на гвардейците на ислямската революция са подготвяли нови нападения срещу американски дипломати, военни и предприемачи. САЩ дадоха да се разбере, че са особено загрижени за сигурността на посолството. Генерал Марк Мили, председател на Съвета на началник-щабовете на въоръжените сили на САЩ, предупреди, че всеки, който се опита да го превземе, ще се сблъска сам с \"циркулярния трион\" на американските военни сили. Дали сега това е станало повече или по-малко вероятно в краткосрочен план ще зависи от това, как ще се развият борбите за власт в Техеран и дали елементи, които може да са потенциално още по-войнствени от убития генерал, ще могат да повлияят на решенията. Други потенциални реакции може да включват нови атаки срещу корабоплаването в Персийския залив, макар че това ще даде възможност за действие на тези фигури в САЩ - както и в Израел и в страните от Персийския залив - които отдавна искат да разрушат иранския военен капацитет. В по-дългосрочен план, отговор от страна на Иран е неизбежен - и потенциално може да доведе до началото на пълномащабна регионална война. Също толкова важна е реакцията на местните и глобални съюзници и противници на Америка. Русия, а все повече и Китай, вече изглежда бяха на път да се въвлекат в регионалното противопоставяне, като само преди дни обявиха съвместни военноморски учения с Техеран. Дали те все пак биха се провели, ако силите на САЩ и Иран открито си разменяха удари, далеч не е сигурно - но най-вероятно руският президент Владимир Путин щеше да бъде изкушен да засили подкрепата си за Техеран. Двете нации имат сложни отношения, но бяха относително ефективни съюзници, конкретно в Сирия, макар че също така се борят помежду си за влияние и достъп /до ресурси/ в целия Близък изток. Съюзниците на Америка също внезапно ще обмислят позицията си. Европейските страни особено отдавна изразяват притеснения от все по-войнствения подход на Тръмп към Иран и няма да имат никакво желание да бъдат въвлечени в каквато и да било открита война. Ако обаче не подкрепят Тръмп, без съмнение ще засилят вече нарастващото напрежение между САЩ и техните съюзници. Иракското правителство е в особено сложна позиция, тъй като има на своя територия както американски, така и ирански сили. В подобна позиция са и засилващите се протестни движения както в Иран, така и в Ирак. Солеймани беше смятан за един от архитектите на предприетите неотдавна мерки срещу подобни дисиденти - но това не значи, че те ще изпитват особен ентусиазъм от американски действия, подобни на току-що демонстрираните от Тръмп. Нищо от това изглежда не притеснява президента на САЩ. Още след встъпването си в длъжност, той проявяваше недоволство от влиянието на по-установените външнополитически и военни фигури, за които според някои съобщения в медиите той очевидно смята, че се опитват да го контролират. Почти всички - включително бившият министър на отбраната Джим Матис - вече напуснаха неговата администрация. Докато той се приближава към президентски избори и изслушвания за импийчмънта си, може да си прави политическите сметки, че като изглежда силен и решителен във военен план, това може да се хареса на неговата политическа база, макар да притеснява мнозина други. Това може да ни води към най-притеснителния урок от удара в петък и всичко последвало го. Повече от когото и да било друг, дори от Путин, Солеймани беше пример за лидер, който без стеснения пренебрегваше каквито и да е съществуващи правила и предизвикваше кървав хаос, служещ на неговите цели и амбиции. Това е поведение, което все повече се превръща в международна норма с всеки изминал ден и никой не знае докъде ще доведе това.", "date": "2020.01.06", "title": "Ударът по Солеймани ще бъде усетен далеч извън Близкия изток"}
{"url": "https://clubz.bg/92590-arestuvaha_bylgarin_za_brutalno_ubijstvo_v_milano", "text": "Италианската полиция арестува българин за убийството на възрастна жена в Милано. 22-годишният Дамян Добрев е работил в дома на 90-годишната жертва. По време на спор за пари той ударил жената смъртоностно. Оръжието на убийството е буркан с мармалад, който полицаите намериха в дома на стопанката, съобщава Нова тв. Българинът бе издирван в продължение на няколко часа. След задържането направил самопризнания. В дома му са намерени предмети и бижута на жертвата. От показанията му става ясно, че след като убил жертвата, изпрал дрехите си в нейната пералня, взел парите от портфейла й и отишъл на дискотека.", "date": "2020.01.06", "title": "Арестуваха българин за брутално убийство в Милано"}
{"url": "https://clubz.bg/92588-geshev_poslusha_borisov_prokuraturata_zapochna_proverka_na_bokluka", "text": "Главният прокурор Иван Гешев разпореди на министъра на вътрешните работи и на председателя на ДАНС извършване на съвместни проверки за спазване на Закона за управление на отпадъците (ЗУО) и на Закона за опазване на околната среда. Решението беше съобщено от пресцентъра на държавното обвинение три дни след като премиерът Бойко Борисов обяви, че в на 7 места в страната МВР и останалите правоохранителни органи подготвят акции заради темата с боклука. А всичко тръгна от Плевен, където стана известно, че боклук на калабрийската мафия Ндрагета е изнасян за преработка в България.  Премиерът анонсира: МВР с акции на още 7 места заради боклука В съобщението на държавното обвинение се казва, че \"проверката е разпоредена с цел извършване на преценка за наличие на предпоставки за упражняване на правомощията на Прокуратурата на Република България.\" Трябва да бъдат установени всички „притежатели на отпадъци“ на територията на страната. Разследващите ще събират документи - разрешение, комплексно разрешително или регистрационен документ за съответната дейност, площадка и др. РИОСВ-Плевен: Фирмата с боклука е проверявана, няма само разрешение за изгаряне Ще бъде извършена проверка за спазване на задълженията на притежателите на отпадъци, сред които са:  Вече е и разпоредено да бъде изискана информация за извършвани проверки от контролните органи на лицата, които управляват отпадъци – съответните региознални звена по околна сред и водите, кметове на общини, и предприети мерки, в случай на установени нарушения. Италиански боклук в Плевен: какво се знае до момента РИОСВ-Плевен: Фирмата с боклука е проверявана, няма само разрешение за изгаряне Италиански боклук в Плевен: какво се знае до момента", "date": "2020.01.06", "title": "Гешев послуша Борисов. Прокуратурата започна проверка на боклука "}
{"url": "https://clubz.bg/92581-boeing_otkri_nov_defekt_v_737_max_proverqva_blizo_7000_drugi_samoleta", "text": "Американският самолетостроител \"Боинг\" (Boeing) откри нов дефект в 737 МАКС (737 Max) - два прекалено близки един до друг снопа кабели могат да предизвикат катастрофа, съобщава в. \"Фигаро\", цитиран от БТА. \"Боинг\" се надяваше 2020 година да сложи край на неприятностите. Миналия месец обаче компанията извършила вътрешен одит по искане на Федералното управление за авиация на САЩ (ФУА - FAA). По информация на \"Ню Йорк таймс\" при новите тестове бил открит нов фабричен дефект: два снопа кабели, позволяващи да се контролира опашката на самолета, се оказали прекалено близо един до друг. Тази аномалия може да предизвика късо съединение, а оттам - катастрофа на самолета. \"Боинг\" спира да произвежда 737 MAX през януари Компанията е уведомила ФУА за това миналия месец. Ако рискът бъде потвърден, конструкторът ще трябва да раздели сноповете кабели в 800 вече произведени самолета 737 МАКС. Компанията ще трябва да провери и дали същият проблем не съществува и при предшествениците на МАКС - общо 6800 самолета 737 Ен Джи (737 NG). \"Боинг\" спря производството на 737 МАКС, след като беше установено, че дефект в системата за стабилизиране при полет Ем Си Ей Ес (Maneuvering Characteristics Augmentation System - MCAS) се смята за причина за двете последователни авиокатастрофи със самолети на индонезийската авиокомпания Лайън еър (Lion Air) и на Етиопските авиолинии (Ethiopian Airlines). Полетите с този модел са забранени след двете катастрофи, при които загинаха 346 души. ", "date": "2020.01.06", "title": "Boeing откри нов дефект в 737 Max, проверява близо 7000 други самолета"}
{"url": "https://clubz.bg/92586-karlos_gon_naj_spokojno_izbqgal_s_vlak_ot_tokio", "text": "Бившият ръководител на Рено-Нисан (Renault-Nissan) Карлос Гон най-спокойно се е качил на високоскоростен влак при бягството си от Токио до Осака на 29 декември, съобщават японски медии, цитирани от световните агенции. С него са били няколко души, чиято самоличност още не е установена от японската полиция. На записи от видеонаблюдение се вижда как Карлос Гон напуска апартамента си в Токио към 14.30 часа местно време и няколко часа по-късно пристига на гара Шинагава в японската столица, където се качва на влака за Осака. В Осака Гон отишъл с такси заедно с придружителите си до хотел близо до международното летище Кансай. От този хотел двама негови съучастници излезли към 22.30 часа с два обемисти багажа. Според следователите той бил скрит в един от двата сандъка, наподобяващ сандъците за транспортиране на музикални инструменти. Такива багажи не преминават през скенер заради големите си размери, а и контролът при частните полети не е така стриктен. Япония пак арестува бившия шеф на Рено-Нисан-Мицубиши По-нататъшния ход на бягството му остава все така тайнствен. Според първоначални информации Гон е отпътувал късно вечерта на 29 декември с частен самолет до Истанбул, откъдето на сутринта се качил на друг частен самолет за Бейрут. Бившият автомобилен магнат беше обвинен в Япония за финансови злоупотреби и в края на април 2019 година беше освободен под гаранция и поставен под домашен арест. 65-годишният Гон, който е има френско, ливанско и бразилско гражданство, имаше право да пътува из страната за 72 часа, без да напуска Япония, докато чака да се гледа делото му. Калъфът, в който се скрил Гон, не минал през скенер В момента японските власти се опитват по дипломатически път да издействат екстрадирането на Карлос Гон от Ливан, съобщи днес генералният секретар на правителството Йошихиде Суга, цитиран от ТАСС. По-рано беше съобщено, че ливанските власти са получили от Интерпол международна заповед за арест автомобилния магнат. Според агенция Киодо, искането до интерпол е отправено от японските власти.  Калъфът, в който се скрил Гон, не минал през скенер", "date": "2020.01.06", "title": "Карлос Гон най-спокойно избягал с влак от Токио"}
{"url": "https://clubz.bg/92585-iran_skyrbi_po_solejmani_video_i_snimki", "text": "Милиони души се събраха в Техеран, където продължава с пълна сила оплакването след смъртта на иранския генерал Касем Солеймани. По време на молитва върховният водач Али Хаменей не успя да удържи сълзите си край ковчега на дългогодишния \"втори човек\" в страната, който бе убит след въздушно нападение на САЩ в Багдад на 3 януари. Докато поклонниците предаваха ковчезите на загиналите след офанзивата, наследникът на Солеймани, Есмаил Гаани, се закле, че за отмъщение ще прогони американските сили от региона. Това предизвика ответна реакция от Тръмп, който обеща да наложи на Иран и Ирак  В допълнение към заплахите Техеран обяви, че ще се откаже от останалите ограничения по ядрената сделка от 2015 г.   ", "date": "2020.01.06", "title": "Иран скърби по Солеймани (ВИДЕО и СНИМКИ)"}
{"url": "https://clubz.bg/92579-spasi_sofiq_plochkite_po_vitoshka_sa_schupeni_i_plyueshti", "text": "С призив към столичния кмет - Йорданка Фандъкова, да се сменят плочките на тротоарите по бул. \"Витоша\" между - \"Св. Неделя\" и Съдебната палата, излязоха от гражданската инициатива \"Спаси София\". В В официалната страница във фейбук оттам посочват, че настилката е \"срам за всяка европейска столица\". От инициативата смятат, че за да може София да стане подреден и красив град, преди да се изливат десетки милиони в \"знакови\" проекти ала Графа, градът трябва да се поддържа. И се обръщат лично към столичния кмет - \"да накара подчинената ѝ администрация да работи ежедневно, а не да се надява веднъж на 40 години да се ремонтира (некачествено) някой обект, след което отново изцяло да забрави за него\".", "date": "2020.01.06", "title": "\"Спаси София\": Плочките по \"Витошка\" са счупени и \"плюещи\""}
{"url": "https://clubz.bg/92591-predloji_li_iran_80_mln_za_glavata_na_trymp", "text": "Началото на третата световна война. Край на присъствието на САЩ в Близкия изток. Край на режима в Иран. Това са само част от мантрите, които специалисти и лаици по Близкия изток повтарят през последните дни. Причината - безпрецедентното ликвидиране на шефа на иранските части Ал Кудс - Касем Солеймани, от американски безпилотен самолет.  Днес обаче нивото на подхвърлянето на разнопосочна информация достигна ново измерение. \"Иран обявява награда от 80 млн. долара за главата на американския президент Доналд Тръмп\". Сигурно видяхте тази новина. Тя беше подета първо от някои съмнителни арабски медии, премина през флагманите на жълтата журналистика в Европа като британския Мирър, за да завърши безславно в ефира на една от националните български телевизии.  Иран скърби по Солеймани (ВИДЕО и СНИМКИ) Историята е следната - още на 5 януари, един от новинарските редактори на националната иранска телевизия - Ханиф Джазайри, написа в своя Туитър акаунт, че Иран е предложил награда от 80 млн. долара на всеки, който успее да ликвидира президента на САЩ Тръмп. Причината - отмъщение за въздушния удар убил втория човек в страната на аятоласите.  Малко по-късно новината беше завъртяна и от уебсайта en24.news, който трудно може да бъде наречен сериозна медиа. Според информацията в сайта обаче - предложението е направено от иранската държавна телевизия, която се контролира, естетвено, от властта.  До тук нещата изглеждат ясни, но не са съвсем точни. Всъщност държавната телевизия днес излъчи репортаж от погребалната служба в чест на убития генерал и в живото предаване един от т.нар. еулогисти - хората, които държат речи за загиналия, обясни, че в Иран имало 80 млн. души. Така че всеки от тях трябвало да събере по един долар и така със сумата от 80 млрд. долара да бъде обявена награда за ликвидирането на Тръмп.  Видеоклипът наистина вероятно е впечатляващ - десетки хиляди ревящи иранци, които скандират \"Смърт за Америка\" и един оратор, който не цепи басма на най-охранявания човек в света. Последва препечатване на информацията в повечето жълти всекидневници в Европа и САЩ. ЕС: Нови санкции срещу Иран – само след проверка на МААЕ Въпреки това - не е точно предложение на иранскияt режим и въпреки че той наистина е отговорен за смъртта на десетки хиляди души само през последните години - в гражданската война в Сирия, в касапницата \"Йемен\", както и в десетки терористични актове, е малко пресилено да се твърди, че Иран е обявил награда за смъртта на Тръмп.  Има и друга гледна точка, разбира се. Достъпът до иранска телевизия е труден и ние не знаем дали националната медия не е повторила излъчването на призива. Ако това е така - притеснението остава, защото не е нужно аятолаха да казва нещо изрично, когато всички знаят, че той контролира медиите.  Към момента обаче едно е ясно - Иран не предлага 80 млн. долара за главата на Тръмп. Макар че може би е готов да го направи. Или поне му се иска. Въпреки че такава сума изглежда твърде малка за главата на човек, който се охранява от Сикрет сървиз.  ЕС: Нови санкции срещу Иран – само след проверка на МААЕ", "date": "2020.01.06", "title": "Предложи ли Иран $80 млн. за главата на Тръмп?"}
{"url": "https://clubz.bg/92584-dogan_dps_e_izbor_na_sydba", "text": "Почетният председател на ДПС Ахмед Доган публикува днес обръщение по повод 30 години от създаването на партията, които се навършиха в събота. Доган изтъква, че никой не може да отрече две исторически заслуги на ДПС - съпротивата срещу Възродителния процес, известна още като \"майски събития\" и заслугите на движението за мирния преход. Според Доган движението вече е зрял политически субект със завидно присъствие в обществения живот. И е... избор на съдба. Ето пълния текст на обръщението на Доган:", "date": "2020.01.06", "title": "Доган: ДПС е избор на съдба!"}
{"url": "https://clubz.bg/92587-bsp_zove_aktivistite_si_v_pernik_da_protestirat_kmetyt_ot_bsp_protiv_izvlichaneto_na_dividenti", "text": "След като главният прокурор Иван Гешев се отметна днес от уговорката си за среща лидера на БСП Корнелия Нинова по кризата в Перник с мотива, че темата не трябва да се политизира, Нинова все пак проведе среща в града - с актива. А от нея излезе следния призив: \"Членовете на БСП да се включат в протестите\". В същото време обаче местни медии спекулират, че самият кмет, бивш депутат на левицата и избран от нейната листа на балотажа през ноември - Светослав Владимиров, се разграничава от действията на ръководството на партията. Социалистите обаче отричат да яхат протеста на перничани, които са на воден режим от ноември м.г. Нинова \"атакува\" Гешев с писмени въпроси за Перник Иван Гешев отказа среща на Корнелия Нинова за кризата в Перник Нинова се среща с Гешев заради Перник, обвини министрите за кризата Факт, при днешното й посещение в Перник, тя не се срещна и с кмета Владимиров. Самият той за втори път призовава да не се политизират проблемите в Перник, но без да назовава имена. Иван Гешев отказа среща на Корнелия Нинова за кризата в Перник Нинова се среща с Гешев заради Перник, обвини министрите за кризата", "date": "2020.01.06", "title": "БСП зове активистите си в Перник да протестират, кметът от БСП против извличането на дивиденти"}
{"url": "https://clubz.bg/92567-idiot_li_e_oshte_botev", "text": "Покрай всички големи уйдурми в нашето котловинно общество, слава на Бога, все още имаме няколко национални икони, които не сме оцапали. Една от тях е Христо Ботев. Но забелязахте ли как чрез медийно шоу и патриотично опиянение Ботев от национален герой може да се превърне в обикновен статист. В същия ден, в който отбелязваме Богоявление, а мъжкото калоферско хоро се превръща за поредна година в тема на деня, е роден Ботев. Но не за това става дума.    Роден е в същият този Калофер, в който за няколко часа се превърна в снимачна площадка, агрегат на патриотичен патос и българщина, а дори и на предложение за брак на живо под възгласите: \"горчиво\", \"Айде Ванка\" от юнаци в носии и мъжаги останали само по татуси.  Интересно, как ли би гледал Христо Ботев на своите съграждани днес. И какви думи би използвал, за да опише поредния рефлекс да се преиначи българската история. А дори и чрез бягство от себепознание да се опиташ да избягаш от всичко.  Щеше ли Ботев, за кого се твърди, че е написал своите 20-тина неповторими стихотворения, за да запълни празните страници на издаваните от него будителски вестници, да използва същите присъди за собствения си народ: \"рояк скотове\", \"скотско племе\".  Как ли би се обърнал Ботев към днешните журналисти и издатели, за които през 1874 г. нарича в свой фейлетон „братя врабци и цанцугери“? Дали би видял в своя народ днес \"птича реторика\" и \"заешко благородство\"? Христо Ботев за \"длъжностите на писателите и журналистите\" Как ли същият този Ботев би оценил усилията на режисьора Максим Генчев да възпроизведе неговите революционни стремежи, когато цялата тази възстановка приключва с едно голямо ядене.  Някои ще кажат, че такива сравнения са неумесни и аз се съгласявам напълно. Но едновременно с това Ботев и днес е пример, национален герой, а често пъти и иконичен образ - колко много млади патриоти днес имат татуировки с лика на революционера. Кич ли е това или израз на почитание? През 2014 г. излезе кратък документален филм на Деян Бърарев с името \"Ботев е идиот\" (в ролите: Валентин Стоев, Мая Бабурска), който отприщи първосигнална критика. Историята разказваше за ученик, който е написал съчинение и го е озаглавил: \"Ботев е идиот!\". Директорката уволнява учителката по литература, която е харесала съчинението. Директорката е ядосана и на ученика. Тя заема мястото на учителката в класната стая и се опитва да обясни на ученика кой е Ботев. Ученикът обаче предизвиква директорката и повтаря своите аргументи: \"в контекста на днешния живот той е идиот!\" Как ли би гледал революционерът на разпарчетосаната солидарност на днешното българско общество. На това, че имаме различно разбиране за справедливост, честност, какво е добро и зло. На това, че мнозина и днес негодуват от \"чорбаджия изедник\" или на \"тиранин\", който \"върлува\". Добре, но кои са днешните тирани? Управляващите, политиците, мутрите, онези, които забогатяха необяснимо по време на т.нар. преход? Пак ли турците са ни виновни или онези, за които гласуваме?  Кой е отговорен за това, че във Видин затварят болница, умират възрастни хора в социални домове, хиляди са на воден режим в Перник, всеки трети българин е енергийно беден, държавният бюджет и парите на българските данъкоплатци се харчат като \"на сватба“ - нашироко и под звуците на тъпан и свирка. А в същото време всеки се опитва по андрешковски да скрие доходи и данъци, подкрепя битовата корупция с рушвети, законът го имаме \"за врата в полето\". Всеки иска по-добро, но какви постъпки правим, за да го създадем и запазим?  За каква свобода бленуваме днес, когато, казано в метафори, мнозина едно дърво не са посадили през живота си, а дворът и градината им са в боклуци. Всеки живее сам за себе си.  По-несвободни ли сме днес, когато личности като Ботев са дали живота си за родината и държавата, която днес обитаваме и не харесваме. А в същото време едно хоро в ледени води може да ни накара да сме горди българи. Ми, да вземем да върнем стария обичай – да се къпем всяка неделя. Да, в очите на много наши съвременници да си жертваш живота за днешна България си е чиста идиотщина. Но да играеш хоро в ледените води на Тунджа – героически подвиг. Та, за какво бихте се борили днес, уважаеми читатели? ", "date": "2020.01.06", "title": "Идиот ли е още Ботев?"}
{"url": "https://clubz.bg/92589-yunesko_pripomni_na_sasht_i_iran_che_sa_dlyjni_da_ne_atakuvat_kulturni_obekti", "text": "ЮНЕСКО заяви днес, че САЩ и Иран са подписали международни договори, които ги задължават да не нанасят щети на обекти от културното наследство при въоръжени конфликти, предаде Ройтерс, цитирана от БТА. Организацията на ООН за образование, наука и култура припомни, че според разпоредбите на конвенции от 1954 и 1972 г. - и двете ратифицирани от Вашингтон и Техеран - подписалите страни се задължават да не предприемат всякакви умишлени действия, които може да навредят на обекти от културното и природното наследство на територията на друга страна по конвенциите. Тръмп: Готови сме да ударим 52 цели в Иран. Много бързо и много силно Вчера президентът на САЩ Доналд Тръмп потвърди заплахата си да атакува културни обекти в Иран. Той предупреди, че ще има \"тежки наказателни мерки\", ако Иран отвърне на убийството на видния ирански генерал Касем Солеймани при американски въздушен удар край Багдад в петък.", "date": "2020.01.06", "title": "ЮНЕСКО припомни на САЩ и Иран, че са длъжни да не атакуват културни обекти"}
{"url": "https://clubz.bg/92566-13_ot_bylgarite_ne_mogat_da_si_pozvolqt_dostatychno_otoplenie", "text": "Цели 34% от българските граждани не могат да си позволят поддържат дома си адекватно топъл. Това сочат данните от най-новото изследване на Евростат - статистическата агенция на Европейския съюз.  Данните са събрани от различни социални групи в изследваните страни и са част от годишното проучване на ЕС за доходите и условията на живот в страните-членки.  България е и държавата, която оглавява класацията в негативната статистика, следвана от Литва с 28%, Гърция - с 23%, Кипър - с 22%, Португалия - 19% и Италия - с 14%.  За разлика от всички изброени - държавите с най-нисък дял на енергийно бедните, които в средния случай около едва 2% от населението, са Австрия, Финландия, Люксембург, Холандия, Естония и Швеция.  Осреднените данни за всички страни в ЕС показват, че 7% от населението на континента не може да си позволи адекватно отопление на дома си. Според Евростат този дял е бил най-висок през 2012 година, когато е бил 11% и оттогава насам постоянно намалява. ", "date": "2020.01.06", "title": "1/3 от българите не могат да си позволят достатъчно отопление"}
{"url": "https://clubz.bg/92573-viktoriq_i_aleksandyr_%E2%84%96_1_prez_2019_g_spisyk", "text": "И през 2019-а няма кой знае какви новости около най-предпочитаните имена, които българите избират за децата си.  От началото на XXI век наред с традиционните имена за България все по-често се избират и такива, които са популярни в цял свят - Александър, Мартин, Виктор, Виктория, Никол, София. Новите имена: Халиси, Денерис и Аря Виктория остава най-харесваното име и за момичетата, родени през миналата година, но има известен спад спрямо 2008 г., сочат данните от   Тогава 1025 момиченца са били наречени Виктория, през 2019 г. - 732. Никол и Александра също са в челото на предпочитанията, като сред тях на второ място се промъква може би най-популярното и класическо женско име в света - Мария.  Все по-често са избирани имена като София, Рая и Михаела, Симона. Гергана изпада от челната десетка.  Александър е № 1 сред предпочитаните имена за момчетата, родени през 2019 г. Георги остава на второ място. А някога най-популярното име Иван остана едва на седма позиция.  ", "date": "2020.01.06", "title": "Виктория и Александър - № 1 през 2019 г. (СПИСЪК)"}
{"url": "https://clubz.bg/92592-nato_zastava_zad_sasht_sled_ubijstvoto_na_solejmani", "text": "Съюзниците от НАТО застават зад САЩ след убийството на иранския генерал Касем Солеймани. Това заяви днес генералният секретар на НАТО Йенс Столтенберг след спешна среща на Северноатлантическия съвет на ниво посланици, посветена на ситуацията в Иран и Ирак. Вашингтон твърди, че ликвидираният командващ Ислямския революционен гвардейски корпус (ИГРК) е готвел нападения срещу американски дипломати. Пентагонът: Влиятелният генерал Касем Солеймани  е убит в Багдад Решението за ликвидиране на Солеймани е изцяло американско, а не НАТО, нито на съюзниците на САЩ, изтъкна шефът на военната организация. Но съюзниците са притеснени от дестабилизираща дейност на Ислямската република в региона като скорошните атаки срещу гражданската инфраструктура в Саудитска Арабия и срещу бази на коалицията за борба с „Ислямска държава“ в Ирак. Същевременно Столтенберг призова за деескалация на напрежението и сдържане. Според него никой няма интерес от нов конфликт. Генералният секретар потвърди, че НАТО е прекратила тренировъчната си мисия в Ирак. Така са взети всички мерки за защита на военнослужещите от алианса в арабската страна. От НАТО продължават контактите с властите в Багдад. Обучението ще бъде подновено тогава, когато ситуацията го позволи.", "date": "2020.01.06", "title": "НАТО застава зад САЩ след убийството на Солеймани"}
{"url": "https://clubz.bg/92594-dobro_nachalo_volejbolistite_ni_biha_franciq_v_berlin", "text": "България би Франция с 3:2 (25:23, 17:25, 25:22, 19:25, 15:8) в първия си мач от последната олимпийска квалификация по волейбол за Токио. Във вторник от 15 часа селекцията ни среща Холандия, тимът на която падна с 0:3 по-рано днес от Сърбия. Вчера \"петлите\" разбиха западните ни съседи също с 3:0. Така групата на България (В) започва много вълнуващо. В гр. А са Германия, Белгия, Словения и Чехия. Само победителят ще играе на игрите в Япония през август. Още първият гейм на мача България - Франция показа, че е много вероятно да се стигне до пет гейма. Битката вървеше равностойно, двата тима си деляха надмощие. След 16-ата точка нашите поведоха решително и удържаха аванса си до края. Волейболистите тръгнаха на последна мисия за Токио 2020 Вторият гейм започна аналогично, но от средата му французите поведоха с добра преднина и го затвориха убедително. В третия ролите отново се размениха, след като селекционерът на \"лъвовете\" Силвано Пранди направи промени в тима. И България отново поведе в геймовете. Отборът ни продължи добре и в четвъртата част, но Франция бързо взе инициативата и доведе срещата до тайбрек. В решителния гейм България дръпна още в началото. Грешките намаляха, играчите на Пранди действаха вдъхновено, като принудиха опонентът да бърка повече. Така логично дойде победата и открилият се добър шанс за излизане от групата. Най-резулатен от нашия състав е Цветан Соколов с 23 точки.", "date": "2020.01.06", "title": "Добро начало - волейболистите ни биха Франция в Берлин"}
{"url": "https://clubz.bg/92593-evrokomisiqta_i_vynshnite_ministri_zasedavat_izvynredno_zaradi_iran_i_irak", "text": "Еврокомисарите и външните министри на ЕС ще заседават извънредно заради кризата в Иран и Ирак. Това стана ясно от разпространето тази вечер специално   на председателката на ЕК Урсула фон дер Лайен. ЕС: Нови санкции срещу Иран – само след проверка на МААЕ Първо на 8 януари тя ще свика специален Колегиум на комисарите. А два дни по-късно върховният представител на ЕС за външната политика Жозеп Борел ще ръководи извънреден съвет „Външни работи“. НАТО застава зад САЩ след убийството на Солеймани Тя изтъква, че Европа носи специална отговорност в тази сфера. Според ЕС от изключителна важност е Иран да се върне към спазването на ядреното споразумение. НАТО застава зад САЩ след убийството на Солеймани", "date": "2020.01.06", "title": "Еврокомисията и външните министри заседават извънредно заради Иран и Ирак"}
{"url": "https://clubz.bg/92572-ninova_atakuva_geshev_s_pismeni_vyprosi_za_pernik", "text": "Лидерката на БСП Корнелия Нинова ще изпрати писмени въпроси на главния прокурор Иван Гешев за кризата в Перник. Това обяви самата тя на пресконференция в областния град, след като по-рано Гешев отказа да се срещне с нея - именно заради обявената среща с медиите след това. От държавното обвинение съобщиха, че прокуратурата няма да допусне да бъде \"използвана за политически цели\". Иван Гешев отказа среща на Корнелия Нинова за кризата в Перник Упълномощаването, за което говори лидерката на БСП, е станало на 29 декември, когато се е срещнала с жители на Перник, общински съветници и кметове от областта, за да обсъдят кризисната ситуация. Тогава е била поискана и срещата с главния прокурор, за да се потърси информация води ли се разследване, срещу кои длъжностни лица и за какви престъпления, стана ясно още от думите й.  Тя отрече обвиненията, че БСП яха кризата и използва недоволството на хората наготово, твърдейки, че представители на партията са поставяли въпроса досега 17 пъти в българския парламент конкретно за кризата в Перник за водата, както е поставян въпросът и за боклука. Нинова се среща с Гешев заради Перник, обвини министрите за кризата Вотът на недоверие срещу правителството, който от БСП вече анонсираха - за провал в политиката по опазване на околната среда - ще бъде внесен в Народното събрание на 20 януари, съобщи още Нинова.  Нинова се среща с Гешев заради Перник, обвини министрите за кризата", "date": "2020.01.06", "title": "Нинова \"атакува\" Гешев с писмени въпроси за Перник"}
{"url": "https://clubz.bg/92574-cska_sofiq_zapochna_podgotovka_s_edin_nov_igrach", "text": "ЦСКА-София започна днес зимната си подготовка на базата в Панчарево. В редиците на \"червените\" има само един нов - нападателят Ахмед Ахмедов, привлечен в края на миналата година от \"Дунав\" (Русе). Треньорът Милош Крушчич заяви, че по време на паузата клубът ще опита да вземе още двама - десен защитник и халф. Водят се преговори. Същевременно ЦСКА-София може да се раздели с някои от нападателите си, тъй като имал много - по думите на сръбския наставник. На \"Българска армия\" се завърнаха преотстъпените Божидар Чорбаджийски (от румънския ФКСБ), Тонислав Йорданов (от \"Литекс\") и Едвин Джеси, който няколко месеца игра без успех в американския \"Далас\". На първата тренировка липсваха Али Соу, Жеферсон и Рафаел Енрике. Те ще се присъединят към отбора по-късно, пише официалният сайт на ЦСКА-София. В сряда отборът заминава за Анталия, където на 16 януари е първата контрола за годината - срещу отбор от Казахстан. От 19 януари до 2 февруари ЦСКА-София ще бъде в Марбея - там ще изиграе още четири мача.  Последният етап от подготовката преди подновяванетго на първенството ще е в София. По-късно днес стана ясно, че бившият капитан на \"червените\" Николай Бодуров вече не е част от отбора - той и клубът са се разделили по взаимно съгласие. Бодуров изигра само няколко мача през есента заради конфликт със собственика на ЦСКА-София Гриша Ганчев.", "date": "2020.01.06", "title": "ЦСКА-София започна подготовка с един нов играч"}
{"url": "https://clubz.bg/92575-borisov_se_pohvali_s_kartichka_ot_trymp_i_znachka_ot_poslanik_mustafa", "text": "Министър-председателят Бойко Борисов проведе среща с посланика на САЩ Херо Мустафа. Фокус на разговора бе предстоящата Първа сесия на Стратегическия диалог България - САЩ, която ще се проведе на 8 януари у нас с участието на заместник държавния секретар по политическите въпроси на САЩ Дейвид Хейл и ръководената от него делегация, съобщават от правителствения пресцентър. В профила си във фейсбук премиерът се похвали и за получените по Коледа подаръци - значка от посланичката и картичка от президента на САЩ Доналд Тръмп.  В рамките на срещата на министър-председателя с посланик Мустафа бе обсъдено стратегическото партньорство между България и САЩ, по отношение на което беше приета рамка с конкретни области на сътрудничество по време на визитата на Борисов в Белия дом през ноември миналата година.  В хода на разговора между министър-председателя и посланика на САЩ бяха отбелязани установените отлични отношения между България и САЩ в областта на сигурността и отбраната както по двустранна линия, така и в рамките на НАТО. Дискутирани бяха още въпроси от сферата на върховенството на закона.  Херо Мустафа: Ще използваме \"инструменти със зъби\", за да се борим с корупцията в България  Премиерът акцентира, че страната ни има интерес от още по-силно задълбочаване на търговско-икономическите отношения със САЩ, като се запази положителната тенденция за устойчив растеж на двустранната търговия. Подчертана бе важността на сътрудничеството между България и САЩ в сферата на енергетиката, което има потенциал да допринесе за укрепване на енергийната сигурност на страната ни и диверсификация на енергийните източници и маршрути, включително посредством внос на втечнен природен газ. Премиерът Борисов и посланик Мустафа обсъдиха още актуални теми от международния дневен ред. Не се споменава какви. На срещата присъства също Джесика Ким, постоянен съветник по юридическите въпроси към посолството на САЩ в България. ", "date": "2020.01.06", "title": "Борисов се похвали с картичка от Тръмп и значка от посланик Мустафа"}
{"url": "https://clubz.bg/92578-sboguvahme_se_sys_silva_zurleva", "text": "Колеги, приятели, близки се сбогуваха днес с дългогодишната директорка на Нова тв Силва Зурлева. Тя почина при трагичен инцидент на 1 януари тази година в къщата си в Ковачевица. Поклонението беше в църквата \"Св. София\" в столицата.    Сбогуваме се със Силва Зурлева Зурлева бе филолог и журналист. Завършила със златен медал СУ \"Св. Климент Охридски\" със специалност българска филология и новогръцки език и литература. Преводач на художествена литература, пишеше и рецензии за книги от балкански автори. Работила като редактор последователно в БНТ и София прес, става кореспондент на гръцки вестници и списания. През 1992 година започва дейност в консултантския бизнес – чужди инвестиции и приватизационни сделки.   От 10 май 1999 г. бе управител на медийната групировка „Антена България“, а от март 2001 г. - председател на съвета на директорите на Нова телевизия. Тя бе човекът с огромни заслуги Нова да стане една от двете най-гледаеми телевизии в България. През 2009 г. стана член на управителния й съвет.       Талантлив и можещ професионалист, Силва Зурлева беше председател на фондацията \"Национален съвет по журналистическа етика\" и полагаше истински усилия в борбата за морал в журналистиката. На 8 май 2019 г. беше отстранена от Нова телевизия, след като братя Домусчиеви станаха собственици на медията. Поклон пред паметта й!  ", "date": "2020.01.06", "title": "Сбогувахме се със Силва Зурлева"}
{"url": "https://clubz.bg/92571-litievo_serni_baterii_mogat_da_zarejdat_telefon_pet_dni", "text": "За нови батерии се говори от години - а повечето хора дори не забелязаха как никел-кадмиевите бяха изтикани от литиево-йонните на смартфон пазара. Учени разтърсват техноизданията постоянно с обещания за ултра издръжливи клетки, които имат потенциала да издържат месеци, но често разчитат на почти магически и невероятно скъпи материали. Бащите на литиевата батерия печелят Нобеловата награда за химия Екип в германския институт \"Фраунхофер\" обаче предлага по-малко фантастично и по-реалистично ново решение - литиево-серни батерии. Според последните тестове на вече патентованата технология, батерия с размер като тази в смартфон ще може да го захранва до 5 пълни дни. Или 4-5 по-дълго отколкото сега използваните литиево-йонни батерии. Най-дебелият смартфон - със седмична батерия Друга сфера, в която по-голяма батерия би била много ценна, е електромобилите. Литиево-серна батерия ще изстиска 1000 км пробег в стандартен пакет за автомобил - в пъти повече дори от най-добрите постижения на Tesla. Подобен тип батерии не са нещо ново - нов е производствения процес и намаления ефект върху околната среда от него. Ключово е било да се преработят връзките между частиците в серните катоди, така че да могат да се справят с по-голям заряд без да губят капацитет или стабилност. Това е чест проблем и на литиево-йонните батерии, затова някои от тях гърмят и изгарят, когато са заредени над възможностите си. Galaxy Note 9 се запали в асансьор Според германските изследователи те са постигнали именно това - и тяхната литиево-серна батерия запазва 99% от капацитета си дори след 2000 зареждания. Добрата новина за всички е, че батериите вече ще се тестват в коли и соларни инсталации в Австралия до края на тази година. А това значи, че ако всичко мине добре, можем да ги видим на пазара само до няколко години - значително по-скоро от всеки друг тип \"страхотна батерия на бъдещето\", показан досега. Най-дебелият смартфон - със седмична батерия Galaxy Note 9 се запали в асансьор", "date": "2020.01.06", "title": "Литиево-серни батерии могат да зареждат телефон пет дни"}
{"url": "https://clubz.bg/92570-zdravo_pritisnat_v_energijnata_skara", "text": "По всичко изглежда, че на 8 януари българският премиер няма да направи хеттрик. Ако използваме любимата на Борисов футболна лексика, идващата сряда му поставя сложна задача: да опази българската врата на три срещи, които ще има в един ден - в Истанбул ще го видим с президентите на Русия и Турция, а в София ще посрещне зам. държавния секретар на САЩ Дейвид Хейл. Преди да излети за Истанбул, където Путин и Ердоган официално откриват първата линия на \"Турски поток\", Борисов приема в Министерския съвет американска делегация, водена от Хейл. И \"Турски поток\" отново ще е на масата заедно с други тръби. В Истанбул премиерът ще уверява как София бърза с изграждането на втората линия на \"Турски поток\", как забавянето е заради някакви задължителни процедури на ЕС, как ще е готова до средата на тази година. А на \"Дондуков\" ще убеждава пратениците на Вашингтон, че капацитетът на транзитния газопровод през България не е резервиран само за руски газ и за руски доставчици, което би противоречало на европейските правила за алтернативни доставчици. Именно за това настояват и американските власти. Рисковани игри - като да търгуваш с бинарни опции. Събеседниците му са информирани за развитието на проектите, но едва ли шумните акции на Борисов имат принос за това. Три дни след като Ердоган изпрати покана за церемонията в Истанбул, премиерът се качи на хеликоптер и полетя над трасето. 150 километра вече са положени, обяви той така гръмко, че да се чуе и в Москва. Най-късно до средата на юни тръбата ще е готова, гласи последното му уверение. От което излиза, че за началото на юли, за когато се подготвя посещение на Путин в България в чест на годишнината от установяването на дипломатически отношения, тя ще може да бъде церемониално открита. Да, газът винаги е бил в арсенала на руската дипломация. В един друг арсенал също има газ - втечнен. Има и санкции. Месец след споразумението за стратегическо партньорство, подписано в Белия дом от Борисов и Тръмп, делегация от експерти по въпросите на енергетиката и корупцията начело с Дейвид Хейл ще е в София за преглед на изпълнението му. Това означава проверка на място на възможностите за диверсификация чрез внос на американски втечнен газ (LNG). Във Вашингтон по думите на Борисов той убедил Тръмп, че истинската диверсификация е България да ползва природен газ от възможно най-много доставчици, без да се акцентира върху LNG. Със или без акцент обаче американският втечнен газ вече пробива на българския пазар. За 2019 година доставките са малко над 400 млн. куб. м, което е около една седма от годишната консумация на България. Това означава, че за миналата година почти 100-процентовата зависимост от руското синьо гориво е намаляла с близо 15%. До 2022 г. обаче ще е трудно този дял да бъде сериозно увеличен. Тогава изтича договорът с \"Газпром\", който предвижда 80% от доставяните годишно на България 2,9 млрд. куб. м да бъдат платени - заради клаузата take or pay. Следователно не повече от 20% могат да бъдат \"заети\" от други доставчици. Дали това може да се промени? Всичко опира до преговори с \"Газпром\", но едва ли някой от българска страна би се осмелил. Засега България ще опита да договори с \"Газпром експорт\" по-ниски цени на доставяния газ. Но не и да постави въпроса за намалените приходи от транзит заради спирането на количествата руски газ по Трансбалканския газопровод. Москва го спря, но не успя да изключи Украйна от пътя на газа си към Европа. Попречиха ѝ американските санкции, одобрени и от демократи, и от републиканци. Резултатът е подписаният на 30 декември петгодишен руско-украински договор за транзит на синьо гориво, а санкциите са насочени към компании, участващи в изграждане на допълнителни линии към втората тръба на \"Турски поток\" - по дъното на Черно море например. Но дали засягат само този аспект? Развръзката ще е през тази година. Отсега е ясно обаче, че Борисов трудно ще се измъкне от енергийната скара. Този път няма как да угоди на всички велики сили. А кривите сметки се пишат на данъкоплатците, в това число и 3-те милиарда лева, предвидени за втората тръба на \"Турски поток\". От първата България вече получава руски газ. Впрочем Борисов и подчинените му наричат тръбата през България \"разширение на газопреносната мрежа\". Или \"Балкански поток\". Но всъщност няма значение как ще я нарекат. Никой не се съмнява, че е за руски газ.", "date": "2020.01.06", "title": "Здраво притиснат в енергийната скара"}
{"url": "https://clubz.bg/92580-es_novi_sankcii_sreshtu_iran_%E2%80%93_samo_sled_proverka_na_maae", "text": "Санкциите срещу Иран могат да бъдат подновени само след проверка и оценка от страна на Международната агенция за атомна енергия (МААЕ). Това заяви днес Петер Стано, говорител на върховния представител на ЕС за външната политика Жозеп Борел. Германия: Още искаме да спасим сделката с Иран По-рано днес Борел изрази чрез туитър съжаление от последните изявления на Иран, според които страната прекратява ангажиментите си по ядреното споразумение. Вчера той обяви, че кани в Брюксел иранския външен министър Мохамад Джавад Зариф, с когото разговаря по телефона. Очаква се по-късно днес Борел да направи съвсемсто изявление с председателката на Еврокомисията Урсула фон дер Лайен. Също днес генералният секретар на НАТО свика по спешност посланиците на страните от пакта в Брюксел заради ситуацията след убийството в резултат на американска аракетна атака на иранския генерал Касем Солеймани. ", "date": "2020.01.06", "title": "ЕС: Нови санкции срещу Иран – само след проверка на МААЕ"}
{"url": "https://clubz.bg/92569-germaniq_oshte_iskame_da_spasim_sdelkata_s_iran", "text": "Германия все още е решена да съхрани ядреното споразумение с Иран от 2015 г., съобщи говорител на външното министерство, цитиран от Ройтерс. Пентагонът: Влиятелният генерал Касем Солеймани  е убит в Багдад Изявлението идва след като Техеран обяви   на плана си за намаляване на ангажиментите по ядреното споразумение. Иран оповести, че не се чувства обвързан от ограниченията за допустимия брой на притежавани центрофуги за обогатяване на уран. Отказът от ограничения върху центрофугите означава, че няма ограничения върху способността на Техеран да обогатява уран, равнището, до което може да бъде обогатяван уранът, или ядрените изследвания и развитие на Ислямската република Иран. Иранската ядрена сделка е пред разпад Сега те ще зависят от техническите нужди на Техеран. Иранската ядрена сделка е пред разпад", "date": "2020.01.06", "title": "Германия: Още искаме да спасим сделката с Иран"}
{"url": "https://clubz.bg/92546-udaveni_v_bylgarshtinata", "text": "Все по-дълбока става разликата между две уж идентични понятия – патриотизъм и родолюбие. Упорито и несъзнателно тече подмяната на смисъла, а когато той се промени окончателно, ще имаме не една, а две нации, с две различни представи за родина. Патриотизмът придобива очертанията на войнстващата посредственост, която го подхранва с незнание. Той се маскира зад псевдо носии, нещо като фолклор и новосъздадени обичаи, порядъчно безсмислени, за разлика от непознатите за повечето българи автентични ритуали. Днес е Богоявление, по народному – Водици. Тази нощ неизброимо количество българки ще се втурнат в приложното „магьосничество“ и ще правят „мълчана вода“. В информационната среда – Гугъл, Фейсбук, сайтове от всякакъв калибър – се обяснява напоително, че тази вода се „прави“ срещу Йордановден, като се оставя под звездите да „мълчи“ цяла нощ, а после до нея човек изрича най-голямото си желание, за да се сбъдне. \n\tТази измислица се е настанила в българското съзнание едва от десетина години, откакто Розмари де Мео получи трибуна. Дж. К. Роулинг с магическия свят на Хари Потър може само да завижда на българската „създателка на традиции“. Де Мео изключително успешно подмени реалността със своите фантазии. Мълчана вода в българските фолклорни традиции има. Никой обаче не я товари със задачата да изпълнява желания. И никой не я оставя да стои да си мълчи със звездите. Просто мома събира в пълно мълчание вода от няколко кладенеца или извора. Използвали я за гадаене, за „магически игри“, в които очакваш да разбереш кой е твоят бъдещ любим, за приготвяне на билкови отвари. Правели „мълчаната вода“ по много поводи, но не и срещу Водици. А като се замисли човек, срещу Богоявление не вода остава под звездите, а буца лед. Това е само един от множеството примери за насилствена подмяна на фолклора в съзнанието на хората. И не само Розмари е виновна. Масовата истерия по масовите хора е част от тази подмяна. Хорото е сакрален танц, не тропане където и както ни попадне, „за здраве“. В автентичния си вид то се подчинява на строги правила. Пренасянето му в свободен вид в съвремието не е страшно и няма нищо лошо в него, ако не беше представяно като съдбовен акт на „българщина“, който позволява на любителите на народни танци да застават над законите и удобството на всички останали. Днес в студените води на водоемите ще скачат млади момчета, за да вадят кръста. В Калофер ще се извие прословутото мъжко хоро, обилно полято със сгряващ силен алкохол. Ще има патриотична шумотевица, която ще заглуши здравия разум и родолюбивото чувство. Тази приумица с водата, кръста и танца в реката също е късна измислица. Няма никакви писмени данни, че този обичай е по-стар от трийсетина години. В Калофер са живели някои от най-видните български възрожденци, битът на селището е описван многократно. И никъде в източниците не е споменаван даже този толкова специфичен „мъжки“ ритуал. Той е измислица на новото време, случайно роден от възродения в началото на 90-те години на ХХ век църковен обичай да се хвърля кръста в реката на Богоявление. Тази натрапчива нужда да се създават фалшиви ритуали, да се измислят и приспособяват ерзац традиции започва да стига до абсурди. Толкова е неудържима, толкова е прилепчива и толкова подправена, че вече предизвиква обратна реакция сред хората, запазили здрав съвременен разум. Подмяната на фолклора с имитации заглушава истинското народно наследство. Скрива го зад патриотарска фасада и почти го унищожава за поколенията. А българското етнографско минало е богато и красиво. Имаме традиции и ритуали, които са достойни за световния културен фонд. Богати на значения, идващи наистина от дълбоката древност. Но не ги познаваме. И светът не ги познава, защото ние не ги показваме. Патриотарите вярват безусловно, че тропането на хоро пред културни институции у нас и по света затвърждава „българщината“. Дори не си дават сметка, че хорото не е само наше. Хоро имат и сърбите, и македонците, и румънците, и молдовците. Хороводни танци имат всички славянски народи, а прародината им е Древна Гърция. Тайната и уникалността на красивото българско хоро не е в танцьорите, а в музиката, която го съпровожда. В автентичната, неравноделна българска фолклорна музика. А България е страна за обичане. Не за демонстрации на фанатична привързаност към неща, които не познаваме. В България има места, артефакти и културни ценности, които наистина могат да събудят спонтанното ни родолюбие и гордост от факта, че сме българи. Но вече ги забравяме, защото ги смляхме на народнящина. И преядохме с нея.", "date": "2020.01.06", "title": "Удавени в българщината"}
{"url": "https://clubz.bg/92565-zagreb_chakame_napredyk_ot_skopie_i_tirana_za_es", "text": "Северна Македония и Албания трябва да постигат напредък и тогава няма да имат проблеми да получат дата за за почване на преговори за членство в ЕС. Това заяви специално за Клуб Z Ирена Андраши, постоянен представител на Хърватия в Съюза. Загреб за първи път стана негов ротационен председател. Новите методи на разширяване на ЕС не трябва да спъват Скопие и Тирана Андраши обаче не отговори на друг наш въпрос – дали думите й означават, че Хърватия споделя идеята на Франция за реформиране на преговорния процес. Заради Париж двете балкански страни не получиха дата на Европейския съвет през октомври 2019 г. Съвсем естествено, Западните Балкани ще бъдат един от приоритетите на хърватското председателство на ЕС. През май Загреб ще бъде домакин на втората среща на върха „ЕС-Западни Балкани“. Първата бе в София през пролетта на 2018 г. Два са географските региони, върху които Загреб ще фокусира вниманието си. Единият е Централна и Източна Европа, а другият – страните от Източното партньорство, т.е. Украйна, Молдова, Грузия, Беларус, Армения и Азербайджан. Тези държави ще бъдат „диференцирани“ в зависимост от степента на тяхното желание да влязат в ЕС. А Хърватия е готова да помогне с консултации на страните, в които в момента има въоръжени конфликти. Още повече, че тя е имала подобна съдба, обобщи Ирена Андраши. Макрон обвинен, че отваря Западните Балкани за нежелателни влияния Макар Хърватия да е „най-младата“ членка на ЕС (от 1 юли 2013 г.), точно на нея се пада да го председателства при излизането на една страна от него. На 31 януари Великобритания най-вероятно ще напусне Съюза. Андраши увери, че колкото и да е тъжна тази задача, Загреб ще се постарае да се справи по най-добрия начин с нея. Сред най-важните приоритети е и Многогодишната финансова рамка МФР) за периода 2021-2027 г. Не бе подмината и темата за Иран. На фона на изострянето на ситуацията този въпрос ще бъде обсъждан доста по-интензивно и на доста повече форуми от първоначално предвиденото.  Макрон обвинен, че отваря Западните Балкани за нежелателни влияния", "date": "2020.01.06", "title": "Загреб: Чакаме напредък от Скопие и Тирана за ЕС"}
{"url": "https://clubz.bg/92568-obmislqme_da_izteglim_dvamata_si_oficeri_ot_irak", "text": "България има двама офицери в Ирак, които са на мисия по обучение на иракската армия и може сама да реши да направи това, заяви вицепремиерът и министър на отбраната Красимир Каракачанов, който участва в Богоявленския водосвет на бойните знамена. Той обясни, че след около две седмици ще се извърши ротация на военнослужещите и страната ни може просто да не изпрати заместващи такива.  По думите му България има план за евакуирането на тези двама офицери. Той изтъкна, че те не са в бойната мисия и към момента няма опасност за техния живот. Иракският парламент поиска правителството да изгони чуждите войски Според военния министър, ако стане тотално изтегляне на военнослужещите от Ирак, означава да се възобнови до голяма степен конфронтацията между трите основни общности - сунити, шиити и кюрди. Това може да възроди донякъде влиянието на Ислямска държава, защото Каракачанов се съмнява, че иракските сили за сигурност могат сами да се справят с този въпрос.", "date": "2020.01.06", "title": "Обмисляме да изтеглим двамата си офицери от Ирак"}
{"url": "https://clubz.bg/92548-sboguvame_se_sys_silva_zurleva", "text": "Днес се сбогуваме с журналиста Силва Зурлева. Поклонението пред дългогодишната ръководителка на Нова тв е от 14 часа в храма \"Света София\". Зурлева почина в къщата си в благоевградското село Ковачевица на 1 януари при инцидент.  Почина дългогодишният директор на Нова тв Силва Зурлева  Зурлева бе филолог и журналист. Завършила е  със златен медал СУ \"Климент Охридски\" със специалност българска филология и новогръцки език и литература. Преводач на художествена литература, пишеше и рецензии за книги от балкански автори. Работи като редактор последователно в БНТ и София прес, става кореспондент на гръцки вестници и списания. През 1992 година започва дейност в консултантския бизнес – чужди инвестиции и приватизационни сделки. От 10 май 1999 г. бе управител на медийната групировка „Антена България“, а от март 2001 г. - председател на Съвета на директорите на Нова телевизия.  Тя е човекът с огромни заслуги телевизията да стане една от двете най-гледаеми телевизии в България. През 2009 стана член на Управителния й съвет. Талантлив и можещ  професионалист, Силва Зурлева беше председател на Фондацията \"Национален съвет по журналистическа етика\" и полагаше истински усилия в борбата за морал в журналистиката.  На 8 май 2019 г. беше отстранена от Нова телевизия, след като братя Домусчиеви станаха собственици на медията. Поклон пред паметта й!", "date": "2020.01.06", "title": "Сбогуваме се със Силва Зурлева"}
{"url": "https://clubz.bg/92541-dimityr_iliev_e_futbolist_na_godinata", "text": "Нападателят на \"Локомотив\" (Пловдив) Димитър Илиев спечели за първи път в кариерата си отличието Футболист на годината на България - за 2019 г. Голмайсторът на “смърфовете” получи 216 точки в 59-ата традиционна анкета на спортни журналисти и получи приза си от седемкратния №1 с отличието Димитър Бербатов на церемония във Военния клуб в София. 31-годишният Илиев имаше успешна година на клубно ниво, като изведе \"Локомотив\" до Купата на България след победа над градския съперник \"Ботев\" на финала. А през есента излезе начело в голмайсторската листа на efbet Лига. Нападателят все още чака да изиграе дебютния си мач за националния отбор, въпреки че получи първа повиквателна от селекционера Георги Дерменджиев през ноември. На второ място в анкетата се нареди защитникът на \"Лудогорец\" Антон Недялков, който получи 176 гласа, а призовата тройка допълни централният бранител на \"Слован\" (Братислава) Васил Божиков с 62 гласа. Станислав Иванов от \"Левски\" бе обявен за номер 1 сред младите футболисти. При треньорите №1 е наставникът на \"Кайсар\" (Казахстан) Стойчо Младенов, който спечели купата на страната с тима, а негови подгласници са Петър Хубчев от \"Левски\" и Станислав Генчев, който класира \"Лудогорец\" за елиминационната фаза на Лига Европа. Общо 112 журналисти от 44 медии взеха участи в анкетата.", "date": "2020.01.06", "title": "Димитър Илиев е Футболист на годината"}
{"url": "https://clubz.bg/92542-zlaten_globus_1917_tarantino_i_jokera_golemite_pobediteli", "text": "Три статуетки \"Златен глобус\" за   на Куентин Тарантино, изненадващи две големи отличия за военния епос   две награди и за лентата   на Тод Филипс - като едната от тях е за невероятната игра на   в главната роля, статуетка и за   - за най-добра драматична актриса в главната роля на биографичната драма  посветена на Джуди Гарланд.  Това са част от новините от церемонията по връчването на престижните филмови награди, която се проведе в Бевърли Хилс, Лос Анджелис.  За изненада се смята пробивът на филма \"1917\", който разказва за почти невъзможна мисия през Първата световна война, благодарение на която 1600 британски военни са спасени от вражеска засада. Лентата се пребори в категорията \"Най-добър драматичен филм\" с конкуренцията на \"Жокера\", \"Двамата папи\", \"Ирландецът\" и \"Брачна история\". Нещо повече - режисьорът Сам Мендес отнесе и отличието в категорията \"Режисура\" - въпреки че прогнозите бяха, че фаворити са по-скоро Мартин Скорсезе за \"Ирландецът\", с участието на Робърд де Ниро, Ал Пачино и Джо Пеши и, разбира се, Тод Филипс с \"Жокера\".  Освен \"Златен глобус\" за Финикс, \"Жокера\" донесе статуетка на създателите си за най-добра филмова музика.   от общо 5 номинации за \"Имало едно време в Холивуд\" пък са за най-добър комедиен филм или мюзикъл, за сценарий и за поддържаща мъжка роля - за играта на  . В главната роля във филма е Леонардо ди Каприо, но за неговото превъплъщение статуетка няма. Наградата за най-добър лимитиран сериал или телевизионен филм получи историята  , посветена на ядрената катастрофа с централата Чернобил през 1986 г. Отличен бе и Стелън Скарсгард за поддържаща мъжка роля в мини сериала. Със \"Златен глобус\" от церемонията си тръгна и  - за главната роля в мини сериала \"Решаващият глас\" (The Loudest Voice), разказващ за създателя на новинарската телевизия Fox в САЩ.  При дамите в категорията за главна роля в мини сериал отличена бе   - за превъплъщението й в ролята на танцьорката и актриса Гуен Върдън в биографичната продукция \"Фос/Върдън\" за отношенията на режисьора Боб Фос с Върдън. Най-добра актриса в драматичен сериал тази година е   - за ролята й на кралица Елизабет Втора във втория сезон на  . При мъжете статуетката в същата категория отиде при   - за ролята му в сагата  Актрисата и рапърка   получи \"Златен глобус\" за най-добра роля в комедия за персонажа на Били Ван във филма на Лулу Ван  , разказващ за семейство, събиращо се около умираща от рак баба. В същата категория при мъжете победи   за ролята на Елтън Джон в  . Самият сър Елтън Джон пък си тръгна с приз за оригинална песен.  \"Златен глобус\" за цялостен принос към киното пък взе  който благодари на съпругата и децата си и после изреди цял низ от холивудски звезди, помогнали му да се развие, сред които Мерил Стрийп, Мег Райън, Дензъл Уошингтън и Чарлийз Терон. С четири номинации, но без статуетка, остана филмът \"Двамата папи\" (The Two Popes), въпреки сценария на Антъни Маккартън и играта на Джонатън Прайс и сър Антъни Хопкинс.    Най-добър драматичен филм - \"1917\" Най-добра комедия или мюзикъл - \"Имало едно време в Холивуд\" Най-добър режисьор - Сам Мендес - \"1917\" Най-добър сценарий - \"Имало едно време в Холивуд\" - Куентин Тарантино Най-добър актьор в драма - Хоакин Финикс - \"Жокера\" Най-добра актриса в драма - Рене Зелъуегър - \"Джуди\" Най-добър актьор в комедия или мюзикъл - Тарън Еджъртън - \"Рокетмен\" Най-добра актриса в комедия или мюзикъл - Аукуафина - \"Сбогуването\" Поддържаща женска роля във филм - Лаура Дерн - \"Брачна история\" (филмът получи 6 номинации, но взе само една статуетка - тази за Дерн)  Поддържаща мъжка роля - Брад Пит - \"Имало едно време в Холивуд\" Най-добър чуждоезичен филм - \"Parasite\" Най-добра филмова музика - \"Жокера\" Най-добра оригинална песен - \"I'm Gonna Love Me Again\" - $Рокетмен\" и сър Елтън Джон Цялостен принос към киното - Том Ханкс Най-добър драматичен сериал - \"Наследници\". Най-добър комедиен сериал - \"Fleabag\". Най-добър лимитиран сериал или телевизионен филм - \"Чернобил\". Най-добър актьор в драматичен сериал - Брайън Кокс за \"Наследници\" Най-добра актриса в драматичен сериал - Оливия Колман за \"Короната\". Най-добър актьор в комедиен сериал - Рами Юсеф за \"Рами\" Най-добра актриса в комедиен сериал - Фийби Уолър-Бридж за Fleabag Най-добър актьор в лимитиран сериал - Ръсел Кроу в \"Решаващият глас\" Най-добра актриса в лимитиран сериал - Мишел Уилямс за \"Фос/Върдън\" Най-добър поддържащ актьор в сериал - Стелан Скарсгард за \"Чернобил\" Най-добра поддържаща актриса в сериал - Патриша Аркет в \"Деянието\"", "date": "2020.01.06", "title": "Златен глобус: \"1917\", Тарантино и \"Жокера\" - големите победители"}
{"url": "https://clubz.bg/92544-bylgarski_futbolen_fen_pochina_sled_napadenie_i_pregazvane_s_kola_v_solun", "text": "Българин е починал в Солун, след като е бил нападнат от футболни фенове и после прегазен от кола, предаде Асошиейтед прес, цитирана от БТА. По-късно стана ясно, че това е 28-годишният Тоско Бозаджийски, един от най-отявлените запалянковци в агитката на \"Ботев\" (Пловдив). Гръцката полиция каза, че жертвата и още двама негови български приятели били атакувани вчера следобед от около 15-20 фенове на ПАОК, въоръжени с прътове. Инцидентът е станал след дербито на Солун между \"Арис\", който има цветовете на \"Ботев\", и ПАОК (4:2).  Нападението станало близо до паркинг в центъра на града. Българите били пребити, а по време на побоя 28-годишният Тоско се озовал на улицата и бил прегазен от кола. Останалите двама нападнати българи не са със животозастрашаващи рани. Ултраси пребиха чернокож британец пред сградата на МВР 14 души са били арестувани във връзка с трагичния инцидент. Полицията започна издирване на нападателите и на колата, която е ударила момчето. В хода на деня гръцкото издание \"Катемарини\" съобщи, че те са били идентифицирани и арестувани. Става въпрос за двама млади мъже - на възраст 24 г. и 26 г., участници в сблъсъка, както и една жена, за която се предполага, че е управлявала автомобила. И тримата нападнати българи са фенове на \"Ботев\", чиито поддръжници са свързани с \"Арис\", който е най-големият съперник на ПАОК в града. Феновете на \"Ботев\" изказват съболезнования за убития си сподвижник. Това направи и клубът.  ", "date": "2020.01.06", "title": "Български футболен фен почина след нападение и прегазване с кола в Солун"}
{"url": "https://clubz.bg/92543-trymp_plashi_irak_nqma_da_si_trygnem_dokato_ne_si_platqt_za_bazata", "text": "Президентът на САЩ Доналд Тръмп заплаши Ирак с много строги санкции, ако американските военни бъдат принудени да напуснат тази страна, след като вчера иракският парламент гласува за прекратяването на присъствието на чужди военни в Ирак, предадоха световните агенции. Пред журналисти в президентския самолет Тръмп на път за Вашингтон каза: Иракският парламент поиска правителството да изгони чуждите войски Тръмп напомни, че САЩ имат много скъпа военновъздушна база там, чието изграждане е струвало милиарди долари и допълни: Президентът освен това заплаши Иран с големи репресивни мерки в случай на иранска атака срещу американски обекти в Близкия изток в знак на отмъщение за убийството на генерал Касем Солеймани. Иранската ядрена сделка е пред разпад Тръмп освен това отново заплаши с нанасяне на удар по ирански културни обекти. Той каза, че обмисля разсекретяването на разузнавателни данни, свързани с убийството на Солеймани. САЩ твърдят, че иранските ракетни сили са в повишена степен на готовност, предадоха още световните агенции, като се позоваха на пожелал да запази анонимност американски представител. Тръмп: Готови сме да ударим 52 цели в Иран. Много бързо и много силно Засега не е ясно дали става дума за готовност от отбранително естество или не, посочва Ройтерс. Франция пък  припомни на Ирак важността на борбата срещу терористичната група Ислямска държава. Дипломат номер едно на Франция Жан-Ив Льо Дриан разговаря по телефона с иракския премиер в оставка Адел Абдел Махди. По време на разговора Льо Дриан е подчертал важността на продължаването на борбата срещу ДАЕШ в Ирак и Сирия в рамките на международната антиджихадистка коалиция и при пълно спазване на иракския суверенитет. Договорено е било с иракския премиер да се продължат дискусиите по въпроса. Италия обеща да поддържа Ирак в борбата с тероризма и стабилизирането на ситуацията в самата страна. Това е уверил италианският премиер Джузепе Конте в телефонен разговор иракския президент Бархам Салих, предаде ТАСС. Помпео: Целим се в иранските лидери Конте изразил загриженост от сегашната ситуация и е подчертал необходимостта дипломатически усилия за снижаване на напрежението. САЩ пък изразиха разочарование от това, че иракският парламент е гласувал за отказ от чуждо военно присъствие в страната, предаде ТАСС, като цитира говорителката на Държавния департамент Морган Ортагус. Бундесверът пък е преустановил ротацията на силите, участващи в международната мисия за борба с Ислямска държава в Ирак, допълва ТАСС, като се позова на съобщение в Туитър на министерството на отбраната на Германия. Иранската ядрена сделка е пред разпад Тръмп: Готови сме да ударим 52 цели в Иран. Много бързо и много силно Помпео: Целим се в иранските лидери", "date": "2020.01.06", "title": "Тръмп плаши Ирак: Няма да си тръгнем докато не си платят за базата"}
{"url": "https://clubz.bg/92549-jylt_i_oranjev_kod_za_silen_vqtyr_i_dyjd_za_12_oblasti", "text": "В 11 области предимно в Източна и Югоизточна България е в сила жълт код за бурен вятър, съобщава НИМХ, предава БТА. Предупреждението се отнася за Варна, Добрич, Силистра, Разград, Шумен, Търговище, Сливен, Ямбол, Хасково, Кърджали и Смолян. Оранжев код за силен дъжд и вятър е обявен за днес в Бургас. Днес с умерен и силен вятър от север-североизток застудяването ще продължи. Ще бъде предимно облачно, в планинските райони и на места в източната половина от страната със слаби превалявания от сняг, по крайбрежието на морето – предимно от дъжд. Условия за по-значителни снеговалежи и навявания ще има в Централния Предбалкан. Почти без валежи и с временни разкъсвания на облачността ще е над крайните западни райони.", "date": "2020.01.06", "title": "Жълт и оранжев код за силен вятър и дъжд за 12 области"}
{"url": "https://clubz.bg/92545-priemnikyt_na_solejmani_i_dyshterq_mu_obeshtaha_otmyshtenie", "text": "Есмаил Гаани, новият командващ иранските сили Ал Кудс след ликвидирането на техния командир Касем Солеймани при американски удар в Багдад, обеща, че ще бъде отмъстено за убития ирански генерал, предаде Асошиейтед прес. Гаани отправи това предупреждение в интервю за иранската държавна телевизия. Солеймани - с повече почести от основателя на ислямската република То беше отправено в момент, в който Техеран обяви, че отказва да се придържа към оставащите ангажименти по ядрената сделка със световните сили в отговор на убийството на Солеймани. Същевременно днес центърът на Техеран е изпълнен с много хора от ранни зори, които носят портрети на Солеймани. Множеството се събра още преди 8 ч. местно време в района на Техеранския университет, където иранският аятолах Али Хаменей ще отслужи молитва в памет на убития генерал. Тръмп: Хванахме Солеймани на местопрестъплението И дъщерята на Солеймани отправи заплахи срещу американските военни, предаде Асошиейтед прес. На започналата тази сутрин в Техеран траурната церемония в памет на баща й Зайнаб Солеймани каза, че Говорейки пред огромното множество, събрало се в иранската столица, тя заяви, че САЩ и неговият съюзник Израел ги очакват \"черни дни\" заради убийството на баща й, предаде Ройтерс. Тръмп: Хванахме Солеймани на местопрестъплението", "date": "2020.01.06", "title": "Приемникът на Солеймани и дъщеря му обещаха отмъщение"}
{"url": "https://clubz.bg/92551-ruski_medii_amerika_izpravi_sveta_na_ryba_na_qdrena_vojna", "text": "Техеран свали повечето ограничения от ядрената си програма - това бе първият му отговор на убийството на иранския генерал Касем Солеймани, извършено от САЩ, пише руският в. \"Комерсант\", цитиран от БТА Иран заяви вчера, че ще се откаже от изпълнението на всички ангажименти по ядрената сделка. Ислямската република впрочем не смята да използва само политически методи и вече обеща да нанесе удар по военни обекти на САЩ в Близкия изток. Но засега Техеран не се отказва окончателно от диалога със Запада, констатира изданието. \"Комерсант\" обаче цитира експерти, според които ликвидирането на генерала \"може да затрудни преговорите между Иран и Запада, и то не само със САЩ, но и с ЕС\". Германия, Франция и Великобритания изразиха снощи безпокойство от негативната роля на Иран в региона, отбелязва руският печат. \"Европейските грандове засега направо разочароват\", коментира в \"Росийская газета\" Константин Косачов, председателят на външнополитическата комисия на руския сенат. \n\tСпоред Косачов водещите европейски държави \"бездарно изпускат шанса\" да използват \"извънсъдебната разправа над Солеймани (. . .), за да позиционират Евросъюза с прословутото му върховенство на закона като реален играч на световната арена\". След смъртта на Солеймани, убит на багдадското летище, парламентът на Ирак призова с резолюция правителството да сложи край на чуждестранното военно присъствие в страната. Според експертните среди обаче документът просто имитира съществуването на иракски суверенитет, пише \"Независимая газета\". Според експерта иракчаните чудесно разбират какво означават САЩ за днешен Ирак и защо проирански фигури от страната са се опитвали \"да изгонят\" американските военни още преди убийството на генерала - \"за да насочат протестната вълна (в страната) към САЩ и да изтъргуват отстъпки в търговията с енергийни ресурси\". На фона на поредното изостряне на напрежението в Персийския залив цената на петрола се вдигна от 65,5 на 68,6 долара за барел, отбелязва \"Комсомолская правда\". Според \"Взгляд\" парламентът в Багдад е премахнал законовите основания за военното присъствие на САЩ в Ирак и това е една от причините Доналд Тръмп да съжали, че е заповядал Солеймани да бъде убит. Втората причина обаче е много по-сериозна, подчертава електронният вестник. По думите на арабиста Борис Долгов Иран може да предприеме радикални ответни мерки - диверсии и други терористични акции срещу американски обекти. Иранските изявления за \"стратегическо възмездие\" включват и пропаганден елемент, но може да се очакват и конкретни асиметрични удари. Става дума за атаки на групировки, контролирани от Иран, в рамките на т. нар. прокси война - в Ирак или дори извън Близкия изток. Техеран може да предприеме и \"по-мащабни действия\" срещу икономически обекти на САЩ в Европа, допуска ориенталистът. Той не очаква мащабен конфликт между САЩ и Иран, освен ако Щатите изпълнят заплахата на Тръмп да атакува 52 цели в Ислямската република - иначе \"тъкмо оттам ще започне голямата война\". Тогава в конфликта ще бъдат въвлечени и други страни, на първо място Израел, което \"вече е нещо сериозно, защото Израел е по-уязвим от американските цели в региона\". Затова САЩ вероятно ще се въздържат от атаката, обещана от своя президент, смята експертът. От своя страна Иран не може да остави без отговор \"демонстративното убийство на Солеймани (. . .) - много високопоставен военен, човек, популярен в страната. С действията си Тръмп не гарантира сигурност на американските граждани, както смята, а напротив - изложи ги на опасността от удар\", коментира \"Московский комсомолец\". Иранците още не са готови за сериозна война с американците. След около пет години те биха могли навярно да им отговорят достойно и с обикновени оръжия. Но днес това ще е равносилно на самоубийство, пише вестникът. Обаче \"в най-близко време Иран най-вероятно ще форсира създаването на собствена ядрена бомба, както направи преди няколко години Северна Корея. Затова убийството на Солеймани е голяма грешка от страна на Вашингтон. Да не кажем престъпна лудост от страна на Америка. Защото на практика вече е сложен кръст на безядрения статут на Техеран. И за света изглежда няма път назад\", заключава руското издание.", "date": "2020.01.06", "title": "Руски медии: Америка изправи света на ръба на ядрена война"}
{"url": "https://clubz.bg/92547-protest_sreshtu_ceh_za_reciklirane_na_plastmasa", "text": "Жители на дупнишкото село Яхиново излязоха на протест срещу намерението за изграждане на цех за преработка и рециклиране на пластмасови изделия. Това съобщи бТВ Местните се притесняват, че предприятието е близо до селото и неговата дейност ще замърси въздуха в района. Освен това в селото има и водни помпи, които се използват за поливане и питейни нужди. Италиански боклук в Плевен: какво се знае до момента Според жителите на селото цехът ще замърси и подпочвените води. Към момента тече подписка, в която са се подписали над 1500 души. Освен това се събират и подписи в съседните села. Други недоволстващи обясниха, че евентуално построяване на цеха би се сблъскало с развитието на туризма в района. От РИОСВ-Перник обясниха, че е внесено уведомление за инвестиционно предложение за построяване на сграда за преработка и рециклиране на пласмасови изделия, склад за нехранителни стоки и автосервиз в землище на с. Яхиново. Също така е определено , че за конкретното инвестиционно предложение ще бъде проведена процедура по преценяване необходимостта от оценка на въздействието върху околната среда.", "date": "2020.01.06", "title": "Протест срещу цех за рециклиране на пластмаса"}
{"url": "https://clubz.bg/92554-bonus_malus_nad_20_000_vodachi_s_chetiri_pyti_po_visoka_grajdanska", "text": "Четири пъти по-скъпа \"Гражданска отговорност\" ще плащат около 21 000 шофьори, докато за 1,55 млн. водачи задължителната застраховка ще бъде по-евтина. Това заяви тази сутрин в ефира на бТВ председателят на Комисията за финансов надзор (КФН) Бойко Атанасов. Причината за неговото гостуване е тоталната неразбория за поредна година по приемането и пускането в екслоатация на системата \"бонус-малус\". Накратко - системата предполага, че нарушителите на пътя трябва да плащат по-висока цена за задължителната си застраховка \"Гражданска отговорност\". Припомняме, че месец преди края на миналата година, КФН пусна на сайта си вариант на наредба, който обаче беше широко критикуван от ресорните автобилни асоциации, които открито го наричачаха \"лобистки\" в полза на застрахователите. Причините - наредбата е така създадена, че най-високият клас малус достига 400% увеличение, докато най-високият бонус - едва 25% намаление на полицата. Освен това - наредбата предполага, че големите фирми за превози могат да достигнат до цена на гражданската за 10 автобуса до максимум 150 000 лв, според изчисленията на превозвачите. Системата \"бонус-малус\" се отлага - първо ще има обществено обсъждане Днес Атанасов обясни, че малус ще се полага при превишена скорост, преминаване на червено и отнемане на предимство. За шофьори на леки автомобили цената на \"Гражданска отговорност\" пък можело да стигне до най-много 1200 лв. на година и то при причинена смърт в катастрофа.  Стана ясно обаче и че малусът за нарушение ще се отразява веднага на шофьорите, докато за бонуса ще трябва да се чака.  Атанасов аргументира схемата със задължението на държавата да спасява човешки животи. Освен това първите 20% от бонуса щели да идват през първите две години, а останалите - до 7. Максималният бонус, който шофьор може да получи е до 25% от стойността на ГО, докато максималният малус - до 400% увеличение.  Проектът бонус-малус щял да свали \"Гражданската\" за 80% от шофьорите Атанасов обаче днес обясни, че личното му мнение е, че това трябва да бъде променено.  Атанасов обясни, че предстоят разговори с ресорните сдружения и че е уверен, че споразумение ще бъде постигнато. От думите на Атанасов се разбра и че е възможно системата да влезе в сила първо само за леките автомобили, а след това и поетапно - за тежкотоварните и автобусите.  \"Системата \"Бонус малус\" е чист лобизъм\" Освен това - унаследяване на малусите няма да има. Все още не е ясно обаче защо КФН, МВР и Министерството на транспорта са избрали тази форма на системата, която наказва поведението на пътя, а не причинената щета, както е в повечето Европейски държави. Официалното обяснение е, че страната трябва да се справи с \"войната на пътя\", но реално така системата позволява двойно наказание на шофьорите - един път през акт от КАТ и още веднъж през по-висока Гражданска.  Проектът бонус-малус щял да свали \"Гражданската\" за 80% от шофьорите \"Системата \"Бонус малус\" е чист лобизъм\"", "date": "2020.01.06", "title": "Бонус-малус: над 20 000 водачи с четири пъти по-висока \"Гражданска\""}
{"url": "https://clubz.bg/92552-cenata_na_petrola_prodyljava_da_raste_zaradi_naprejenieto_sasht_iran", "text": "Цената на петрола от сорта Брент продължава да се покачва като тази сутрин котировките му скочиха с допълнителни 2% до нива от малко над 70 долара за барел. Като основна причина за скока, който започна още в петък, се изтъква заплахата за възможна ескалация на напрежението между САЩ и Иран, пише днес агенция Ройтерс.  Първоначалният скок от петък беше в нивата от около 3%. Днешните допълнителни два показват възходящ тренд, а анализаторите не са категорични дали цената на петрола, извлечен от Северно море ще продължава да расте.  Иранската ядрена сделка е пред разпад Междувременно скокът на цените повиши акциите на някои големи петролни компании на лондонската фондова борса. На този фон обаче - изненадващо или не американският гигант Exxon Mobile отчита спад. Според анализаторите причината се крие в спада на вътрешния американски пазар, който е твърде предпазлив заради опасенията от сериозно последици от конфликта.  Страхът от ескалация беше затвърден след заплахата на американския президент  Доналд Тръмп, че ще наложи санкции и на Ирак, ако войските на щатите бъдат принудени да се изтеглят от страната. Ирак е вторият най-голям производител на петрол в Организацията на страните износителки на петрол (ОПЕК). Междувременно китайски експерти, цитирани от БТА, предупредиха, че Евентуален военен конфликт между САЩ и Иран и ескалацията на ситуацията в Близкия изток ще се отразят отрицателно на вноса на петрол в Китай. Експертът отбелязва, че Китай е най-големият търговски партньор на Иран. Обемът на стокообмена между двете страни през 2018 година е бил 35 милиарда долара. Вносът на петрол през същата година е достигнал 29,27 милиона тона или около 15 млрд. долара в стойностно изражение, нараствайки с 21,8 на сто на годишна основа, посочва експертът, цитиран от ТАСС. Тръмп плаши Ирак: Няма да си тръгнем докато не си платят за базата При настъпване на хаос в Близкия изток в миналото единственият вариант за действия за Китай бе излизане (от района), допълва Ню Синчун. Според ръководителя на Института по арабско-мюсюлманска култура към Пекинския университет У Бинбин конфликтът между САЩ и Иран ще засегне не само Близкия изток, но и други райони в Света.  И докато цените на петрол хвърчат нагоре - традиционното инвеститорско убежище - златото, поскъпна до невиждани от 6 години насам нива.  След като в петък котировките на златото се повишиха с 1,5 на сто заради новината за убийството на иранския генерал Касем Солеймани при американски удар в Багдад, днес те достигнаха нов максимум от април 2013 година - 1588,13 долара за тройунция Тръмп плаши Ирак: Няма да си тръгнем докато не си платят за базата", "date": "2020.01.06", "title": "Цената на петрола продължава да расте заради напрежението САЩ - Иран"}
{"url": "https://clubz.bg/92553-ivan_geshev_otkaza_sreshta_na_korneliq_ninova_za_krizata_v_pernik", "text": "Главният прокурор Иван Гешев отказа да се среща с лидерката на БСП Корнелия Нинова на тема \"водната криза в Перник\". Това съобщиха днес от държавното обвинение.  Гешев и Нинова се очакваше да разговарят - по идея на водачката на социалистите, като срещата бе обявена още преди седмица. Промяната в плана е дошла заради обявено намерение от нейна страна след разговора да даде пресконференция в Перник от името на партията си. Това се разбра от съобщението на прокуратурата: Нинова се среща с Гешев заради Перник, обвини министрите за кризата В текста се допълва: Перничани искат присъди, министри им обещават ремонти Главният прокурор Гешев е готов да предостави на Народното събрание \"обобщени данни за предприетите действия\" в Перник по разследването на водната криза, след съгласуване с наблюдаващите прокурори. Това може да стане \"при заявена необходимост за предоставяне на информация от значение за упражняване на парламентарните правомощия на народните представители, поради значимостта и обществения отзвук на проблемите с водоснабдяването на населението в района на община Перник\", пишат още от държавното обвинение. И допълват: Пресконфеенцията на Корнелия Нинова и БСП в Перник обаче все пак ще се състои, въпреки отменената среща с главния прокурор, съобщиха от партията. Проверката защо се стигна до водната криза в Перник и защо няма вода в язовир \"Студена\" е в специализираната прокуратура, след като окръжната прокуратура в Перник заяви, че според нея има данни за извършени престъпления от министри и други длъжностни лица. Тези разследвания обаче са от компетенциите на специализираното обвинение. Става дума за министрите на регионалното развитие и на околната среда и водите. Спецпрокуратурата ще разследва двама министри, бездействали за \"Студена\" Перничани искат присъди, министри им обещават ремонти Спецпрокуратурата ще разследва двама министри, бездействали за \"Студена\"", "date": "2020.01.06", "title": "Иван Гешев отказа среща на Корнелия Нинова за кризата в Перник"}
{"url": "https://clubz.bg/92555-hristo_botev_za_dlyjnostite_na_pisatelite_i_jurnalistite", "text": "Преди 172 години на тази дата в Калофер се ражда един от най-силните гласове на българското слово – Христо Ботьов Петков. Представата за него винаги е съпроводена от удивление – бунтарският му дух и непримиримостта му са необичайно силни дори за времето, когато се събужда българският дух. Той не се вписва в стандартните клишета, не е част от никоя група, нито от литературно или революционно течение, сам за себе си е, единствен и неповторим. В краткия си живот Христо Ботев е написал само 20 стихотворения, но и много яростни разобличителни страници като публицист. Този фейлетон, публикуван във в. „Независимост“ през 1874 г., звучи пророчески. Публикуваме го заради непреходното му значение днес, когато България е на 111-о място по свобода на словото. Ако беше наш съвременник, Ботев сигурно би бил още по-гневен. Послушайте, мои мили гълъбчета, моите старешки съвети и възползувайте се от обстоятелствата. Който от вас остане без работа и няма с какво да живее, който от вас изпадне и не може да прехрани жената си и децата си и който от вас има намерение да стане „благороден“ просяк и да живее по-лесно от „неблагородните“ просяци, ние го съветоваме или да стане учител, или да пише различни книжки, или да издава вестник. Тия три занятия са и лесни, и полезни, и честни, и сити. А нашата публика? – Не грижете се за тая публика. За тая публика между ахтоподът и шопските цървули в Мраморно море, между кокошката и гаргата и между Мемиш паша и Нютона не съществува никакво различие. И така, купете си пера и мастило и захванете своите занятия, колкото се може по-скоро, защото днешнйото развитие на българския народ е най-благоприятно за врабците. Слушайте и това. Ако някой се осмели да ви каже, че сте бездарни, че сте луди, че не знаете какво говорите и че мозъкът ви се намира в петите, то го изпсувайте с хамалски виражения, наречете го шпионин и народопродавец, кажете му, че той е продал совестта си и перото си на японците, на абисинците – това е се едно – и помолете публиката да го не слуша и да не принимава думите му за факти. Разбира се, че публиката има свои слабости, следователно вие, ако искате да попаднат вашите думи на здраво място, сте длъжни да похвалите по-млечните крави и да им дадете титли: „сахарчица“, „халвица“, „високоблагородия“ и пр. \"Мила ми Венето...\" и други реликви от Христо Ботев (СНИМКИ) Слушайте, братя врабци и цанцугери! Аз мога да ви уверя, че ако послушате съветите ми и ако се възползувате от обстоятелствата, то вашата прехрана е обезпечена и вашето име ще да се почита и уважава от восток до запад. Но тежко ви и горко ви, ако похвалите някой сиромах, някой хъш или някой западнал търговец! Ако направите подобно престъпление, то работата ви е спукана. Чорбаджиите не обичат оние писатели, които турят имената им на един ред със сиромасите. Вардете се. Слушайте още и това. Ако някой чорбаджия ви помоли да го не хвалите във вестника си и да го не срамите пред ония, които познават неговите „несъществующи“ благодеяния, то вие го не слушайте. Маслото не разваля яденето, а похвалата не произвежда пагуба за кесията. „Кроткото агне от две майки суче“ – говори българската пословица, а в пословиците се заключават стари истини. Хвалете и не бойте се. Хваленето не иска хляб и топли обуща, а за лъжите не вземат нито гюмрюк*, нито бедел-парасъ**. Вашата стока ще се продава без акциз и без полицейски надзор, следователно – вие и вашето домочадие можете да бъдете съвсем спокойни. Ако някой от вашите граждани направи някое беззаконие и ако тоя гражданин ви плаща акуратно за годишното течение на вестника, то и в такъв случай вие сте обязани да премълчите и да не говорите за това беззаконие. Ако премълчите, то няма да ви се отяде от езика, а ако не премълчите, то няма кой да ви каже „аферим“. Секи човек има свои грехове и сяка душа се бои от адските духове, следователно мълчанието е една от ония добродетели, които се похваляват от сяко пъповъзвишение и от сяко щастливо миропомазание. „Ох, агне мое, мълчанието е голяма добродетел“ – говорят калугерите на своите неопитни почитатели, които се приготовляват да бъдат техни ублажители. „Ах, чедо мое, мълчанието е Христова добродетел“ – говорят духовниците на елеокожите вдовици, които се приготовляват да живеят „о господе“. „Ех, мой синко, мълчанието е една от най-главните комерчески добродетели“ – говори пъповъзвишеното величество на своите подчинени, които му помагат да се кълне пред купувачите си и да лъже и с ушите си. Идете после това и не говорете, че мълчанието е голяма добродетел! После мълчанието върви смирението. Ако желаете да ви хвалят хората и ако ви се иска да живеете наготово, то свивайте полите си даже и пред ония свои благодетели, които ви хранят само с мазни обещания. Пословицата, която казва, че „по-добре днес попарник, нежели до неделя тутманик“, няма никакво значение за журналистите. Кой знае из коя дупка ще да изскокне заец? С една дума, вие сте длъжни в това отношение да бъдете много по-чисти и много по-кротки христиени, нежели Дорчо ефенди. „Ако някой (богат човек) ви удари плесница по едната страна, то вие му обърнете и другата“; а ако някой (богат човек) ви каже, че сте глупави и че не знаете какво бръщолевите, то идете на другия ден и помолете го да ви даде добър и умен съвет за това или за онова ваше предприятие. Ако направите така, то бъдете уверени, че след няколко недели вашето име ще да се прослави по сичкия град и вие ще да бъдете наречени благонадежден и разумен човек. Третята длъжност на писателите и на журналистите е да просят деликатно и да подмамят своите благодетели с особено изкуство. Ако имате намерение да издавате „Напредок“ или „Хитър Петър“, то отваряйте ушите си и не лапайте мухите. Когато чуете, че някой базергянин*** е получил наследство или че е спечелил 20-30 хиляди гроша с някоя леснина, то идете на другия ден при него (в това време той тряба да има кеф), разкажете му своето незавидно положение, обвинете времето и скъпията (и скъпията е богоугодна на пъпестите базергяни) и явете му умилително и сладкозвучно, че вашата най-голяма дъщеря е порасла вече и че възрастта ѝ ви задава големи грижи (N.B. Даже и женените сърца биват нежни към порасналите дъщери). Когато извършите сичкото това, то повдигнете малко страните си, захлупете отчасти очите си, поухилнете се кисело и помолете великия патриотин да запише няколко екземпляра от вестника ви и да ги хариже на сиромашките деца. Слушайте и това: ако тоя благодетел на човеческия род ви каже, че той няма време да чете и че вашият вестник му се не харесва, то и в такъв случай не губете куража си. „Не четете, а сичко знаете“ – му кажете вие и вашият успех ще да влезе сам в джеба ви. Има ли общо Христо Ботев със „Символ-верую на българската комуна”? А какво трябва да пишете в своите книги и вестници и какви идеи сте длъжни да проповядате? О, за това не трябва ни да мислите. Земете пример от „Хитър Петър“, поучете се из „Гражданин“, възползувайте се от програмата на „Напредок“, приемете направлението на „Източно време“, усвойте клисурските идеи на отец „Век“, изучете премъдростите на „Дунав“, оженете се за „Училището“, нахрапайте се из „Читалището“ и вашата работа е свършена. Ние не живеем вече в оние темни времена, когато нашите писатели и журналисти ходеха да търсят душевна храна по гръцките купища и по турските кавенета. Днес царува XIX век. Разбира се, че ние говорим тук не за Балабановия „Век“. Тоя „Век“ не прилича даже и на своя брат „Напредок“, когото самата природа е създала отличително от сичките други живи същества. В нашия деветнайсети век българската литература се е обогатила даже и с такива съчинения, които ще да научат Паничката да слуша, г-на Ангелаки Савича да мисли, Найденова да блее, г-на Геновича да сънува, отца Балабанова да преде, а дяда Блъскова да плете чорапи. И така, падайте на колене и поблагодарете, мои мили врабци и цанцугери, бача си Добря Войникова, който се е постарал да ви напише „Теория на словесността“ и който се е завзел да ви направи хора. Нам отдавна вече е нужен такъв човек и такава книга. Същото говори и остроумният критик във в. „Напредок“. Досега хората са се учили в различни училища и изучавали са всевъзможни книги и науки, а отсега работите ще да се опростят и улеснят. Земете книгата на Войникова, прекръстете се, прочетете я и станете разумен човек и остроумен писател. Разбира се, че ако отец Марко Балабанов да би се родил после г-на Войникова, той не би ходил в Париж да изучава Ламартина и не би се върнал без мозък. Но историческите съдби са необясними. Боже мой, кой дявол се е надеял, че из главата на г-на Войникова ще да се роди такава нравствена сила, която ще да захлупи под калпака си даже и г-на Оджакова и неговата „Наука за песнотворството“! Както щете, а на г-на Войникова тряба да се окачи голямото петало****. (Букурещките чорбаджии завиждат.) Ако г-на Оджаков ни учи само да пеем „Чам-чам дибинде“, то Войников ще да ни научи да мислиме (радвай се, г. Сапунов!), да пишеме (радвай се, г. Найденов!), да разсъждаваме (радвай се г. Савич!), да философствуваме (радвай се, Мемиш паша!), да дипломатизираме (радвай се, дядо Блъсков!) и да мъдрословиме (радвай се, г. Войников!). Из последния брой на „Хитър Петър“ се види, че влиянието на г-на Войникова се разпространява необикновено бързо. Боже мой, и г. Паничков е захванал вече да блее, а ние сме имали слабост да мислиме, че това словесно животинче е способно само за клисарин или за „червочист“ по касапниците. Идете после това и не радвайте се г-ну Войникову! Но г. Паничков си има и врожден талант. Секи от вас знае, че зимно време в Калофер остават само жените, селските терзии, копачите и поповете, защото мъжкото население отива в Цариград да шие на Амбарът. В това време в Калофер дошел нов ага. А кой ще да го посрещне? Жените и поповете решили да изпроводят г-на Паничкова да се поклони на забитина***** и да му каже „добре дошел“, защото г. Паничкова още в онова време се считал за „окумушин“******. Г. Паничков отишел в конака, поклонил се на агата и рекъл му смирено: „Сен сън пезевенк, аго!“******* Разбира се, че на агата се не харесало това приветствие и той захванал да бие калоферския „окумушин“. Тряба да ви кажа и това, че из къщата на г-на Паничкова се видел конашкият двор, а сестрата на окумушина стояла на прозореца и гледала как ще да бъде посрещнат брат ѝ от агата. Когато тя видяла, че бият „окумушина“, то извикала: „Мамо, а, мамо, бият Димитърча!“ – „А защо го бият?“ – попитала майката. – „Димитърчо наддума агата“ – отговорила дъщерята. Из сичкото това вие видите твърде ясно, че редакторът на „Хитър Петър“ е бил знаменит още в онова време, когато е мислил с мозъка си, когато е слушал с ушите си и когато е говорил с устата си. Но както и да е, а българската журналистика напредва. Ние сме твърдо уверени, че ако се появят още един „Хитър Петър“, още един „Гражданин“ и още един „Напредок“, то българският народ ще да отнеме „Баламук“ и лудите ще да останат без столнина. Токвил говори, че сяко едно правителство прилича на народа си, а аз ще да кажа, че българската журналистика прилича на нас с вазе. Когато публиката няма нужда за здрава храна, то за шарлатаните се открива широко поле. Нека ни дава господ бог повече разум и по-малки пъпове! Има ли общо Христо Ботев със „Символ-верую на българската комуна”?", "date": "2020.01.06", "title": "Христо Ботев за \"длъжностите на писателите и журналистите\""}
{"url": "https://clubz.bg/92561-zloupotrebi_s_parite_za_zdraveopazvane", "text": "От няколко години публичните разходи за здравеопазване в България растат с по 400–500 милиона лева на година, но това нито прави нацията по-здрава, нито осигурява по-качествени здравни услуги. Без каквито и да било реформи в здравеопазването структурата на разходите се запазва една и съща – лъвският пай отива за болнична помощ и лекарства. За здравеопазване през 2018 г. например бяха предвидени 4,712 милиарда лева, с половин милиард повече спрямо предходната година. 82% от тази сума се пада на НЗОК. За 2019 г. разходите за здравеопазване са увеличени с нови 550 милиона лева и така надхвърлят 5,2 милиарда, като делът на разходите, осъществени през здравната каса с нейния бюджет от 4,35 милиарда лева, е около 84%. Ръстът е и заради преминаването през 2018 г. на Фонда за лечение на деца в чужбина и Комисията за лечение в чужбина към НЗОК. Като цяло обаче перата, които гълтат най-големи разходи, са болничната помощ и лекарствата. Именно при медикаментите е най-големият ръст – с 12% през 2018 г. спрямо 2017 г. и трайно над 1 милиард от разходите за здравеопазване. Ако публичните средства в една система растат с над половин до един милиард лева на всеки четири-пет години, какво би следвало да заключим: Сега заменете думата „система“ със „здравеопазване“ и „публично благо“ със „здравето на нацията“. Кой отговор бихте избрали в контекста на следните няколко факта: България е страната с най-ниска продължителност на живота в ЕС - 74,8 години, изчислена за периода 2016 - 2018 г.; България е страната с най-висока смъртност в ЕС, нивото на детска смъртност в България е два пъти по-високо от средното за ЕС - 6.5 на 1000 живородени, докато за ЕС е 3,6 на 1000 живородени. Тази негативна статистика може да бъде продължена с липсата на каквато и да е публична информация как расте заболеваемостта от рак през годините, колко ниска е преживяемостта - известно е, че е ниска, но колко, и докога няма да се вземат мерки за ефективна профилактика, за да се диагностицира онкозаболяването в ранен стадий. Има един циничен отговор - че клиничните пътеки за лечение на онкозаболявания са сред най-високо платените наред с тези в инвазивната кардиология. Ако пренебрегнем този отговор, има други неоспорими факти: растящият непрекъснато брой на хоспитализациите и на доплащането от джоба на пациента - близо 4 милиарда, почти колкото бюджета на НЗОК за 2018 г. България е рекордьор и по този показател - пациентите доплащат 50% от общите разходи, някои осигурени плащат и сто процента, а в Европа този показател е средно 15–20%. Излиза, че парите за здравеопазване отиват за… здравеопазване, по сполучливото определение на икономиста Димитър Събев, без да допринесат за по-доброто здраве на българската нация. Разходите на здравната каса са нараснали почти двойно (1,7 пъти), спрямо 2009 г., когато са били около 2,473 милиарда лева, а за 2019 г. те са 4,3 милиарда лева. Здравните вноски на работещите за 2019 година са разчетени на малко над 2,8 милиарда лева, останалите средства осигурява държавата, плащайки за деца, пенсионери и др. категории – задължение, което произтича от закон. През 2009 г. болниците са 306, през 2019 - 360, а частните са над една трета от тях. Всички те са търговски дружества и се финансират на база преминали пациенти и клинични пътеки от едно и също място – НЗОК, чийто бюджет се формира от здравните вноски на население, в което се увеличава делът на пенсионерите (за които плаща държавата) и на работещите бедни. Но макар и търговски дружества, частните болници не са длъжни да приемат спешности, както държавните и общинските, което създава неравнопоставеност и увеличава разходите в обществения сектор. Пред БНР д-р Мими Виткова, бивш здравен министър и председател на Асоциацията на лицензираните посредници за доброволно здравно осигуряване, посочи, че българската здравна система е единствена в света, която е прост аритметичен сбор от търговски субекти. По думите є върви подмяна на общественото здравеопазване с частно, „което е неприемливо за една бедна страна като България“. Все така най-бедната в ЕС. Протестиращите близо година медицински сестри също настояват болниците да не са търговски дружества – поне държавните и общинските. Сегашният здравен модел насърчава диспропорциите в заплащането за различните специалисти в здравната система. Освен това заради модела на финансиране се стига до прием на фиктивни пациенти или на такива, които не се нуждаят от болнично лечение и скъпи изследвания. Така се стига до петцифрени заплати за лекарите, като разкрития от Нова телевизия случай на медик с възнаграждение от 57 000 лева месечно заради поголовно поставяне на стентове. Управителите на търговските дружества, каквито са директорите на болниците, така и не увеличиха заплатите на медицинските сестри с допълнителните средства, осигурени от изпълнителната власт. Парите, с които бяха увеличени някои клинични пътеки заради протестите на сестрите, търговските дружества изхарчиха за плащания на консумативи, ток и др., но не и за заплати на медицинските специалисти. Колективните трудови договори, за които толкова обичат да тръбят синдикалистите, нито се подписват, нито се спазват. Според онзи от 2018 г. заплатите на медицинските специалисти вече трябваше да са 950 лева още от 1 януари 2019 г. Но не са. Очевидно е необходима регламентирана с нормативен акт методика относно заплащането. Иначе ще се наложи да се затворят лечебни заведения заради колективни оставки, каквито хвърлиха сестрите в някои болници. В системата, в която всички са недоволни – и пациенти, и лекари, и сестри, и санитари, се оказва, че здравеопазването може и да е доходоносен бизнес. Както и енергийните мощности за „зелена енергия“, той също зависи от благосклонността на властта, която разрешаваше още и още болници, които да издържа, така както допусна и бума на ВЕИ, чиято електроенергия НЕК изкупуваше в продължение на четири години по високи преференциални цени. Добър бизнес е предимно за частни болници и за собственици на аптеки и производители на лекарства. Причината е, че лъвският пай – 75–80%, отива за плащания към болнични заведения и за лекарства. В редица развити страни този дял е значително по-малък, почти наполовина, а фокусът пада върху доболничната помощ. \n\tНо лобистки интереси не позволяват да се промени моделът на разпределение на средствата в България, следователно системата работи да има повече болни за болниците, вместо да се грижи за профилактика и превенция на заболяванията. За 2020 г. в проектобюджета на НЗОК са предвидени с 400 милиона лева повече, което означава, че ще достигне близо 4.7 милиарда лева. Но и тази огромна сума ще потъне, без да се подобри здравето на нацията. В бюджета на НЗОК за 2018 г., на обща стойност 3 859 978 000 лева, само за плащания за болнична помощ бяха предвидени 1.8 милиарда лева. Малко или много са те за 360-те болници в България – държавни, общински и частни? Може да се разбере, като се сравни тази сума със заложените през 2014 г. за болниците почти наполовина средства, или 988 милиона лева. Впрочем въпросните милиард и осемстотин милиона могат да се окажат и повече, тъй като отчетът за изпълнението на бюджета на НЗОК за 2018 г. все още не е внесен в парламента, макар да наближава краят на 2019 г. Близо 14% от тези 1,8 милиарда лева се падат на две търговски вериги в здравеопазването - лечебните заведения, свързани с бизнесмена Михаил Тиков и фамилията му, и тези от групата „Аджибадем“, където освен турския собственик има и български миноритарен акционер - братята Иван и Лука Ангелови от компанията „Градус“, както и Международната финансова корпорация, част от Световната банка. По информация на „Капитал“ м.г. само здравната каса е платила за болнично лечение в трите софийски болници на групата – „Токуда“, „Аджибадем Сити клиник кардиологичен център“ и „Аджибадем Сити клиник онкологичен център“, общо 100 млн. лева. Като се прибавят и приходите от болниците в Бургас и Монтана, както и клиничните пътеки и процедури в медицинския център във Варна, НЗОК е изплатила на групата общо 115 млн. лева само за болнична помощ през 2018 г. Данни, получени от НЗОК по Закона за достъп до обществена информация, показват, че за 2018 г. на болниците, свързани с Михаил Тиков и фамилията му, само от здравната каса са платени 130 462 609 лева. Става въпрос за най-голямата верига болнични заведения – УМБАЛ „Софиямед“, УМБАЛ „Пълмед“, МБАЛ „Бургасмед“, пазарджишката болница „Здраве“, МБАЛ „Проф. Димитър Ранев“ – Пещера, и МБАЛ „Здраве“ – Велинград. Освен това още около 7,1 милиона лева публичен ресурс от НЗОК са изплатени и на аптечни мрежи и ДКЦ, свързани с фамилията Тикови. От години свързват Тиков с депутата от ДПС Делян Пеевски, което той отрича, казвайки, че бизнесът му няма нищо общо с политик или друг бизнесмен. Просто успял, започвайки от една аптека в Пещера през 1992 г. За 2019 г. получените от НЗОК пари ще са още повече – заради манкирането на управляващите по проблемите на медицинските сестри, благодарение на което всички болници получиха в средата на 2019 г. суми над предвидените по бюджет. За да не сърди никого във времена на избори (сестрите не влизат в тези управленски сметки) и да не нарушава ничии интереси, властта деблокира 50 млн. лева от резерва на НЗОК, за да увеличи клиничните пътеки. Така парите стигнаха до всичките 360 болници – държавни, общински, частни. Българският лекарски съюз (БЛС) и неговият председател д-р Иван Маджаров, управлявал „Пълмед“ от веригата на Тиков, не подкрепяха идеята средствата да бъдат отпуснати от Министерството на здравеопазването, тъй като щяха да отидат само към държавните и общински болници. Независимо че те приемат всякакви случаи, вкл. и на здравно неосигурени граждани, което не може да се случи в частните лечебни заведения. Докато българската система на здравеопазване функционира по сегашния модел, който ощетява пациента, не осигурява достъпни медицински грижи, тъй като специалисти и болнични заведения са неравномерно разпределени, недоволството ще расте и ще нагнетява напрежение и в обществото, и вътре в самата система. Необходима е радикална промяна. А наливането на още и още публичен ресурс просто ще бъде изконсумирано от интереси, които нямат нищо общо със здравето на българските граждани. намек за корупция и нецелесъобразо усвоени средства от ЕС.  \n\t ", "date": "2020.01.06", "title": "Злоупотреби с парите за здравеопазване"}
{"url": "https://clubz.bg/92556-bogoqvlenie_e_kyde_mqtaha_krysta_v_pernik_snimki", "text": "Православната църква почита днес Богоявление - Йордановден, който е третият по значимост християнски празник през годината. Той е един от дванайсетте Господски и Богородични празници, известен с имената Кръщение Господне, Богоявление или Йордановден. Според библейската легенда на този ден Исус Христос е кръстен във водите на река Йордан от Йоан Кръстител. В момента на кръщението небето се отваря и Светият дух слиза върху Христос във вид на гълъб, а от небето се разнася глас: \"Този е моят възлюбен син, в когото е моето благоволение\". Оттук идва и названието на празника - Богоявление. Празникът Богоявление има най-древен произход сред празниците на Православната църква. Макар сведенията за него от писмените паметници да са твърде оскъдни, достатъчно ясно свидетелства за него църковният писател Климент Александрийски. Той говори за празнуването на месианството или за божествеността на Исус Христос при кръщението му в река Йордан, отбелязвано от християните на 6 януари. Църквата в Египет е дала и древното име на празника - \"Празник на светлината\" (на славянски \"Просвещение\"). То се е запазило у нас и до днес наред с наименованието \"Богоявление\". Удавени в българщината \"Богоявление\" произлиза от думата \"явяване\" (от гръцки \"епифания\"), която била заменена с по-уточняващата - \"теофания\" - \"Богоявление\". Днес празникът е наричан още Кръщение Господне и Йордановден, а в различни места на страната - Кръстовден, Водици, Водокръщи. Според народното поверие през нощта срещу Богоявление в глуха доба небето се отваря и всеки, който го види, ще получи от Бог това, което си пожелае. Вярва се още, че тогава водата спира, пречиства се, след което придобива голяма сила. Затова денят е известен като Водици и Водокръщи. За здраве всички участват в освещаването на водата, когато след празничната черковна служба, свещеникът хвърля в нея Светия кръст. Въпреки обичайния за този сезон студ млади мъже скачат във водата и изваждат кръста от нея. Който го извади, бива честит и здрав през цялата година. Болни се къпят във водата, където е хвърлен кръстът. Ако хвърленият във водата кръст замръзне, това предвещава здраве и плодородие през годината. Ако времето е студено и сухо, приема се като знак за плодородна и добра година. Накрая - с китка босилек, свещеникът поръсва хората за здраве. Йордановден се смята за последен от периода на т. нар. мръсни дни. Срещу празника е третата, последна кадена вечеря. Към постните ястия на нея се прибавят орехите, суровото жито и недогорялата свещ от предишните кадени вечери. Обредната трапеза включва прясна пита, колачета, сарми с кисело зеле, пълнени чушки, зеле, фасул, орехи, вино. Как беше отбелязан един от най-големите християнски празници в страната? Община Перник, църковното настоятелство към храм \"Св. Иван Рилски\" и Дворецът на културата организираха литийно шествие и ритуално вадене на кръста на Йордановден. За първи път от много години на Богоявление кръстът в Перник се вади от водата. Досега Светият кръст се разиграваше на търг, като го получаваше далият най-много пари за откупуването му. Във водите влязоха шестима мъже. Кръста извади Емил Янев на 45 г.  В Перник от ноември има тежък режим на водата заради пресъхването на язовир \"Студена\". От началото на януари часовете, през които няма да има вода в града, се увеличиха с един. Иван Гешев отказа среща на Корнелия Нинова за кризата в Перник Водата в Перник - с час по-малко от днес И тази година не мина без мъжкото хоро във водите на Тунджа в Калофер, което според местните е стара традиция, но тези твърдения не се приемат еднозначно от историците. В калоферското отбелязване на Йордановден имаше и предложение за брак, широко медийно отразено на живо.        Иван Гешев отказа среща на Корнелия Нинова за кризата в Перник Водата в Перник - с час по-малко от днес", "date": "2020.01.06", "title": "Богоявление е! Къде мятаха кръста в Перник (СНИМКИ)"}
{"url": "https://clubz.bg/92564-zalozite_za_krah_na_tesla_donesoha_zagubi_ot_8_mlrd%C2%A0", "text": "Осем милиарда долара. Толкова за загубили играчите на световните борси, които са заложили на къси позиции за спад на цената на акциите на компанията за електромобили Tesla. Данните са обобщени от фирмата за финансови анализи  S3 partners, цитирани от  , и представляват интересна извадка за резултатите от многократно предричания край на визионерската империя на Илон Мъск.  Иначе акциите на Tesla следват няколкомесечен сериозен ръст и към момента достигат цена от 442 долара за акция, което е увеличение с цели 150% спрямо най-ниската си точка през 2019 година. През юни те се сринаха до малко под 180 долара за акция и много от борсовите спекуланти решиха да играят за практически крах на компанията. Самата схема, по която те губят, носи пък допълнителни печалби на компанията на Мъск.  Залагащите на т.нар. къси позиции предполагат, че цената на една акция на определена компания ще намалее в определен период от време. Ако обаче тя се покачи, преди те да са излезли от сделката, са задължени да купят акции на по-високата цена.  Tesla свали цената на електромобила, който произвежда в Китай Tesla на съд за измама с капацитета на батериите От данните, изнесени от CNN, става ясно, че само за първите два дни - продавачите на къси позиции са загубили над 700 млн. долара в опит да предрекат намаляване на цената на акциите на Tesla. Въпреки тежи надежди обаче - добрите резултати на компанията по производството и ускорената дистрибуция генерират все по-големи печалби.  Самият Илон Мъск неколкократно е коментирал опитите на борсовите играчи да подкопаят стабилността на компанията, както той нарича действията на продавачите на късо. Според него това са злонамерени действия, които целят в крайна сметка да прекъснат достъпа на Tesla до капиталовите пазари, като свалят изкуствено цената на акциите. Преди две години той дори заплаши да свали компанията от борсите, за да я предпази от \"спекулантите\".  Tesla на съд за измама с капацитета на батериите", "date": "2020.01.06", "title": "Залозите за крах на Tesla донесоха загуби от $8 млрд. "}
{"url": "https://clubz.bg/92559-kongresyt_obmislq_da_ogranichi_dejstviqta_na_trymp_sprqmo_iran", "text": "Председателката на Камарата на представителите на САЩ Нанси Пелоси съобщи, че ще внесе резолюция, която да потвърди ограничаването на военните пълномощия на президента Доналд Тръмп по отношение на Иран. Пентагонът: Влиятелният генерал Касем Солеймани  е убит в Багдад Резолюцията ще бъде гласувана още тази неделя. Това съобщи самата тя в разпространено снощи писмо до членовете демократи на долната камара на Конгреса, предадоха Ройтерс и ТАСС, цитирани от БТА. Резолюцията по всяка вероятност ще бъде одобрена в Камарата на представителите, където демократите са мнозинство, но това не е сигурно в Сената, където мнозинство имат републиканците - съпартийци на Тръмп, много от които са заявили подкрепата си за действията на президента срещу Иран, отбелязва Ройтерс. Тръмп: Хванахме Солеймани на местопрестъплението В писмото си Пелоси изтъква, че ударът, нанесен от САЩ в Ирак, при който бе убит най-влиятелният ирански генерал Касем Солеймани, е бил  На 3 януари Пентагонът разкри за нападението срещу генерала. Конгресът на САЩ не е бил информиран за подготовката. Белият дом официално е уведомил законодателите за проведената операция в събота, предава \"Вашингтон пост\". Според вестника отчетът е засекретен и не е известно дали ще бъде публикуван. Пентагонът към Иран: Играта се промени Тръмп: Хванахме Солеймани на местопрестъплението Пентагонът към Иран: Играта се промени", "date": "2020.01.06", "title": "Конгресът обмисля да ограничи действията на Тръмп спрямо Иран"}
{"url": "https://clubz.bg/92560-rysel_krou_propusna_zlatnite_globusi_gasi_pojari_v_avstraliq", "text": "Новозеландският актьор Ръсел Кроу не присъстваше на наградите „Златен глобус“ тази година, защото е доброволец пожарникар в Австралия, която му като втора родина. Пожарите в държавата континент взеха живота на най-малко 25 души, самият Кроу също загуби дома си в пламъците. Понастоящем на територията на щата горят 136 горски пожара, 69 от които продължават да са нелокализирани. С пламъците се борят над 2,5 хиляди пожарникари и стотици единици специална техника, включително 90 самолети. Актьорът взе \"Златен глобус\" в категорията „Най-добра мъжка роля – кратък сериал или тв филм“ за „Критичен глас“, а статуетката беше приета от Дженифър Анистън.     Във видеоклип, който Ръсел Кроу сподели в туитър той показва автомобил, готов за гасене на пожар, както и пожарникарска каска. На мястото до шофьора е наградата му „Златен глобус“. Ръсел Кроу не беше единственият актьор на тазгодишните награди, който акцентира върху трагичната ситуация в Австралия. Актрисата Кейт Бланшет, също австралийка, използва сцената, за да благодари на всички пожарникари и доброволци, които се борят с пламъците. Хоакин Финикс, който спечели в категория за най-добър драматичен актьор, призова за „обединени и сериозни“ мерки срещу климатичните промени. Коментарите на световните звезди са само част от призивите за дарения в помощ за справянето с австралийските пожари. 19 жертви на пожарите по източното крайбрежие на Австралия Австралийското правителство ще отдели около 1,4 милиарда долара за възстановяване на районите, пострадали от горските пожари, заяви премиерът на страната Скот Морисън, цитиран от ТАСС. Властите планират да създадат \"национален фонд за възстановяване след горските пожари в размер на най-малко 2 милиарда австралийски долара (1,4 милиарда американски долара\". През следващите две години от този фонд ще се финансират всички възстановителни работи в пострадалите от пламъците региони. Средствата ще бъдат ръководени от специално създадена държавна агенция. Очаква се новата структура да работи в тясно сътрудничество с правителствата на пострадалите щати и територии за възможно най-бързо възстановяване на жилищата и инфраструктурата. Фондът ще окаже помощ и на засегнатите фермери, горски стопанства и представители на малкия и средния бизнес. Австралия в огнения ад (ГАЛЕРИЯ) Пострадалите от горските пожари ще получат общо най-малко 125 милиона австралийски долара (87,6 милиона американски долари) в пари и материални помощи. Над 25 милиона от тях вече са изплатени, още 100 милиона ще бъдат разпределени в най-скоро време от местните и щатски власти, съобщава БТА. Циклон набира сили край северозападното крайбрежие на Австралия, като заплашва град Брум. Ветровете в циклона може да достигнат 125 км/ч, с постоянни ветрове от 75 км/ч, съобщава австралийската метеорологична агенция, цитирана от Франс прес. Не се очаква бурята да причини щети, съизмерими с тези на опустошителните горски пожари, с които Австралия се сблъсква от месеци. Австралия в огнения ад (ГАЛЕРИЯ)", "date": "2020.01.06", "title": "Ръсел Кроу пропусна Златните глобуси, гаси пожари в Австралия"}
{"url": "https://clubz.bg/92558-vojnici_s_shtitove_blokiraha_guajdo_ot_kongresa_na_venecuela_video_snimki", "text": "Войници с щитове блокираха Хуан Гуайдо и приближени депутати от Конгреса на Венецуела, предаде Асошиейтед прес. По същото време в Националното събрание бе гласуван нов председател - Луис Пара. Приближени на Гуайдо обявиха, че не е имало официално откриване на сесията, кворум и формално гласуване. Те посочват, че Пара е бил избран с вдигане на ръце. Според Ройтерс, която се позовава на очевидец, депутатите социалисти използвали отсъствието на Гуайдо и други опозиционери от залата, за да поемат контрол върху заседанието и да номинират Пара за председател на парламента. Гуайдо: Мадуро уби преговорите До декември Пара бе член на опозиционната коалиция, контролираща парламента. После бе изгонен от нея, след като бе обвинен, че се опитва да спечели подкрепата на други депутати за Мадуро в замяна на голяма сума пари, допълва ДПА. В социалните мрежи бе публикувано видео, в което Гуайдо заедно с малка група депутати се опитва да прескочи оградата на Конгреса, но е задържан от войници с полицейски щитове, застанали в двора на зданието. По време на хаотичните сблъсъци между органите на реда и сподвижниците на Гуайдо, синият костюм на опозиционния лидер бе разкъсан. Вашингтон определи блокадата за жалък опит на Мадуро да попречи на преизбирането на Гуайдо. Същевременно венецуелският президент Николас Мадуро заяви, че признава противника на Гуайдо за нов парламентарен председател, предадоха световните агенции. Мадуро продължава да поддържа контрол над правителството и армията, въпреки че кризата във Венецуела се задълбочава.  ", "date": "2020.01.06", "title": "Войници с щитове блокираха Гуайдо от Конгреса на Венецуела (ВИДЕО) (СНИМКИ)"}
