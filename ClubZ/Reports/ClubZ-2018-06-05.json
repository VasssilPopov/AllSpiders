{"url": "http://clubz.bg/68766-gazprom_i_omv_dogovoriha_dostavki_na_gaz_do_2040_godina", "text": "Руската \"Газпром експорт\" и австрийската енергийна компания OMV Gas Marketing & Trading GmbH сключиха споразумение за доставка на руски газ до 2040 година, предаде ТАСС. Документът бе подписан тържествено в присъствието на руския президент Владимир Путин и австрийския канцлер Себастиан Курц.  За \"Газпром\" споразумението бе подписано от президента на концерна Алексей Милер, а от австрийска страна - от президента на OMV Райнер Зеле.  Путин: Австрия подкрепя увеличените доставки на руски газ за Европа Този месец се навършат 50 години от сключването на първия дългосрочен договор за покупка и доставка на газ от СССР в Австрия. OMV е първата европейска компания, подписала договор със съветското обединение \"Съюзнефтеекспорт\" през периода на Студената война през 1968 година. Тогава синьото гориво се доставя от Западен Сибир в газоразпределителния пункт в Баумгартен, който в момента е най-големият газов център в Австрия и е врата за руския газ към Западна Европа. При днешното посещение на Путин във Виена бяха сключени още редица двустранни споразумения на церемонията в двореца \"Хофбург\".  Външнополитическите ведомства на двете страни сключиха протокол за изменение на руско-австрийската конвенция за избягване на двойното данъчно облагане за данъци върху доходите и капиталите.  Сред подписаните документи има и две регионални споразумения.", "date": "2018.06.05", "title": "\"Газпром\" и OMV договориха доставки на газ до 2040 година "}
{"url": "http://clubz.bg/68759-meksiko_otgovori_na_trymp_s_mita_za_amerikanska_stomana", "text": "Министерството на икономиката на Мексико обяви днес мита върху вноса на редица стоки от САЩ, предаде Ройтерс.  , внасяни в Мексико, както и за някои  , съобщи ведомството като ответна мярка срещу митата на американския президент Доналд Тръмп.  В списъка, публикуван в официалния вестник на мексиканското правителство, са включени също мита от  Министерството обяви също квота от 350 000 тона за безмитен внос на свински крачета и плешки от други страни. Еврокомисията внася иск срещу САЩ в Световната търговска организация По-рано Мексико обяви, че ще внесе  По-рано това направи Европейският съюз. Предприеманите действия ще се основават на международното търговско право и ще бъдат пропорционални на щетите, нанесени на Мексико, се казва в офииално комюнике. Според Мексико тези мита нарушават споразумението за предпазните мерки на СТО, защото не са приети според предвидените процедури и нарушават освен това общото споразумение за митническите мита и търговията от 1994 година, се уточнява в комюникето на министерството. Финално: САЩ удариха с мита стоманата и алуминия от ЕС Миналата седмица министърът на търговията на САЩ Уилбър Рос съобщи за решение на Тръмп да въведе от 1 юни мита за вноса на стомана и алуминий от страни от ЕС, Канада и Мексико в размер съответно на 25 процента и на 10 процента. Той припомни, че Вашингтон обяви на 23 март въвеждането на такива мита по отношение на всички държави, които доставят в САЩ подобна продукция. Тогава обаче президентът Доналд Тръмп направи временни изключения за ЕС, Канада, Мексико, Бразилия, Австралия и Аржентина. Тръмп и митата: всички са губещи Днес Турция обяви, че може да отговори на митата на САЩ за внос на стомана и алуминий, заяви турският външен министър Мевлют Чавушоглу, цитиран от ТАСС. Финално: САЩ удариха с мита стоманата и алуминия от ЕС Тръмп и митата: всички са губещи", "date": "2018.06.05", "title": "Мексико отговори на Тръмп с мита за американска стомана"}
{"url": "http://clubz.bg/68760-noviqt_trenor_v_ludogorec_iskam_da_natrupam_opit_izvyn_ispaniq", "text": "\"Лудогорец\" представи пред журналисти трите си нови попълнения, привлечени в последните дни. Това са кондиционният треньор Иван Диас, който идва от \"Атлетико\" (Мадрид), както и футболистите Драгош Григоре и Димо Бакалов. Защитникът e румънски национал, който идва от катарския \"Ал Сайлия\", докато Бакалов се завръща, за последно той бе част от \"Локомотив\" (Пд). Той е автор на първия гол за \"Лудогорец\" в „А“ група. Диас беше запитан как вижда шансовете на \"орлите\" за нов пробив в Шампионската лига. Драгош Григоре се присъединява към сънародниците си Козмин Моци и Клаудиу Кешеру.  Димо Бакалов е доволен, че се завръща у дома, както се изрази. Той отчете, че е бил много млад в първия си период, а сега има повече опит и се надява да получава шансове да играе, независимо от голямата конкуренция на всички постове в \"Лудогорец\".", "date": "2018.06.05", "title": "Новият треньор в \"Лудогорец\": Искам да натрупам опит извън Испания"}
{"url": "http://clubz.bg/68762-noviqt_premier_na_italiq_e_za_korigirane_na_sankciite_sreshtu_rusiq", "text": "Новият италиански премиер Джузепе Конте обеща днес да направи пълна промяна в страната, предаде АФП. Той даде уверенията в изказването си в парламента, преди да бъде гласуван вот на доверие на антисистемното правителство, което възнамерява да отхвърли правилата на ЕС за бюджетите и имиграцията. Конте защити пламенно \"популистката\" политика, която възнамерява да води - битка срещу \"бизнеса\" с имиграцията, възобновяване на икономическия растеж и отваряне към Русия. Сближаването с Москва обаче може да стане единствено в рамките на ангажиментите към НАТО и към Европа, която Конте премиерът обяви за \"нашия дом\". Премиерът потвърди, че страната му желае \"автоматична\" и \"задължителна\" система за репатриране на търсещи убежище в ЕС. Той също така изтъкна, че Италия подкрепя \"коригиране\" на икономическите санкции, наложени от Съюза на Русия. Европа придумва САЩ да облекчи санкциите срещу Русия Какъв е популисткият план за Италия Конте каза, че страната смята да намали огромния си държавен дълг, но ще го постигне чрез растеж, а не чрез мерки за строги икономии. Дългът на Италия е втори по големина в еврозоната след този на Гърция и  , изтъкна новият премиер. Той каза още, че пропастта в растежа между Италия и Европа трябва да бъде намалена и  . Джузепе Конте говори пред Сената, а от двете му страни бяха застанали лидерите на две доскоро периферни партии, съставили миналата седмица управляващата коалиция и номинирали малко познатия специалист по право да оглави тяхното коалиционно правителство. Това са Матео Салвини - лидер на Лигата, и Луиджи Ди Майо, който оглавява Движение \"5 звезди\". В новото правителство те са предложени за министри съответно на вътрешните работи и на труда и икономиката. Гласуването в долната камара е насрочено за утре. Коалицията на Лигата и \"5 звезди\" има 10 гласа мнозинство в Сената и по-голяма подкрепа в долната камара. Така Конте повтори тезите на Матео Салвини, който става и вицепремиер. Конте обяви, че колосалният дълг на Италия ще бъде намален чрез политики в интерес на растежа и заетостта, както настоява \"5 звезди\". Премиерът не даде подробности за финансирането на мерките, предвидени в \"правителствения договор\", който може да възлезе на няколко десетки милиарда евро. И макар че потвърди желанието на правителството да въведе \"плосък данък\" и подоходен данък между 15 и 20 на сто, той не обвърза това с никаква дата. Същото се отнася и за т.нар. граждански доход, който предполага на всеки италианец да са гарантирани поне 780 евро месечно. Какъв е популисткият план за Италия", "date": "2018.06.05", "title": "Новият премиер на Италия е за \"коригиране\" на санкциите срещу Русия"}
{"url": "http://clubz.bg/68756-dps_vednaga_izgoni_novoprietiq_vlado_kuzov", "text": "Шефът на областния съвет на ДПС в София Нихат Кабил е подал оставка, която е приета, а шефът на структурата на партията в район \"Оборище\" Антон Тепавичаров е изключен. Поводът за всичко това е приемането на бившия депутат от \"Атака\" Владимир Кузов за член на ДПС, за което се разбра преди няколко дни. Кузов има и присъда за педофилия. Кой казва, че ДПС не е либерална партия - Владимир Кузов стана неин член Оставката на Кабил и изключването на Тепавичаров бяха оповестени лично от лидера на ДПС Мустафа Карадайъ. Той каза още, че е имало проверка, която е установила, че при приемането на Кузов са нарушени условията и реда на устава. Той специално поздрави медиите за своевременната реакция. И допълни: Карадайъ отказа да отговаря на въпроси.", "date": "2018.06.05", "title": "ДПС веднага изгони новоприетия Владо Кузов"}
{"url": "http://clubz.bg/68751-dirigentyt_zvezda_valerij_gergiev_ne_se_otkazva_ot_vyzhvalite_si_na_putin", "text": "Русия има двама царе, един в Кремъл, а другият седи величествено на трона на Мариинския театър в Санкт Петербург и има славата на най-голямата звезда на класическата музика на страната си, разказва АФП. Световноизвестният диригент Валерий Гергиев е и голям почитател на руския президент Владимир Путин. Според Гергиев без Путин Русия щяла да споделя съдбата на Сирия. Господарят на Кремъл върнал на Русия нейната международна значимост, продължава с възхвалите музикантът. Той е изнасял концерти и в Южна Осетия - републиката, призната единствено от Москва. Този месец той отново ще е на една сцена с Путин - Русия ще е домакин на Световното първенство по футбол. \"Страната не иска отново да потъва в хаоса, който последва след разпадането на СССР. Не искаме съдбата на Сирия, Ирак или Либия\", обяснява Гергиев. Той ще дирижа гала концерт на Червения площад в Москва в нощта преди старта на световното първенство. На Запад близките отношения на Гергиев с Путин не се приемат добре и често го критикуват за общуването му с тиранин. Никой обаче не отрича големия му талант. \"Гергиев е голям диригент\", казва Питър Татчъл, британският правозащитник, който веднъж прекъсна концерт в Лондон, за да протестира срещу руските закони, дискриминиращи гейовете. Гергиев твърди, че не е хомофоб, като казва, че в работата си винаги се е отнасял еднакво с всички хора. 65-годишният диригент има по 275 концерта на година. Баща му умира, когато той е на 14 години, той напуска родната си Северна Осетия на 18 години и отива в Петербург. Гергиев често е хвален освен за таланта си и за работоспособността си. Но той търпи и много критики заради прекалено многото си ангажименти. Към края на осемте години, който беше начело на Лондонския симфоничен оркестър, \"Гардиън\" го разкритикува, че \"показва доста оскъдна част от големия си талант и недостатъчно подготвените изппълнения стават твърде чести\". Подобни критики го съпътстват и докато е начело на Мюнхенската филхармония. ( )  В нова книга с негови интервюта, публикувана наскоро във Франция, диригентът се връща назад в ранните години на Мариинския театър, който той поема като артистичен директор през 1988 г., по време на перестройката на Михаил Горбачов. \"Русия, както е представена в западните медии, не е Русия, която познавам...същото е и с Путин\", твърди той", "date": "2018.06.05", "title": "Диригентът звезда Валерий Гергиев не се отказва от възхвалите си на Путин"}
{"url": "http://clubz.bg/68761-korneliq_ninova_koaliciq_belene_pitajte_gerb", "text": "Така лидерът на БСП Корнелия Нинова отговори на въпрос дали приема твърденията, че в парламента се е съставила коалиция между ГЕРБ и БСП по темата за рестартирането на проекта АЕЦ \"Белене\". Според нея не е правилно \"когато управляващите узреят за някое от предложенията на опозицията\" това да се определя като коалиция. Нинова коментира и посещенията на президента Румен Радев и премиера Бойко Борисов в Русия Според нея в момента България възстановява диалога и размразява отношенията с Русия. Нинова коментира и извиненията на Борисов пред Владимир Путин заради спрените енергийни проекти. Според нея подробностите около АЕЦ \"Белене\" - кой ще строи, ще има ли държавно участие, да се гарантира, че няма да има корупция и т.н. Нинова коментира и темата за българските превозвачи и т.нар. план \"Макрон\" Тя цитира мнения на самите превозвачи, че след вчерашното развитие по този въпрос те са в по-лоша ситуация от преди. И изтъкна, че въпросът тепърва ще се решава в залата. И изтъкна, че тази тема касае 120 хил души и над 10 хил. фирми.", "date": "2018.06.05", "title": "Корнелия Нинова: Коалиция \"Белене\"? Питайте ГЕРБ"}
{"url": "http://clubz.bg/68757-upravlqvashtiqt_siderov_gromi_amerikanskiq_dolar_ot_moskva", "text": "След като \"извади\" България от ЕС и НАТО, обяви анексията на Крим за право на Руската федерация  и \"повлия\" на правителственото решение да не гоним руски дипломати заради случая \"Скрипал\", сега лидерът на \"Атака\" и съуправляващ Волен Сидеров се захвана да \"разбие хегемонията на долара\". Естествена трибуна за новата си мисия съпредседателят на \"Обединени патриоти\" и председател на парламентарната група на коалицията намери в Москва, където от понеделник се провежда международен форум \"Развитие на парламентаризма\". Информацията за изказванията на българския парламентарист е от пресцентъра на партията му. Гарантирано от Цветанов: Сидеров не е за излизане от ЕС и НАТО \"Сидеров пред парламентарния форум в Москва: Трябва да разбием хегемонията на долара\", е заглавието на прессъобщението. А в него се разказва: \n\t\"Лидерът на АТАКА Волен Сидеров участва в международен форум „Развитие на парламентраризма”, който се провежда в руската столица Москва. Приветствие към участниците направиха председателят на Държавната дума на Русия Вячеслав Володин и министърът на външните работи на Руската федерация Сергей Лавров. В словото си пред форума, Сидеров заяви, че  Той дал и актуален пример с новия еврорегламент за личните данни, който принуждава всяка фирма да обработва по специален начин данните на служителите и клиентите си. По думите му обаче такава услуга предлагат само няколко чуждестранни фирми срещу голям хонорар. След Крим Сидеров посети и Иран Председателят на ПГ на \"Обединени патриоти\" обаче бил оптимист за бъдещето на парламентаризма и предложил за тема на следващия форум да бъде  Радев е проблем. Сидеров е още по-голям проблем След Крим Сидеров посети и Иран Радев е проблем. Сидеров е още по-голям проблем", "date": "2018.06.05", "title": "Управляващият Сидеров громи американския долар от Москва"}
{"url": "http://clubz.bg/68748-iran_pravi_moderni_centrofugi_za_uran", "text": "Иран започна работа по инфраструктура за изграждане на модерни центрофуги в ядрения си обект в Натанз, предаде Ройтерс. Това заяви днес ръководителят на Иранската организация за атомна енергия (ИОАЕ) Али Акбар Салехи. Той обаче допълни, че Техеран ще продължи да спазва ядреното споразумение със световните сили. Тръмп извади САЩ от \"ужасното\" и \"едностранчиво\" споразумение с Иран Вчера върховният лидер на Иран аятолах Али Хаменей нареди подготовка за увеличаване на капацитета за обогатяване на уран. То е за в случай, че сделката от 2015 г. се провали след оттеглянето на САЩ от нея. Според говорител на ИОАЕ Ислямската република ще информира днес във Виена Международната агенция за атомна енергия (МААЕ), че е започнал процес по увеличаването на този капацитет. Разработването на инфраструктура за изграждане на модерни центрофуги в Натанз върви бързо, каза Салехи на излъчена по телевизията пресконференция.", "date": "2018.06.05", "title": "Иран прави модерни центрофуги за уран"}
{"url": "http://clubz.bg/68754-zamesiha_bb_i_cc_i_v_deloto_ivancheva", "text": "Днес апелативният спецсъд се занима с поредния казус, свързан със сагата около арестуваните с подкуп кмет и зам.-кмет на \"Младост\" Десислава Иванчева и Биляна Петрова. Този път втората инстанция трябва да гледа отстраняването на двете от поста, постановено от Спецсъда, което те обжалват. То практически не е влязло в сила, защото миналата седмица кметицата получи отсрочка до днес да се запознае с материалите по делото, събрани от прокуратурата. Десислава Иванчева очаквано вече не е кмет на \"Младост\" Вчера обаче обвинението е присъединило още 4 тома нови СРС към материалите и затова кметицата поиска още време, за да се запознае и с тях. Тя по традиция се беше подготвила с ръкописни листчета за контакта си с медиите. В едното се твърди, че е СРС - разговор между В. и Д. - т.е. предприемачът Александър Ваклин, който даде уличаващия подкуп, и посредника Петко Дюлгеров, който е обвиняем заедно с двете. Пред медии прокурор Тихомир Стоев след заседанието практически потвърди, че в разговорите има тема за известни и популярни политици. Но сходствата свършват дотук: те не били между Ваклин и Дюлгеров, а \"вътре\" - в кръга на самите обвиняеми. Освен това били съвсем общи приказки - просто се споменавали въпросните политици, без пряка връзка с извършеното деяние. Арестуваната кметица \"вкара\" и нов сюжет - че са обсъждали дали да не я \"разходят на Витоша\", ако не вземе парите. Последното е мутренски жаргон около София - касаещ начини на специфично \"убеждаване\" на особено непреклонни \"бизнес-партнори\" на яките момчета от миналото.   Прокурор Стоев заяви и че няма никаква представа за какво се говори в листчето, че \"има оферта от Специализираната прокуратура за 15 000 лв. - да я напраят да я няма\". Председателят на съдебния състав днес Галя Георгиева постанови, че не може да откаже на двете правото да са запознават с материалите срещу тях и прецени, че до четвъртък им е достатъчен срок. Тогава е и следващото заседание. Тя същевременно разпореди прокуратурата, ако има да внася още неща, да го направи до края на днешния ден, защото повече няма да бъдат присъединявани.", "date": "2018.06.05", "title": "Замесиха Б.Б. и Ц.Ц. и в делото \"Иванчева\""}
{"url": "http://clubz.bg/68736-sydiq_kym_prokurori_srazihte_me_nqmate_dori_predmet_na_obvinenieto", "text": "Със   резултати днес бе прекратено още при предстартовото заседание делото за престъпления в държавната \"Напоителни системи\" ЕАД. След като през миналата година \"опраска\" цялото ръководство, през януари прокуратурата анонсира шумно, че е внесла обвинетелен акт срещу 6-има бивши ръководни кадри на държавното дружеството. А описаните на пресконференции деяния от 2012-2015 г. си ги биваше: неизгодни сделки с външни консултанти, за да ги съветват как да станат ВиК оператор, договори с частни юрисконсулти - въпреки че си имат такива, договори за пиар и реклама, длъжностни присвоявания от надвзети по-големи суми, че дори и... бракувани с користна цел 2 лаптопа, за да бъдат присвоени. Днес първи състав с председател Даниела Борисова от СГС върна обвинителния акт на прокуратурата по отношение и на 6-имата обвиняеми, приемайки, че е нарушено основно тяхно право: няма факти, пълно е с вътрешни противоречия, дори не се разбира в какво ги обвиняват, а вътре има изумителни \"постижения\" като това да те обвиняват на базата на... изходящи номерца. Ето и по-интересното: За бившия изпълнителен директор Стайко Ганчев навремето бе анонсирано, че е сключил   с \"НС Агро\" АД - гр. Добрич, която компания трябвало да ги консултира да придобият лиценз за ВиК оператор пред КЕВР. Освен това съставил референция на \"НС - Агро\", в която удостоверил неверни обстоятелства. Той изплащал фактури  в интерес на добричкото дружество за над 1 млн. лв., които според прокуратурата са плод на незаконни анекси - лихви за забава, съдебни разноски и разноски по изпълнителни дела, По отношение на Ганчев не е ясно нито от кой момент, нито с какво държавното обвинение приема, че е осъществил деянията на умишлена безстопанственост. Както и не е посочено кое точно е нарушил във връзка с изпълняваните от него функции, че да представлява престъпление, зачуди се днес съдът. Нес е посочва дори инкриминирания период - задължителен елемент от обвинението: дали твърдените вреди са настъпили в \"Тази неяснота се наблюдава изключително ясно. Не е ясно според обвнителния акт и к , като това е описано в предявеното на подъсдимия постановелние. В последното постановление от 20. 12. 2017 г. например липсва фактът какво е било дължимото поведение на подсъдимия по отношение на тази фактурирана, но неизвършена работа  Според съда са налице  Споменати в привличането на 16 октомври 2017 г. факти ги няма в окончателното постановление от 20. 12. 2017 г., което пък, бидейки последно, не съответства на инкриминираните деяния. Във внесеното от прокуратурата обвинение според нея не става ясен дори размерът на претендираната щета. Абсурдно прокуратурата определя случая като \"особено тежък\" - което е пряко свързано с това да кажеш колко е щетата, предизвикана от Ганчев. Самото държавно дружество пък също не може да бъде изслушано - дали има ли някакви претенции, тъй като оттам демонстрираха нулев интерес и не изпратиха представител на делото. А относно обвинението по чл. 220 от НК - за умишлена безстопанственост \" поризнесе се съдийката. Вътре пише например, че са нарушени \"и други разпоредби“, но не се казва кои. Което все пак е важно, за да бъде осъден някой... За бившия изпълнителен директор Божидар Василев се претендира, че  , поверени му да ги управлява - два преносими компютъра. Той издал заповед да се бракуват. Освен това получил по-голямо от полагащото му се възнаграждение. Обвинителите обаче не пишат кога е моментът на извършване на престъпното деяние - а, или в някакъв друг момент. Не е ясно кои са нарушените указания или разпоредби от Василев в процеса на бракуване на въпросните вещи, установи още съдът. При някои от обвинените - че са надвзели суми като членове на борда на директорите, - се установи, че всъщност няма приложени от досъдебното прозводство никакви бални единици, по които да се изчисляват реално полагаемите възнаграждения, та да се обоснове изводът за присвояване. Има само една експертиза, която е копи-пейст и на която прокуратурата може да стъпва, но не може експертизата да е обвинетелен акт. А за друг от бившите изпълнителни директори - Божидар Иванов, който приемайки 4 сделки ощетил дружеството, съдът установява, че \"п формирана щетата, кога е настъпила\", както и кой е трябвало да приеме извършената работа, която уж е фактурирана порочно. Върхът обаче бе, когато се стигна до Ивайло Първанов - \"любимецът\" на прокуратурата, за когото още от миналата година бе анонсирано, че с цели 79 деяния съзнателно е сключил неизгодни договори и от това са произлезли   - умишлена безстопанственост в особено големи размери.  Освен това срещу Първанов има други обвинения за стопански престъпления и дори за принуда към шефката на клон \"Тополница\" на \"Напоителни системи\", която заплашвал, за да извърши нещо против волята й  За деянието  днес съдът заключи, че  обвинението е не само неясно,   предвид инкриминираните документи. От обвинението не е ясно дали твърдяната вреда е настъпила и ако е настъпила, на коя дата. Може само да се гадае, че Първанов е плащал пари за процесуално пердставителство по конкретни дела, а това - по кои дела (са евентуалните му разхищения) съдът остава да гадае, а още по-малко подъсдимите могат да организират своята зщита. Настоящото съдебно производство следва да бъде прекратено, делото да бъде върнато на СГП за отстраняване на допуснатите съществени процесуални нарушения, постанови съдията. На въпрос на Клуб Z дали ще протестират определението пред САС, прокурор Стоян Лазаров каза, че първо иска да се запознае с него. Колежка по това дело му е Емилия Варадинова (СГП)              ", "date": "2018.06.05", "title": "Съдия към прокурори: Сразихте ме - нямате дори предмет на обвинението!"}
{"url": "http://clubz.bg/68758-i_tova_koj_sydiq_go_sydqt_veche_e_tajna", "text": "Cъдийcĸaтa ĸoлeгия нa BCC пpиe зa cвeдeниe инфopмaциятa зa oбpaзyвaни нaĸaзaтeлни пopизвoдcтвa cpeщy cъдии ĸъм 15 мaй 2018 г. C тaзи „нoвинa“ зaпoчнa днeшнoтo зaceдaниe нa ĸoлeгиятa, нo дopи и бpoйĸaтa нa вoдeнитe дeлa вeчe e ceĸpeтнa. Това съобщава \"Де факто\", като поредният абсурд сe дължи нa ĸpивopaзбpaния пpoчит нa eвpoдиpeĸтивaтa зa зaщитa нa личнитe дaнни GDРR, в ĸoятo пoдoбни oгpaничeния зa Teмидa нямa. Дaли e yдoбнo изпoлзвaнe нa cитyaция зa oгpaничaвaнe нa и бeз тoвa oгpaничeнaтa пyбличнocт в paбoтaтa нa тoзи BCC, ĸaдpoвицитe cи знaят, пише правният сайт. Престара ли се Темида с подсъдимия В. Д. - Т.? Днec eдинoдyшнo бeз нитo eдин oпoнeнт cъдийcĸaтa ĸoлeгия нa cъвeтa глacyвa, чe   A пpeди тoвa Дpaгoмиp Koяджиĸoв oбяви, чe „зaceĸpeтявaнeтo“ ce нaлaгaлo, пoнeжe ce изнacялa cлeдcтвeнa тaйнa и тoвa нe мoжeлo дa cтaвa бeз paзpeшeниeтo нa нaблюдaвaщия пpoĸypop или нa cъдa, aĸo дeлoтo e нa cъдeбнa фaзa. Bcъщнocт въпpocнaтa инфopмaция, ĸoятo ce cъбиpa и дoĸлaдвa нe caмo в тoзи BCC, a и в пpeднитe, e ocнoвнo зa бpoй нa вoдeнитe нaĸaзaтeлни пpoизвoдcтвa, пpecтъплeниятa, зa ĸoитo ca oбвинeни cъoтвeтнитe мaгиcтpaти и ĸoи ca тe. Kъдe e тyĸ cлeдcтвeнaтa тaйнa, пpи пoлoжeниe, чe зa вceĸи oбвинeн cъдия пpoĸypaтypaтa oпoвecтявa фaĸтa пyбличнo, пише \"Де факто\". А ето как изглежда и прессъобщението по повода: В пpeдния BCC  , бeз дa иcĸa изĸлючвaнe нa мoнитopитe, a пocлe тe ce ĸaчвaxa и нa caйтa нa cъвeтa. Πo вpeмe нa зaceдaниeтo пo тaзи тoчĸa пoняĸoгa дopи ce вoдexa и дeбaти - съвсем пyблични.", "date": "2018.06.05", "title": "И това - кой съдия го съдят, вече е тайна"}
{"url": "http://clubz.bg/68712-gotvachyt_na_putin_dobiva_zlato_v_sudan", "text": "Руският олигарх Евгений Пригожин, известен още като готвача на руския президент Владимир Путин, се е впуснал в ново начинание. Той ще усвоява нов суровинен пазар в Судан, пише изданието The Bell. Пригожин е подписал договор за добив на злато в африканската страна. За охраната на залежите ще отговаря бойците от Частната военна компания (ЧВК) на Вагнер. Предполага се, че 200 или 300 техни колеги са загинали през февруари в Сирия, след като са се опитали да нападнат подкрепяните от аериканците кюрдски сили. Още през ноември 2017 г. неизвестната компания „М инвест“ в присъствието на руския премиер Дмитрий Медведев и суданския президент Омар ал Башир подписали споразумение за получаване на концесия на няколко района за проучване и добив на злато в Судан. Специалисти от „М инвест“ и бойци от ЧВК на Вагнер вече работят в тази арабска държава. Дейността и на двете компании се свърва с Пригожин. Убитите в Сирия руснаци наети от готвача на Путин? Преговори с Омар ал Башил водил и руският президент Владимир Путин. Двамата държавни глави се срещнали в резиденцията „Бочаров ручей“ в Сочи. На преговорите присъствал и министърът на отбраната Сергей Шойгу. Срещата била обслужвана от кетъринговата компания  „Конкорд М“, също собственост на Пригожин. Суданският президент обсъдил създаването на руска военна база на брега на Червено море. Двамата лидери разговаряли и за закупуването на руско оръжие, по-специално на изтребители „Су-35“. Изследването на находищата в Судан се извършва от компанията Meroe Gold, който е дъщерна структура на „М инвест“. Засега се работи на пет участъка. С това се занимават 50 геолоди и други специалисти, споделя един от източниците на The Bell. И \"готвачът на Путин\" обвинен в намеса в изборите на САЩ В Судан се намират и над 100 бойци на ЧВК на Вагнер. Те са в ролята на военни инструктори и обучават местни правителствени военни подразделения. Добивът на злато в Източна Африка ще донесе доста добри печалби на готвача на Путин. През 2016 г. Судан е бил на трето място в таи сфера на континента. Годишно в арабската страна се добиват 100 тона от скъпоценния благороден метал. Всъщност слуховете за появата на „вагнеровци“ в Судан плъзнаха още в края на 2017 г. Тогава се заговори, че ЧВК на Вагнер търси „специалисти и преводачи, оставали от времето на СССР, за работа в Африка“. Същевременно Омар ал Башир е обявен за издирване за военни престъпления по време на конфликта в провинция Дарфур. Само през 2003 г. там загиват над 300 000 души. Повечето умират от болести и епидемии. В Кремъл обаче гледат на Башир като на достоен партньор, отбелязва The Bell. Разкритията за Евгений Пригожин направи през есента на 2016 г. руският Фонд за борба с корупцията (ФБК), оглавяван от известния опозиционер и блогър Алексей Навални. Според него личният готвач на Путин е бил осъждан два пъти по времето на СССР и е лежал общо 9 години в затвора. Компанията на Пригожин осигурява храната на Кремъл и на всички официални държавни мероприятия в Русия. Той отрича да е свързан с ЧВК на Вагнер. През 2016 г. обаче Министерството на финансите на САЩ му наложи санкции. Известно е, че готвачът на Путин постоянно сключва изгодни сделки с руската армия. Готвач номер 1 на Русия е собственик и на знаменитите петербургски \"фабрики за тролове\". Работещите за тях пишат срещу заплащане коментари в подкрепа на Путин на няколко езика във всички световни социални мрежи. И \"готвачът на Путин\" обвинен в намеса в изборите на САЩ", "date": "2018.06.05", "title": "Готвачът на Путин добива злато в Судан"}
{"url": "http://clubz.bg/68763-parlamentyt_glasuva_noviq_iztrebitel_i_mashinite_za_pehotata_do_kraq_na_yuni", "text": "Единствено депутатите от БСП и представителят на \"Воля\" в комисията по отбрана в парламента се въздържаха да приемат предложените от Министерството на отбраната инвестиционни проекти за превъоръжаване на армията. Става въпрос за проекта за купуване на нови изтребители за Военновъздуините сили и за купуването на нови машини за пехотата.  Представителите на ГЕРБ, \"Обединени патриоти\" и ДПС подкрепиха проектите за превъоръжаване. Този за купуване на поне 8 изтребителя като първи етап е на стойност 1,8 млрд- лв., а за планираните 150 машини за Сухопътните войски разходът е 1,46 млрд. лв. за 150 машити до 2029 г.  В заседанието на комисията участваха вицепремиерът и министър на отбраната Красимир Каракачанов, началникът на отбраната ген. Андрей Боцев, началниците на ВВС и на Сухопътни войски и още висши военни.  Очаква се и становището на комисията по бюджет и финанси в Народното събрание преди двата проекта за превъоръжаване да влязат в пленарната зала. Към момента изглежда, че и двата проекта ще бъдат приети, защото се ползват с подкрепа от ГЕРБ, ДПС и \"патриотите\", дори и ако допуснем, че \"Атака\" би имала различно становище.  Вицепремиерът Каракачанов пък изрази надежда, че до края на годината е възможно да бъдат сключени и договори за придобиването на нова техника. В проекта за изтребителите пише, че срокът за придобиване на нови изтребители е одо 72 месеца от влизането на договора за покупката им в сила.  От БСП попитаха какво ще стане след това със старите съветски МиГ-29, които сега са на въоръжение в армията ни. Въпросът, закономерно, бе игнориран.  Министър Каракачанов отрече в проекта за нов изтребител да има \"фаворити\", каквито съмнения се прокраднаха. В самия проект е разширен броят на държавите, които са потенциални доставчици на самолети и оборудване. В новия документ освен Швеция с \"Грипен\", САЩ  и Португалия с F-16, Италия с \"Юрофайтър\", са прибавени Франция с \"Рафал\", Израел с F-16 и нов \"Юрофайтър\" от Германия. Разиграни са и варианти за придобиване на нови самолети или за такива втора ръка. В хода на дискусията днес министър Каракачанов обясни, че Израел е включен в списъка с потенциални доставцичи, защото при тях се освобождават ескадрили F-16 (Израел има на въоръжение вече F-35 - б.р.), а и изискването в инвестиционния проект е самолетите за ВВС да са произведени в страна член на НАТО или ЕС. Какъвто е случаят с американските изтребители.   ", "date": "2018.06.05", "title": "Парламентът гласува новия изтребител и машините за пехотата до края на юни"}
{"url": "http://clubz.bg/68742-sem_predlaga_reklamata_na_hazart_da_e_sled_22_chasa", "text": "Рекламата на хазартни игри да бъде ограничена и да се излъчва след 22.00 часа. Около това мнение се обединиха повечето членове на СЕМ, които обсъдиха на заседание днес промените, внесени от Обединените патриоти в Закона за хазарта.  България днес: цял един народ търка талончета Предстои становището на медийния регулатор да бъде внесено и в Народното събрание:  Горанов: Никой не е фалирал от това, че е изтъркал две билетчета Освен становището по промените в Закона за хазарта, СЕМ прекрати днес и правомощията на Мария Стоянова като член на Съвета за електронни медии - единодушно с пет гласа \"за\". Тя е подала заявление да бъде освободена заради изтичането на мандата ѝ на 1 юни.  Валери Симеонов пред Клуб Z: Следва въвеждане на ДДС за хазарта Очаква се президентът Румен Радев да издаде указ за назначаване на нов член на СЕМ от президентската квота.  Трима от петчленния регулатор се избират от Народното събрание, а двама се назначават от президента за срок от 6 години.  Горанов: Никой не е фалирал от това, че е изтъркал две билетчета Валери Симеонов пред Клуб Z: Следва въвеждане на ДДС за хазарта", "date": "2018.06.05", "title": "СЕМ предлага рекламата на хазарт да е след 22 часа"}
{"url": "http://clubz.bg/68743-boil_banov_izvajdaneto_na_orkestrite_ot_radioto_shte_gi_unishtoji", "text": "Изваждането на музикалните състави от структурата на БНР ще ги унищожи, заяви в „Денят започва с култура“ по БНТ Боил Банов. Министърът на културата припомни основната дейност на тези оркестри – звукозапис, и подчерта изключителната важност на тази функция. Според Банов проблемът с ниските заплати на оркестрантите и хористите от Радиото трябва да се реши в самата медия. Музикантите на БНР свирят пред Макрон и Меркел за достойно заплащане      В понеделник, 4 юни, музикалните състави на БНР проведоха петия протест срещу недостойното си заплащане. Симфоничният оркестър на обществената медия излезе на площада пред Народния театър и изпълни „Ръченица“ от Петко Стайнов, втората „траурна“ част от Седма симфония на Бетовен и химна на България – защото именно техния запис на „Мила Родино“ използва държавата при всички официални прояви. Изпълнението им на живо предизвика дълги аплодисменти от събралата се публика пред театъра – жест не просто на учтивост, а на съпричастност с проблема на музикантите от Радиото. Борисов възмутен: Извинявайте, 4 оркестъра – не знаех, че това работи БНР Министърът на културата разкри, че за решаването на проблема е водил разговори и с генералния директор на БНР Александър Велев, и с диригентите на съставите. Но уточни, че бюджетът на медията не минава през министерството, за да може да коментира как се разходва – но уточни, че Радиото получава този бюджет, за да поддържа и своите оркестри. По думите на министъра, решението е директорът на БНР  : Средната заплата на музикантите в БНР е 660 лв., а минималната – 570 лв., която е близо до минималната за страната   и в пъти по-ниска от възнагражденията на колегите им в Софийската филхармония и Софийската опера. \n\t Борисов възмутен: Извинявайте, 4 оркестъра – не знаех, че това работи БНР", "date": "2018.06.05", "title": "Боил Банов: Изваждането на оркестрите от Радиото ще ги унищожи"}
{"url": "http://clubz.bg/68764-putin_avstriq_podkrepq_uvelichenite_dostavki_na_ruski_gaz_za_evropa", "text": "Плановете на Русия за увеличаване на доставките на газ за Европа, включително чрез проекта \"Северен поток-2\", се ползват с подкрепата на Австрия. \"Газпром\" и OMV договориха доставки на газ до 2040 година  Това заяви днес руският президент Владимир Путин след разговорите с австрийския президент Александер Ван дер Белен, предаде ТАСС. Путин е на официално посещение в Австрия. Той изрази увереност в добрите перспективи за развитието на икономическите връзки между Виена и Москва.  По негова оценка в момента двустранните отношения . Той даде като пример факта, че Русия е вторият по големина инвеститор в австрийската икономика след Германия. Русия е много важен пазар за Австрия, преките инвестиции в руската икономика достигат 10 милиарда евро, заяви Александер Ван дер Белен. Путин на път за Виена: Няма условия, при които да върнем Крим Австрийският президент отбеляза, че в отношенията между двете страни   за разширяване на икономическите връзки и подчерта сътрудничеството в енергийната сфера.  Путин посочи, че перспективи за развитие има не само в енергетиката, но и в машиностроенето, дървообработването, транспорта, логистиката. Той припомни, че двете страни имат план, включващ около 20 направления за взаимодействие. Австрия подкрепя \"Северен поток 2\" Същевременно руският лидер заяви, че Москва е преодоляла всички трудности, предизвикани от западните санкции, и добави, че тези санкции са вредни и за двете страни. Ван дер Белен повтори австрийската позиция, че в отношенията с Москва Виена ще действа в унисон с ЕС. С посещението си в Австрия в началото на четвъртия си президентски мандат Путин избра една от западните страни, които се стреми да поддържа диалог с Москва въпреки различията за руската намеса в конфликтите в Украйна и Сирия, отбелязва ДПА. За разлика от много европейски страни, дясното правителство на Австрия не изгони руски дипломати заради отравянето във Великобритания на двойния руски агент Сергей Скрипал и дъщеря му. По-късно днес Путин да разговаря и с австрийския федерален канцлер Себастиан Курц. Той е привърженик на поетапното вдигане на санкциите на ЕС срещу Москва, ако е налице прогрес в уреждането на украинския конфликт. А крайно дясната австрийска Партия на свободата, която е коалиционен партньор на Курц, е още по-явен привърженик на отмяна на санкциите, допълва ДПА. Путин на път за Виена: Няма условия, при които да върнем Крим Австрия подкрепя \"Северен поток 2\"", "date": "2018.06.05", "title": "Путин: Австрия подкрепя увеличените доставки на руски газ за Европа"}
{"url": "http://clubz.bg/68745-vitomir_saryivanov_e_noviqt_shef_na_sporta_v_bnt", "text": "Витомир Саръиванов е новият шеф на спортната редакция на БНТ. Новината беше потвърдена пред Клуб Z от източници от обществената медия. Саръиванов заменя освободения наскоро Методи Манченко - броени дни преди световното по футбол, което ще се предава от БНТ и започва на 14 юни. На прага на световното по футбол: БНТ освободи Методи Манченко Новият началник на спорта се завръща в телевизията, от която някога тръгна кариерата му. Той заемаше аналогична позиция в bTV. През пролетта коментираше и мачове от Шампионската лига. Последната му изява в bTV беше на финала \"Реал\" (Мадрид) - \"Ливърпул\". Витомир Саръиванов е бивш хокеист. Освен в БНТ и bTV, е работил също в Нова телевизия, TV7, в българския филиал на \"Евроспорт\"... Има опит като коментатор, водещ, тв продуцент и т.н.", "date": "2018.06.05", "title": "Витомир Саръиванов е новият шеф на спорта в БНТ"}
{"url": "http://clubz.bg/68752-gerb_i_patriotite_s_reshenie_za_restart_na_belene_v_5_tochki", "text": "Депутати от ГЕРБ и от \"Обединени патриоти\" са внесли своя версия на проекта за решение на Народното събрание, в което да се рестартира проекта АЕЦ \"Белене\". Това става след като миналата седмица опозицията от БСП пое инициативата и внесе проект за решение за отмяна на решението от 2012 г. на парламента, с което проектът бе прекратен. Докато текстът на БСП гласи просто искане за отмяна на старото парламентарно решение, то версията на ГЕРБ е в 5 точки. БСП \"рестартира\" АЕЦ \"Белене\" - поиска отмяна на решението за спиране Управляващите настояват Народното събрание да възложи на министъра на енергетиката да възобнови действията по търсене на възможности за изграждане на АЕЦ \"Белене\"  Депутатите са записали, че реализацията на проекта трябва да е без държавни гаранции, преференциални или гарантирани цени и каквито и да било други непазарни механизми за гаранция на инвестицията. Освен това активите на \"Белене\" трябва да се обособят в отделно дружество.  От ГЕРБ и \"Патриотите\" искат още министърът на енергетиката да организира и проведе преговорите с потенциални инвеститори във втората атомна централа. Процедурата по избор на инвеститор пък трябва да бъде разработена най-късно до края на октомври тази година, пише още в проекторешението. Друго задължение на министъра ще е в този период \"периодично да уведомява\" Народното събрание за хода на събитията по \"Белене\".  Последната точка от проекта на властта е \"препоръка\" към Министерския съвет да отмени решението си от 2012 г. за прекратяване на проекта. Именно това е и актът, който бе потвърден тогава от Народното събрание и с него се спря строежът на втората атомна. И предположението бе, че това е завинаги.  Е, малко повече от 6 години по-късно \"Белене\" е пред рестарт.  Четвърти кандидат-инвеститор за \"Белене\". Но е тайна Въпреки че решението се очаква да бъде дебатирано тази седмица в Народното събрание, вероятно оше в сряда, министърката на енергетиката Теменужка Петкова вече \"работи\" по темата с инвеститорите, става ясно от съобщение на министерството. То е за проведена днес среща на Петкова с президента на Китайската национална ядрена корпорация /CNNC/ Сие Дзядзие. Това е един от инвеститорите, заявили интерес към проекта \"Белене\". Според властта кандидат-инвеститорите засега са 4, но част от тях са тайна. Освен китайската компания, публично обявен кандидат е и \"Росатом\".  Петкова е информирала китайската страна за одобрения през май от Министерския съвет доклад на енергийния министър за възобновяване на действията за търсене на възможности за реализация на наличните активи по проекта АЕЦ \"Белене\". Разработването на доклада бе възложено с решение на Народното събрание.  Доклад на властта за \"Белене\": Да строим. Има 5 варианта (ДОКУМЕНТ) От Китайската национална ядрена корпорация отново е била заявена готовност за участие в провеждането на конкурсна процедура за избор на стратегически инвеститор. Г-н Сие е подчертал, че компанията е наясно с посочените от българска страна параметри за евентуална реализация на проекта - без предоставяне на държавни гаранции или сключване на дългосрочни договори за изкупуване на произведената електроенергия. Представителите на Китайската национална ядрена корпорация са подчертали, че очакват решение на Народното събрание на Република България във връзка с проекта \"Белене\", допълват от енергийното ведомство, цитирани от БТА. Утре сутрин от 8:30 часа пред Народното събрание \"Демократична България\" свиква национален протест срещу рестарта на АЕЦ \"Белене\".  Четвърти кандидат-инвеститор за \"Белене\". Но е тайна Доклад на властта за \"Белене\": Да строим. Има 5 варианта (ДОКУМЕНТ)", "date": "2018.06.05", "title": "ГЕРБ и \"патриотите\" с решение за рестарт на \"Белене\". В 5 точки"}
{"url": "http://clubz.bg/68740-vratarqt_na_livyrpul_poluchil_komocio_na_finala_zatova_sbyrkal", "text": "Вратарят на \"Ливърпул\" Лорис Кариус е получил комоцио по време на финала на Шампионската лига срещу \"Реал\" (Мадрид), което е \"възможно\" да е причинило двете груби грешки, при които испанският тим вкара първия и третия гол, информира Би Би Си. Германски вратар поднесе 13-ата на \"Реал\" (Мадрид) (СНИМКИ) Това е заключението на американски лекари. Германецът се е подложил на изследвания в клиника в Бостън. Точната диагноза на Кариус е \"визуално-пространствена дисфункция\". Всичко започна в 48-ата минута, когато стражът получи удар в главата от Серхио Рамос в ситуация пред вратата на \"червените\". Той претендираше за нарушение. В 51-ата Кариус прати топката в краката на Карим Бензема, който откри резултата. В 83-тата кълбото мина през ръцете на вратаря след далечен удар на Гарет Бейл. Под медицинското заключение са се подписали д-р Рос Зафонте и д-р Ленор Хърджет. Те направиха и официално изявление, тъй като получавали много обаждания за състоянието на Кариус, откакто стана ясно, че той е заминал за САЩ на почивка, но и за изследвания и евентуално лечение. Кариус ще бъде изписан от болница, а Зафонте и Хърджет са оптимисти, че ще се възстанови напълно. Германецът премина в \"Ливърпул\" от \"Майнц\" за близо 5 милиона паунда през 2016 г. Той получи смъртни заплахи след финала. ", "date": "2018.06.05", "title": "Вратарят на \"Ливърпул\" получил комоцио на финала. Затова сбъркал"}
{"url": "http://clubz.bg/68741-razkriha_atentat_sreshtu_netanqhu_ot_siriq", "text": "Израелската служба за сигурност Шин Бет обяви, че е разкрила заговор за атентат срещу министър-председателя Бенямин Нетаняху, предадоха Асошиейтед прес и ТАСС. Силите за сигурност са неутрализирали терористична клетка в Източен Йерусалим, планирала атентати. Сред набелязаните мишени са били Нетаняху и кметът на Йерусалим Нир Баркат. Според Шин Бет заговорът е бил направляван от територията на Сирия. Сред арестуваните е имало жител на палестинския бежански лагер \"Шуафат\" в Източен Йерусалим на име Махмад Рашде. Той също така е планирал нападение срещу американското консулство в Йерусалим и канадска делегация, участваща в обучаването на палестинските сили за сигурност на Западния бряг. Планът е предвиждал промъкването на терорист от Йордания. Баркат каза, че е бил информиран за разследването и не е променил обичайните си ангажименти. А Нетаняху в момента е на обиколка в Европа. Снощи той бе в Берлин където призова Германия да възприеме по-твърда линия спрямо Иран, който според него иска \"да унищожи\" 6-те милиона евреи в Израел, предаде Ройтерс.  Асошиейтед прес обръща внимание, че акаунтът на Хаменей в Туитър се поддържа от неговия екип и не е известно дали той сам диктува какво да се пусне в социалната мрежа. Самият цитат е отпреди няколко години.  Тереза Мей също заклейми туита на иранския лидер и обеща да засили натиска срещу Техеран за намаляване на военното му влияние в региона.  Според Нетаняху, цитиран от ДПА, Техеран се възползва от облекчаването на санкциите, за да финансира конфликти (в региона), и иска да засили и да разположи шиитски милиции, които контролира, за да обърне вярата на мюсюлманите от сунитския клон на исляма. Канцлерката се съгласи, че действията на Иран в Близкия изток са основание за безпокойство, особено за сигурността на Израел, която тя нарече \"приоритет за Германия\". Но според нея диалогът и ядреното споразумение, от което САЩ се оттеглиха, са най-добрият начин да се попречи на Иран да има ядрено оръжие и да бъдат обуздани регионалните му амбиции.  Нетаняху се съгласи, че \"ние имаме някои различия, както виждате, но те не са по самите цели, а по-скоро по методите\" за постигането им. Действията на Иран в целия Близък изток могат да предизвикат нова бежанска вълна към Европа, каза още Нетаняху. Той е на 4-дневна европейска обиколка в ключови европейски страни в опит да ги убеди да последват примера на администрацията на Доналд Тръмп в САЩ и да анулират ядреното споразумение с Иран, а също така да кажат \"стоп\" на иранската \"агресия\" в Сирия. След Германия израелският премиер ще посети Франция и Великобритания, които също са подписали споразумението наред още с Русия и Китай.", "date": "2018.06.05", "title": "Разкриха атентат срещу Нетаняху от Сирия"}
{"url": "http://clubz.bg/68750-vyprosi_i_otgovori_okolo_zabavqneto_na_bronzovata_kyshta", "text": "Авторът на Бронзовата къща Пламен Деяноф започна в понеделник, 4 юни, изнасянето на модулите за инсталацията от площадката, където бяха струпани един месец по-рано. По думите на художника, фундаментът ще се сглобява на друго място и след това обратно ще бъде доставен там, където отдавна вече трябваше да се издига. Около проекта и забавянето му възникнаха много въпроси, чиито отговори „Площад Славейков“ поиска от Столична община. Отговори ни зам.-кметът по културата Тодор Чобанов. На въпрос каква е причината за забавянето на поставянето на Бронзовата къща от февруари до май, д-р Чобанов заяви, че в хода на изграждането са били открити проблеми в подземните нива, останали от взривения мавзолей на Георги Димитров. А за спирането на работата от началото на май до 4 юни, когато художникът започна да изнася модулите, Тодор Чобанов препоръча да попитаме за причините Деяноф: По преценка на Пламен Деяноф – твърди д-р Чобанов – не е било обявено по време на събитието на 3 май с участието на австрийския президент Александър ван дер Белен и кмета Йорданка Фандъкова, че представената конструкция на произведението е само демонстрация, а не начало на изграждането на същинското произведение. На въпрос на „Площад Славейков“ какво представлява тестът и какви са били резултатите от него, отново ни бе препоръчано да попитаме автора. Според зам.-кмета пукнатините в подземните помещения са създали опасност за стабилността на Бронзовата къща, но не и за пешеходците в зоната, нито за официалните гости на 3 май, между които австрийският президент и кметът на София. По уверенията на д-р Чобанов, инсталацията има проект, одобрен от Общината. Тодор Чобанов казва, че решението голяма част от модулите да бъдат доставени на площад \"Александър Батенберг\" и впоследствие изнасяни  за сглобяване на друго място е по преценка на автора.", "date": "2018.06.05", "title": "Въпроси и отговори около забавянето на Бронзовата къща"}
{"url": "http://clubz.bg/68732-nqma_pobeda_nad_makron_ima_edno_napred_i_dve_nazad", "text": "Превозвачи и български евродепутати призоваха днес да се приберат фанфрите и да не се спекулира с изявленията за \"победа над Макрон\". Подобни твърдения се чуха след вчерашното гласуване на транспортната комисия към Европейския парламент (ЕП), която не подкрепи част от промените в т.нар. Пакет за мобилност, инициативата за който дойде от Франция. Те срещнаха недоволството на българските превозвачи, които се опасяват, че изискванията за по-добра и повече почивка на шофьора и по-добро заплащане ще изместят източноевропейските фирми от европейския пазар. Пробив - отпаднаха текстове, срещу които протестираха превозвачите ни Заместник-председателят на Националното сдружение на българските превозвачи Красимир Лалов определи гласуваните вчера от комисията на ЕП текстове \"като път към ада - постлан с добри намерения\". Според него това е най-страшният удар, по-страшен от предишния. \"...Казва се, че ние сме победили в една битка, но все още не сме спечелили войната. Това за жалост не е точно така, не ми е ясно пиар ли е, или е неразбиране на проблема. Това, което се е случило, не може да се каже, че въобще е победа в каквото и да е\", допълни той. По думите му Германия има примерни паркинги, които отговарят, но те като площ и капацитет не могат да поемат дори и трафика на германските камиони, камо ли на останалите. Да не бързаме да се радваме, в никакъв случай не мисля, че това е победа, потвърди и Димитър Димитров, изпълнителен директор на Камарата на автомобилните превозвачи в България (КАПБ). БСП дела и документи: когато ЕС обсъжда пакета за превозвачите, България мълчи Той уточни, че желанието е било, докато не бъдат изградени тези паркинги в конкретна държава членка на всеки 100 км, както е посочил европейският комисар за транспорта Виолета Булц, да не може държавата членка да прилага това изискване. Димитров поясни, че има напредък относно най-голямото притеснение на превозвачите - изискването на всеки три седмици шофьорите да се прибират вкъщи. \"Но се появява една нова точка, която гласи, че третата седмица трябва да има едно товарене и разтоварване в територията на страната по регистрация. Това за нас е много по-лошо, отколкото прибирането на водача у дома. Прибирането на водача може да стане с автобус, с лека кола, дори с камиона, който е празен или с някакъв товар. В случая какво казват – водачът може да не се прибира, тоест оставяме го в Европа, но превозното средство трябва да го приберем с товар до страната на регистрация и трябва да излезе с товар\", коментира той. Превозвачи на протест заради... гарантирана почивка и повече пари Получава се така, че дори не може превозното средство да се прибере празно. \"Става така, че на база нашият внос и износ може да се окаже, че един камион ще чака с месеци, докато намери товар за България и от България, или ще извършва превозите на себестойност само и само да отговори на това изискване\", каза още Димитър Димитров. Имаме успех на ниво комисия в Европарламента, но крайният резултат едва ли ще стане ясен и по време на австрийското председателство, заяви транспортният министър Ивайло Московски. Евродепутатите Петър Курумбашев и Ангел Джамбазки призоваха да не се бърза с радостните възгласи. (Каботажен превоз има в случаите, когато превозвач от една държава може да извършва превози в друга страна от ЕС - изискването е да има лиценз. Бел.р.) Той обясни, че е било гласувано седмичната и намалената седмична почивка да се ползват в хотел или на друго място, осигурено от работодателя. Компенсацията за намалената седмична почивка ще се ползва преди изтичането на третата седмица. Той потвърди, че е бил гласуван този \"много неприятен текст\" - че на всеки три седмици трябва да има поне едно разтоварване и натоварване в държавата членка на регистрация. \"Което означава, че ако с горния текст почти сме избегнали връщането на шофьора, то с този казваме, че камионът трябва да се връща. Изискването за връщане на камиона е още по-странно. Ако шофьорът може да е носталгичен към своето семейство, то на камиона защо му е мъчно и защо той трябва да се върне?“, запита социалистът. Всички се наредиха зад превозвачите \"По отношение на каботажа – гласувано беше той да бъде разрешен в рамките на 7 дни, но пък дефиницията е, че е разрешен в рамките на 7 дни от последното разтоварване в приемащата държава членка в хода на входящ международен превоз, при условие че престоят в тази държава членка не надвишава 48 часа след влизането им на територията на тази държава членка. Т.е. той не може да стигне до Германия и да извършва там каботаж седем дни, а може да го извършва само на път за вкъщи, и то в рамките на 7 дни. Посланието на западните държави към нас беше: \"Каботажът остава за нас, а либерализираме международния транспорт\", поясни Петър Курумбашев. Според него така големите държави членки ни казват: \"Вие няма да се занимавате с каботаж или ще се занимавате при много ограничени условия. А стратегическият пробив беше по отношение на това Директивата да не се прилага по отношение на международния транспорт и възможността шофьорът да се връща не само у дома, но и на място, посочено или избрано от него.\" \"Рано е да се бие тъпан. И друг път съм бил свидетел на подобни въздухарски изпълнения, но мачът приключва с последния съдийски сигнал. В момента сме към края на второто полувреме по отношение на парламента\", смята той. Евродепутатът призова да се изчака, за да се види гласуването в пленарната зала. След това Европейският парламент ще излъчи своята позиция и се отива на преговори с Европейския съвет и с Европейската комисия, където - независимо от гласуването в ЕП, може да се стигне и до различна позиция. В т.нар. триалог се постига компромис между тези три институции. Вчерашното гласуване е добра новина за родния транспортен бизнес, но Западна Европа не се е отказала да прокара идеите си, каза Ангел Джамбазки. Преждевременните празненства са излишни, добави той. БСП дела и документи: когато ЕС обсъжда пакета за превозвачите, България мълчи Превозвачи на протест заради... гарантирана почивка и повече пари Всички се наредиха зад превозвачите", "date": "2018.06.05", "title": "Няма \"победа над Макрон\" - има едно напред и две назад"}
{"url": "http://clubz.bg/68731-skandalyt_s_amerikanskiq_poslanik_v_berlin", "text": "Германия е възмутена. От едно интервю на новия американски посланик в Берлин Ричард Гренел. Броени часове след публикуването му прозвучаха първите призиви за отзоваването на дипломата. Във въпросното интервю, дадено за десния американски портал \"Брайтбарт\", човекът на Тръмп се обявява за подкрепа на консервативните сили в Европа, които се борят срещу естаблишмънта. Пасажите, в които Гренел говори за мълчаливото мнозинство, благополучието на обикновения работещ човек и високомерието на политическия елит и в които той остро критикува сегашната бежанска политика в Европа, спокойно биха могли да бъдат повторени от него на някоя от сбирките на десноконсервативната \"Алтернатива за Германия\". С тях той би си спечелил много аплодисменти. Това не е първата груба намеса на Ричард Гренел във вътрешните дела на Германия. Още с пристигането си в Берлин посланикът призова германските фирми да спрат да правят бизнес с Иран. Поводът за това, разбира се, бяха споровете около съдбата на ядрената сделка. Досега беше нечувано чужд посланик да се меси така грубо във вътрешната политика на страната домакин. Та нали задачите на посланика са да разяснява възгледите на страната си, да гради мостове и да потушава конфликти! Всеки, който сега се възмущава и учудва на това, че Гренел дефинира своята роля по друг начин, очевидно още не е разбрал, че с този американски президент всичко вече е различно. Включително и досегашните правила в дипломацията. Доналд Тръмп е предприемач, идващ от шоу бизнеса, където са и най-големите му успехи. За него политиката не е \"изкуство на възможното\", както я беше дефинирал Ото фон Бисмарк. За Тръмп, както и за всички останали популисти най-важен е ефектът. В този смисъл: когато Гренел говори от Германия за серийна миграция и същевременно хвали австрийския хардлайнер Себастиан Курц, той отлично знае какво върши - американецът иска да окуражи онези сили в Европа, които (както и самия Тръмп) атакуват установения ред. Той адресира интервюто си към десните националистически лидери - като държавните ръководители на Унгария и Полша. Гренел се обръща към онези, които се противопоставят на Европа в днешния ѝ вид. Американският посланик използва страховете на хората много умело - подобно на началника си в Белия дом. Дипломатът използва и слабостите на системата, преследвайки следната цел: налагане на нов ред на Стария континент. Той трябва да отслаби ЕС, от което пък трябва да спечели най-вече Америка. Острите реакции, прекомерната възбуда и призивите за отзоваване не помагат в борбата срещу тази стратегия, целяща да отслаби ЕС. В една надпревара, изразяваща се в това кой кого ще надвика, винаги ще печели Тръмп. На Германия и нейните европейски партньори не им остава нищо друго, освен да приемат, че не могат да разчитат на Доналд Тръмп. Те трябва да приемат и това: американският президент не само заплашва Европа с търговска война, но и използва един от своите топ дипломати, за да ускори разцеплението в Общността. Има само един адекватен отговор на тази нова форма на трансатлантически отношения: ясен договор за бъдещето на Европа, в който да има място не само за големите, но и за малките страни. Колкото и горчива да е истината: от съюзник в момента САЩ са се превърнали в опасност, която подклажда разделението. След интервюто на посланик Ричард Гренел вече няма никакво съмнение в това. ", "date": "2018.06.05", "title": "Скандалът с американския посланик в Берлин"}
{"url": "http://clubz.bg/68749-v_norvegiq_sistemata_otnema_decata_v_bylgariq_napravo_gi_ubiva", "text": "Няма да се възмущавам на казуса в Норвегия. Децата, социалните служби, семействата, кой какви ценности и закони има и т.н. Защото нямам време. Но даже и да имах време, пак нямаше да се занимавам с Норвегия. Ако имах време: Щях да се занимавам с палатковия лагер до парламента. Родителите на деца с увреждания са го издигнали. Защото им е омръзнало толкова години българските политици да не им осигуряват елементарни условия на живот. Знаете ли какво е да гледаш така детето си? И да те е страх да умреш, за да не го оставиш само… Щях да се занимавам със зам.-председателя на парламента. Който не допусна тези родители в сградата. Защото носели тениски с надпис: \"Системата ни убива\". Смущавали го. Смущавали били и работата на другите депутати. Явно е важна работа. И нежна. Че едни тениски може да я смутят. Щях да се занимавам с този зам.-председател, че даже не се извини. Щях да му искам оставката. Защото е срам за политическия живот. Щях да се занимавам с Фонда за лечение на деца. И защо майки продължават да плачат по медиите. С разкъсани души, незнаещи как да помогнат на децата си. И молят за помощ, направо просят, само и само да съберат няколко хиляди лева. Докато чиновници във Фонда се чудят как да усложнят процедурите. Щях да се занимавам с управляващите Фонда. И с политиците, които са ги назначили. И дали всички те спят спокойно. След като са си купили служебни автомобили, направили са си хубави офиси. А след това отказват лечение на дете. Щях да се занимавам с тези политици. Щях да им искам оставките. Защото са срам за политическия живот. Щях да се занимавам със Здравната каса. И здравните министри. И политиците, които приемат здравните закони. Защото кошмарът пред всеки лекарски кабинет продължава. Защото лекарите са докарани до невъзможност да работят нормално. Защото продължава да има липси на лекарства. Щях да се занимавам с Бърза помощ. И защо година след година положението не се променя. И защо няма линейки, защо няма достатъчно оборудване, защо лекарите не искат да работят там, защо не се децентрализира поне гаража. Защо един и същи директор стои при положение, че толкова години няма реформа, а хората са недоволни. Щях да се занимавам с всички тези администратори в здравната система. Щях да им искам оставките. Защото са срам за политическия живот. Щях да се занимавам с циганските каруци по улиците на градовете, с некачествените ремонти, с фалиращо БДЖ и неговата централа в огромна сграда исторически паметник, с драмите при кандидатстване в детските градини, с отношението на социалните служби към старите хора, с угодническото поведение на политиците пред чужденците, с кражбите, обществените поръчки, раздутата администрация, преименуване на местности… И с още толкова много теми… Да, с тези казуси щях да се занимавам, ако имах време. Или подобни. Пълно е с тях. Тук. Сега. Около нас. Не с Норвегия, Западни Балкани, Източен Тимор, Северен полюс или Южен вятър. С наши си тежки проблеми. Чието решаване може конкретно да ни подобри живота. Но това съм аз. И нямам особено много време. Спокоен ден!  ", "date": "2018.06.05", "title": "В Норвегия системата отнема децата. В България направо ги убива"}
{"url": "http://clubz.bg/68739-kpkonpi_nabyrzo_otraboti_i_priklyuchi_peevski", "text": "Новосъздаденият мегаорган за борба с корупцията и конфликта на интереси, на който управляващите възлагаха много надежди да пребори тези две явления, определяни като „бич за обществото“ – КПКОНПИ, за три месеца е успяла да „отработи“ и „приключи“ сигнал за депутата и медиен издател Делян Пеевски. Сигналът е подаден в края на януари, в първия работен ден на Комисията за противодействие на корупцията и за отнемане на незаконно придобитото имущество – 23 януари. Подател е гражданското сдружение БОЕЦ, което нашумя с разкритията си за това, че държавата не успява да събере ДДС за милиарди левове и е „относно съмнения за извършени престъпления - незаконно придобито имущество и активи, неизпълнение на служебни задължения, корупция и зависимост от народния представител Делян Славчев Пеевски“  . Радев: Стига председателство и Балкани. Какво правим с корупцията? Този сигнал беше потънал в забвение. До днес. Когато насред международна конференция, посветена на борбата с корупцията, която се провежда в столицата под патронажа на президента Румен Радев, председателят на БОЕЦ Георги Георгиев не го постави ребром на председателя на КПКОНПИ Пламен Георгиев. Пламен Георгиев бе панелист в конференцията и докато обясняваше етимологията на думата „корупция“, лидерът на БОЕЦ го прекъсна с въпроса какво стана със сигнала срещу Пеевски. А председателят на „Антикорупция“ посочи лаконично: С това и темата бе счетена за приключена и Пламен Георгиев продължи лекцията си, а Георги Георгиев напусна демонстративно залата. Но се оказа, че към казуса има и медиен интерес и председателят на КПКОНПИ го задоволи, макар и наполовина, по време на почивката между панелите. Междувременно напусналият лидер на гражданското сдружение се бе върнал, за да попита извън камерите и фотоапаратите какво е движението по сигнала. Така се разви диалогът между двамата Георгиеви извън официалната част на конференцията. По закон, за да се запази подателят на сигнала от евентуално преследване от страна на лицето, срещу което подава информация, с него не се търси обратна връзка, а движението на преписките не се публикува на сайта на КПКОНПИ. Такива се публикуват само по линия на проверките за конфликт на интереси. Как е приключила проверката по сигнала на БОЕЦ Пламен Георгиев отказа да разкаже. Очаква се въпросната пресконференция. Два месеца не стигат да се провери Делян Пеевски за конфликт на интереси Любопитното е обаче, че КПКОНПИ е приключила тази проверка за едва три месеца. Предполага се, че тя изисква много събиране на информация, отколкото другата проверка, която комисията прави на депутата от ДПС – за конфликт на интереси. Както е известно, след като Пеевски внесе изменения в Закона за задължителното депозиране на печатни и други произведения с мотива изсветляване на собствеността и финансирането на медиите и разпространението, в КПКОНПИ бе препратен сигнал, че е в конфликт на интереси като издател на вестници. КПКОНПИ трябваше да приключи с тази проверка на 23 май, но, оказа се, експертите на комисията са поискали още един месец отсрочка заради сложността на казуса. Излиза, че е много трудно да се установи дали един депутат - медиен издател, е в конфликт на интереси, като пише медийни закони и в същото време лесно да се установи, че не е извършил сериозните престъпления, в които от БОЕЦ го обвиняват. По този повод Пламен Георгиев коментира: Два месеца не стигат да се провери Делян Пеевски за конфликт на интереси", "date": "2018.06.05", "title": "КПКОНПИ набързо \"отработи\" и \"приключи\" Пеевски"}
{"url": "http://clubz.bg/68737-edna_chetvyrt_ot_porychkite_za_novata_tesla_otmeneni", "text": "Компанията Tesla е върнала депозитите за 23% от предварителните поръчки на Model 3, съобщи Engadget. Хората на Мъск изпитват производствени затруднения на новия електромобил, което е накарало близо четвърт от купувачите да се откажат от поръчките, твърдят анализаторите от Second Measurе. Tesla отново с рекордна загуба - $709 милиона От компанията твърдят, че това не са точни данни, но отказват да представят свои. През август 2017 г Мъск призна, че са отменени 12% от поръчките. Model 3 бе представен още през 2016 г., и тогава всеки можеше да направи предварителна поръчка за скромния депозит от 1000 долара. Но пускането им на пазара бе отлагано многократно и инвеститорското доверие в Мъск продължава да пада, въпреки популярността му.", "date": "2018.06.05", "title": "Една четвърт от поръчките за новата Tesla - отменени"}
{"url": "http://clubz.bg/68728-sled_shvejcariq_i_holandiq_arestuva_aktivi_na_gazprom", "text": "Държавната украинска компания \"Нафтогаз\" съобщи за арест на активи на \"Газпром\" в Холандия по искане на украинската страна. \"Нафтогаз\" подаде искането пред холандски съд през миналата седмица за активи на дъщерна фирма на руската държавна компания. Украйна раздава $46 милиона за премии за победата над \"Газпром\" Целта на съдебните процедури е \"Нафтогаз\" да получи дължимите от руския монополист $2.6 млрд. след решението на Стокхолмския арбитраж, постановено през февруари т.г. Холандският съд удовлетвори исковете на \"Нафтогаз\", но шест от седемте дъщерни компании на \"Газпром\", регистрирани в Холандия, отказват да сътрудничат със съдебните изпълнители. Но това няма да повлияе на ареста на активите, се казва в съобщение на пресслужбата на \"Нафтогаз\".  \"Газпром\" спира газа за Украйна Украинската компания смята да използва \"всички законни средства и инструменти\", за да бъде изпълнено решението на арбитража и да получи присъдената сума. \"За съжаление \"Газпром\" действа недобросъвестно, не изпълнява решението на арбитража, както и заповедите на европейски съдилища\", коментира съдебното решение шефът на управителния съвет на \"Нафтогаз\" Андрей Коболев. Процесът на принудително вземане на 2.6 млрд. долара от \"Газпром\" доби практически измерения, заяви на 30 май президентът на Украйна Петро Порошенко. Регистрираната в кантона Цуг в Швейцария, известен като данъчен рай, компания Nord Stream 2 AG (оператор на проекта \"Северный поток - 2\", 100% принадлежи на \"Газпром\") съобщи, че вече е получила постановление за замразяване на активи по дълга на \"Газпром\" към \"Нафтогаз\". Замразени бяха и акциите на руската компания в Nord Stream AG, оператор на \"Северен поток\". \"Газпром\" омекна за украинския транзит Съдебната разпра между \"Газпром\" и \"Нафтогаз\" по договорите за транзит и доставка на газ на Украйна започна през 2014 г. Съгласно двете решения на арбитража руската страна трябва да заплати на украинската $2.6 млрд. Решението беше прието на 28 февруари и влезе в сила същия ден. \"Газпром\" не се съгласи с него, отказа да плати глобата и обжалва в шведски съд. В началото на март \"Газпром\" внесе искане за разтрогване на договорите с Украйна за доставки и транзит пред арбитража в Стокхолм. Това означава, че Трансбалканският газопровод, който пренася газ до Румъния и България, а България го транзитира за Турция и Гърция, ще спре. Газ има. Пари нЕма. Няма и тромпети за Борисов \"Газпром\" съкращава стотици трейдъри и закрива офиси в чужбина \"Газпром\" спира газа за Украйна \"Газпром\" омекна за украинския транзит Газ има. Пари нЕма. Няма и тромпети за Борисов \"Газпром\" съкращава стотици трейдъри и закрива офиси в чужбина", "date": "2018.06.05", "title": "След Швейцария и Холандия арестува активи на \"Газпром\""}
{"url": "http://clubz.bg/68726-simeonov_otvryshta_na_udara_angelkova_podgotvqla_prodajba_na_20_dka_plaj", "text": "Отговорът на вицепремиера Валери Симеонов към министърката на туризма Николина Ангелкова не закъсня, след като тя оспори версията, че дискотеки в Слънчев бряг са незаконни и трябва да бъдат премахнати.  Ангелкова пак срещу Симеонов: Заведенията в Слънчев бряг са законни Малко след участието на Ангелкова в сутрешния блок на Нова тв Симеонов извади нов коз с неофициална информация и я публикува в профила си във фейсбук. Според данните, изнесени от вицепремиера, министърката на туризма е поискала писмено от регионалното министерство 20 дка плаж - изключителна държавна собственост - да  бъдат прекатегоризирани като частна държавна собственост. По думите му става дума за пясъчни терени около хотели на председателката на Съюза на собствениците в Слънчев бляг Елена Иванова и за асфалтирания път до хотел \"Оазис\" на плажа в курорта. Това е скандалният хотел, построен почти в морето, който нашумя неотдавна.  Палатка не може, а хотел върху пясъка може!   От пресцентъра на Министерството на туризма коментираха, че ведомството няма право да продава плажовете, а само да ги управлява, като ги отдава под наем или на концесия. Ведомството е оправомощено да изиска изменение на кадастралните карти на плажовете. Това казват още от министерството.  Палатка не може, а хотел върху пясъка може!", "date": "2018.06.05", "title": "Симеонов отвръща на удара: Ангелкова подготвяла продажба на 20 дка плаж"}
{"url": "http://clubz.bg/68746-koq_e_kravata_penka", "text": "Какво се случва с кравата Пенка? От седмици този ключов въпрос занимава медиите в България, бюрократите в Брюксел и кореспондентите на чуждите медии от цял свят. Българската крава, разходила се за 2 седмици до Сърбия, и после пусната обратно в България с предупреждението, че ще бъде умъртвена, се превърна в символ на бездушната и безмозъчна европейска администрация. Историята е кратка - кравата Пенка била изпусната от своя стопанин Иван Харалампиев, жител на село Копиловци, и излязла от границите на Европейския съюз в Сърбия. След две седмици притесненият стопанин получил блага вест - Пенка била открита в село от другата страна на границата, и отишъл да си я вземе. При връщането му в България обаче му поискали стандартни документи - доказателство, че животното е напълно здраво. Той, естествено, нямал такива.  Животното сега е под възбрана, взимат й се проби и се правят изследвания от компетентните органи. Харалампиев се възмути, че са й взимали кръв в негово отсъствие, съмнявайки се във възможна манипулация на пробите. Въпреки твърденията на стопанина, че Пенка била с теленце и бюрокрацията би погубила два живота, се оказа, че кравата не е бременна. Според законите на ЕС тя трябва да бъде умъртвена. Случаят бе бързо подхванат от британските консерватори и подкрепящи \"Брекзит\" като пореден пример за закостенялостта на Брюксел. Консервативният евродепутат Джон Флак писа на българския премиер Бойко Борисов и председателя на Европейския парламент Антонио Таяни в защита на Пенка. Журналистът от британския в. \"Телеграф\" Джеймс Ротуел, списващ \"Брекзит Бюлетина\" с подчертан уклон в подкрепа на напускането на Великобритания, пък организира  , която събра над 12 000 подписа. Карантина в Бозвелийско, над 500 животни ваксинирани срещу антракс Какво ще стане с Пенка не е сигурно, но едно е ясно - законите на ЕС, които забраняват да не се допуска добитък отвън без нужните документи, са с цел да се предпазят всички други крави, животни и хора в страната от заразни болести, с каквито българските крави и преди са имали сблъсък. Болести, с които Пенка е напълно възможно да се е заразила за 14 дни извън България. ", "date": "2018.06.05", "title": "Коя е кравата Пенка"}
{"url": "http://clubz.bg/68735-intel_gotvi_procesor_s_28_qdra", "text": "8 ядра? Процесорът ви е само с 8 ядра? За доста над 2000 долара от Intel скоро ще предложат достоен ъпгрейд за 2018-та - процесор с 28 ядра. Американската компания видно иска да изпревари конкуренцията в лицето на AMD и Qualcomm с не една или две обиколки на пистата. Миналата година първите представиха своя \"Threadripper\" с 16 физически и 32 виртуални ядра, но Intel веднага ги надскочи с 18-ядрения i9-7980XE. В края на тази година, съобщи компютърният директор на компанията Грегъри Брайънт, ще излезе и чип с абсурдните 28 ядра, всяко на честота 5 GHz. Колко ще струва не е ясно, но досегашният шампион i9 с 10 ядра по-малко е 2000 долара, така че може да предположим - поне толкова, вероятно повече. Intel планира и нова серия нискоенергийни процесори от 8-мо поколение с прякора Whiskey Lane - базирани на тяхната 14-нанометрова технология, те ще са оптимални за леки лаптопи, в които няма много място за охлаждане и батерии. А вероятно и за таблети, с което атакуват Qualcomm, засега топ производител на чиповете за мобилни устройства.  Дали надпреварата ще остане само на брой ядра, едно е сигурно - от това потребителите само печелим.", "date": "2018.06.05", "title": "Intel готви процесор с... 28 ядра"}
{"url": "http://clubz.bg/68733-pyrvi_indeks_na_bolnicite_v_bylgariq_kardiologiq_nevrologiq_onkologiq", "text": "Нов „индекс на болниците“, съвместна разработка на „Галъп интернешънъл“ и специализирания здравен сайт  Кабинетът вдигна броя на болничните легла в здравната карта Индексът се състои от две основни части. Първата показва обективните данни за броя лечебни заведения, които действат в областта на неврологията, онкологията и кардиологията ( ), както и на обема дейност, което всяко едно от тях е извършило през изминалата 2017 г. Освен количествени, в тази част са въведени и качествени показатели за всяка от трите медицински области. Данните в тази част на индекса са от НЗОК. Втората част представя субективната нагласа на пациентите, които са претърпели лечение в болница през изминалите пет години. Тя е осъществена чрез сондаж на социологическата агенция „Галъп интернешънъл“. Сондажът няма претенциата за максимална представителност, а е най-вече добавка към обективните данни. Това са първите стъпки в осъществяването на подобен индекс у нас. През следващите месеци предстои индексът да бъде усъвършенстван с увеличаване, както на броя медицински области, така и на качествените показатели за всяка една от тях. Резултатите ще бъдат представяни ежегодно и ще бъдат постоянно достъпни за обществеността, обясняват от Галъп интернешънъл и clinica.bg. Ето и данните за 2017 г.: Общо 40 са били българските болници и диспансери, в които са се лекували пациентите през 2017 г. През 2017 г. пациентите на химиотерапия са били . В същото време броят на диспансерните прегледи, които са извършени на хора с онкологични заболявания в страната, са били  , въпреки че всеки пациент трябва да бъде проследяван. Диспансерни прегледи са правени в 30 от 40-те лечебни заведения по онкология, като в 12 от тях за цяла година са направени по-малко от сто. Клиниките, които извършват активно лечение на пациенти с онкологични заболявания, са длъжни, ако не предоставят сами дадена услуга, да сключат договор за осъществяването ѝ с друго лечебно заведение Още по-голям е проблемът, когато става дума за осигуряването на палиативни грижи на пациентите. Такива почти не се предоставят. 21 онкологични центъра е провеждано лъчелечение. През миналата година през тях са минали 15 601 души, което кореспондира с нуждата от подобно лечение и показва, че то вече не е проблем за страната ни Над 130 са лечебните заведения, в които се настаняват хора с исхемични инсулти. През миналата година в тях са били приети  . Броят е устойчив за последните години. Общо 428 са били тромболизите през миналата година. Това означава, че  . В същото време в страните от ЕС тази цифра е над 3.5, като в някои достига и над 12%. Причините за това са различни. Сред тях са както късното достигане на пациентите до лечебните заведения – след третия час от началото на инсулта, така и липсата на организация за провеждане на тромболизи във всяка болница. Положителна тенденция обаче е, че броят на тромболизите в страната се увеличава. През 2017 г. той е по-голям с 98 в сравнение с предходната. През 2016 г. хората, които са получили тази терапия са били 330, а през 2015 г. – 308. Тромбектомиите са друга модерна възможност за лечение на инсултите у нас. Тя се прилага при пациенти, при които тромболизата не може да помогне, защото съсирекът, който спира притока на кръв в мозъка е много голям Общо в 59 болници в страната е имало инвазивна кардиология през 2017 г. Гъстотата им безспорно е най-голяма в столицата, където има 13 инвазивни лаборатории.  които са били направени през миналата година. Броят на диагностичните е бил 39 231, а на лечебните – 34 373. Отделно от тях са били поставени 4324 пейсмейкъра. При инвазивната кардиология са подбрани 6 основни клинични пътеки (КП), по които се извършва диагностика и лечение на сърдечно-съдовите заболявания (ССЗ). Доколко е комплексна услугата показва дали във всяка от 59-те болници, в които се правят подобни дейности, има и електрокардиостимулация. Пресметнат е процентът на най-спешните случаи от всички лекувани. В по-малко от половината клиники диагностичните или лечебни манипулации гравитират  Местата, в които всяка една от двата вида процедури са около или под 500 са още толкова. Електрокардиостимулация се извършва в 22 от всички 59 клиники. Още по-малък е броят на лабораториите, които поставят кардиовертер - 13, а не само антибрадикарден пейсмейкър.   при спешността. Въпреки че повечето случаи в инвазивната кардиология не търпят отлагане, има такива, които са най-тежки и неотложни, като остър коронарен синдром с персистираща елевация на ST сегмент. Процентът им спрямо всички лечебни процедури средно за страната е 25.22, като той отново варира в широки граници - от 0 до над 40 Българите, които са били през последните пет години в болница смятат, че по време на престоя си там са имали много високи разходи. Това показват резултатите от с Общо около две трети от пълнолетните българи, които са били в болница през последните пет години, са „много доволни“ или „по-скоро доволни“ от грижата, която са получили. Разбира се в този отговор се оглежда и общото задоволство, че е постигнато лечение (само в петнайсетина процента от случаите се е наложило по-късно да се влиза в болница за същото). Една трета обаче не са останали удовлетворени от грижите, които са получили в лечебните заведения за болнична помощ. Повече от половината оценяват разходите от болничния си пристой като по-скоро високи или много високи. На въпрос дали сумата, която е трябвало да платят, е била справедлива, отговорите се разделят по равно. Доплащането обаче остава един от основните проблеми за пациентите. Около 40 на сто смятат, че са се наложили плащания, които според тях са били  . \"Общественото отношение към болничната помощ е по-скоро разделено и не може да се каже, че задоволството преобладава. Грижата за здравето се оценява добре, но грижата за здравеопазването – явно не съвсем\", е коментарът на \"Галъп интърнешънъл\".", "date": "2018.06.05", "title": "Първи индекс на болниците в България - кардиология, неврология, онкология"}
{"url": "http://clubz.bg/68734-13_dushi_sa_zadyrjani_v_belgiq_za_manipulirane_na_tenis_machove", "text": "Белгийските власти са арестували 13 души по обвинение, че са организирали манипулиране на мачове в тениса, съобщават световните агенции. Направени са общо 21 обиска на домове и офиси, повечето в Брюксел. Според прокуратурата на страната задържаните са част от белгийско-арменска група, която се занимава с така нареченото \"черно тото\" от 2014 г. Твърди се, че е опитвала да влияе на двубои в тениса от веригите \"Фючърс\" и \"Чаланджър\". Това са ниските нива на професионалия тенис, в които интересът е по-малък. Засега не се обявяват имена на тенисисти. Външно разследване в тениса заради уговорените мачове Би Би Си алармира за \"черно тото\" в тениса Напоследък нагласените мачове станаха голям проблем по кортовете. По данни на различни организации сигналите за манипулирани срещи през 2017 г. в \"белия спорт\" са били значително повече, отколкото във футбола. Разглеждат подозрителен тенис мач заради залози Сегашният случай не е първи за последните години. Наскоро също имаше арести, а и бяха тиражирани и имена на тенисисти, за които има съмнения. Акцията тогава обаче не даде почти никакви резултати. Една от причините е, че обвинение за симулативна игра не минава лесно в съда. Би Би Си алармира за \"черно тото\" в тениса Разглеждат подозрителен тенис мач заради залози", "date": "2018.06.05", "title": "13 души са задържани в Белгия за манипулиране на тенис мачове"}
{"url": "http://clubz.bg/68738-ednopolovite_sypruzi_sys_syshtite_prava_na_prebivavane_navsqkyde_v_es_kato_heteroseksualnite", "text": "Европейският съд  , че понятието \"съпруг\" по смисъла на правото на ЕС за свободното пребиваване на европейците и членовете на техните семейства обхваща и съпрузите от един и същ пол. Въпреки че са свободни да разрешават или да не разрешават еднополовите бракове, държавите в ЕС не могат да възпрепятстват свободата на пребиваване на европейски гражданин, като отказват да предоставят право на пребиваване на неговия съпруг от същия пол, който е гражданин на страна извън ЕС, допълва съдът. Делото е заведено по искане на Върховния съд на Румъния. Разглежданият казус се отнася до румънец и американец, сключили брак през 2010 г. в Брюксел, където са разрешени бракове между лица от един и същи пол. През декември 2012 г. те решават да се върнат в Румъния и подават молба към властите в страната да разрешат на американеца право на пребиваване и работа на основание семейния му статут. Искането се основава на Директивата за упражняването на свободата на движение  позволяваща на съпруга на гражданин на Съюза, който е упражнил тази свобода, да се присъедини към съпруга си в държавата членка, в която последният пребивава. Румънските власти обаче отказват с мотива, че страната не признава гей браковете и съответно американецът не може да бъде квалифициран като \"съпруг\".  Съдът на ЕС отхвърли тестове за сексуалност на гейове, които търсят убежище Въпросното задължение не накърнява националната идентичност, нито застрашава обществения ред в съответната държава, добавя съдът.", "date": "2018.06.05", "title": "Еднополовите съпрузи със същите права на пребиваване навсякъде в ЕС като хетеросексуалните"}
{"url": "http://clubz.bg/68725-korneliq_ninova_lobira_za_aec_belene_pred_evrokomisar", "text": "Лидерът на БСП Корнелия Нинова е лобирала за възобновяването на АЕЦ \"Белене\" пред Марош Шефчович, зам.-председател на Европейската комисия и комисар с ресор \"Енергиен съюз\". Това е станало на среща в Братислава, съобщиха от БСП. Тя обясни, че е представила аргументи за важността на проекта за България, за региона и за Европейския съюз. По време на срещата е бил обсъден и докладът на БАН за централата. Преди дни депутатите от БСП поискаха отмяна на решението на Народното събрание от 2012 г. за спиране на проекта АЕЦ \"Белене\". Това стана ден след като комисията по енергетика разгледа доклада на министър Теменужка Петкова за вариантите за реализация на строежа на втората атомна централа. За да започнат реални действия по търсене на инвеститор за проекта, първо парламентът трябва да отмени спирането му. Решението на депутатите от 2012 г. бе в потвърждение на решение на Министерския съвет за замразяване на \"Белене\". В системата за правна информация на правителството не се открива документ, с който да се отменя актът на Министерския съвет, предхождащ парламентарния мораториум.  Премиерът Бойко Борисов обяви на 12 май тази година, че \"до седмици\" правителството ще внесе в Народното събрание проект за решение за отмяна на спирането на проекта. Към момента това не се е случило.", "date": "2018.06.05", "title": "Корнелия Нинова лобира за АЕЦ \"Белене\" пред еврокомисар"}
{"url": "http://clubz.bg/68718-kolko_sa_selata_s_0_nula_jiteli", "text": "Общо 571 села в страната са без население или с едноцифрен брой жители, показва справка на БТА, направена в Националния регистър на населените места на НСИ за броя на жителите по селища към 31 декември 2017 година.  Към 31 декември 2017 година в страната има общо 5 256 населени места, от които градовете са 257, селата - 4997, а два са манастирите със статут на населено място - Клисурски и Рилски. От всички 4997 села в България точно 571 са без население или с едноцифрен брой жители, или с 5 повече в сравнение с предходната 2016 година, сочат данните. Общият брой на селата с едноцифрен брой жители е 409, а 162 са населените места, в които няма нито един постоянен обитател. Селата без население се увеличават с 5 (пет) в сравнение с 2016 година.  С един жител в страната са точно 71 села. По двама души население има в 61 населени места, а по трима - в 49 села. 48 населени места в България са с по четирима жители. С по пет души постоянно население са 47 села, а с по шестима жители - 40 села. Общо 27 села имат по седем жители, други 35 са с по осем обитатели, а 31 села са с 9 души население. Селата без население са разположени в 11 области на страната, а тези с едноцифрен брой жители са пръснати в 22 области. Справката в регистъра показва, че най-много села без жители (61) и най-много с едноцифрен брой на населението (112) има в Габровска област - общо 173. В Габровска област има общо 349 населени места, което означава, че почти половината от тях са или необитаеми, или с едноцифрен брой на жителите. След Габровска област се нарежда област Велико Търново (общо 336 населени места) с 58 села без постоянно население и 85 села с едноцифрен брой на обитателите. В двете области са разположени повече от половината от селата в разглежданата група. В област Кърджали има 11 села без жители и 25 с едноцифрен брой население. В Смолянска област има 8 села без население и 32 села с едноцифрен брой на населението. Седем населени места в област Хасково са без нито един жител, а други 20 с едноцифрен брой на жителите. В областите Стара Загора и София са разположени по четири села без население и съответно 7 и 25 населени места с едноцифрен брой на жителите си. Три села в Кюстендилска област нямат нито един жител, а други 25 са с население под 10 души. В Благоевградска, Бургаска и Търговищка област са разположени по две села без жители и съответно 19, 2 и 11 населени места с едноцифрен брой на населението. С различен брой на селата с едноцифрен брой на населението са областите Перник (15 села), Добрич (13 села), Видин (5 села) и Варна (3 села). По две села с едноцифрен брой жители са разположени в областите Монтана, Пазарджик и Силистра. Във Врачанска, Пловдивска, Сливенска и Шуменска област има по едно село с едноцифрен брой жители, показва справката. Справката на БТА, направена в Националния регистър на населените места на НСИ за броя на жителите по селища към 31 декември 2017 година, показва, че общо 1734 населени места, включително Клисурски и Рилски манастир, които имат статут на населено място, са с население под 100 души при 1708 през 2016 година. Ако към тях се прибавят и селата с нулево население - 162, общият брой на населените места под 100 жители става 1896, или повече от една трета от всички населени места в страната, включително и градовете. Проверката на БТА показва още, че към края на миналата година 296 села имат население между 10 и 20 души включително, като 44 села имат точно по 10 жители. В тази група попада и Клисурският манастир с 11 постоянни обитатели. От 21 до 30 жители имат 187 села, а от 31 до 40 жители - 151 населени места, включително и Рилският манастир със своите 38 обитатели. В 145 села населението към края на миналата година е между 41 и 50 души. В други 128 села живеят постоянно между 51 и 60 обитатели.  В 118 села населението е между 61 и 70 души, а в 101 между 71 и 80 души. В 122 населени места населението е между 81 и 90 жители, а в 77 жителите са между 91 и 99 души. Към края на 2017 година 7 села имат по точно 100 души население.  Справката в регистъра показва, че най-многобройна е групата на селата, в които живеят между 101 и 200 души включително - 705 села. Следва групата на селата с население между 201 и 300 души, в която попадат 515 населени места. Трета по големина група е на селата с обитатели между 301 и 400 души, в която попадат 402 села.  В 381 населени места постоянните жители са между 1001 и 2000. В 266 села броят на обитателите е между 401 и 500 души, а в 217 - между 501 и 600. В 177 села населението е между 601 и 700 жители. Между 701 и 800 обитатели имат 141 села. В 111 села населението е между 801 и 900 жители, а в 78 живеят между 901 и 1000 души, като едно населено място - Върбица, обл. Велико Търново, има точно 1000 обитатели. Общо 77 села попадат в групата с население между 2001 и 3000 жители. В други 19 села живеят между 3001 и 4000 души. В 4 села населението е между 4001 и 5000 души. Две села попадат в групата между 5001 и 6000 жители и още едно в групата над 6000 жители. И към края на миналата година, независимо че намалява с 24 души, най-голямото българско село остава Лозен (обл. София-град) с население 6228 души. Справката показва, че Лозен е по-голям от 144 града, или иначе казано - от повече от половината градове в страната. Следващото по големина село е Айдемир (обл. Силистра) с население 5651 души. Топ 10 на най-големите села допълват Бистрица (обл. София-град) с 5040 души, Драгиново (обл. Пазарджик) с 4695 жители, Казичене (обл. София-град) със своите 4633 обитатели, Розино (обл. Пловдив) с 4254 жители, Градец (обл. Сливен) с 4128, Мало Конаре (обл. Пазарджик) с 3993 души, Труд (обл. Пловдив) - 3991 жители и Калипетрово (обл. Силистра) - 3804 жители.  Любопитно е да се отбележи, че цели 2453 села, или почти половината в страната, са по-големи от най-малкия град в България - Мелник, който има 189 жители към края на миналата година. Точно пет села - Бърчево и Стойките (обл. Смолян), Башево (обл. Кърджали), Свежен (обл. Пловдив) и Слатина (обл. Монтана), имат население, колкото Мелник.", "date": "2018.06.05", "title": "Колко са селата с 0 (нула) жители?"}
{"url": "http://clubz.bg/68719-atanas_atanasov_da_se_ogranichi_do_dva_mandata_za_premier", "text": "Председателят на ДСБ и съпредседател на „Демократична България“ Атанас Атанасов се обяви за промяна в конституцията, която да ограничи до два разрешените мандати за министър-председател. Той каза, че ще предложи това да бъде записано в бъдещата предизборна програма на „Демократична България“. Според лидера на ДСБ било нормално човек с толкова много власт да бъде до два мандата на поста, които са общо осем години. Атанасов даде пример с президента и съдебната власт, където принципът на мандатност е въведен. \"По-лошото от това да си васал, е да си унизен васал\"  Атанасов разкритикува Румен Радев и Бойко Борисов за срещите им с Путин в Русия. Съпредседателят на „Демократична България“ коментира, че президентът и премиерът не са постигнали нищо конкретно в Русия. „Освен унизителните извинения на Борисов нищо друго не се чу\".", "date": "2018.06.05", "title": "Атанас Атанасов: Да се ограничи до два мандата за премиер"}
{"url": "http://clubz.bg/68727-radev_stiga_predsedatelstvo_i_balkani_kakvo_pravim_s_korupciqta", "text": "В България много се говори за корупцията, но малко се прави. А напоследък съвсем малко се и говори. Вместо това фокусът е изместен върху външната политика - председателството на Съвета на ЕС, Западните Балкани, отношенията с Руската федерация. Време е за реални действия. С този извод президентът Румен Радев откри международната конференция под негов патронаж \"Европейски практики и възможности за противодействие на корупцията\". Участници в нея са както председателят на новия орган за борба с корупцията и кокфликта на интереси КПКОНПИ - Пламен Георгиев, и Атанас Темелков, председател на Държавна агенция \"Електронно управление\", така и редица експерти от Италия, Великобритания, Хърватия и Естония. Представители на двете управляващи политически сили ГЕРБ и \"Обединени патриоти\" обаче няма. Световният икономически форум: голяма корупция и лоши пътища в България Въпреки това Радев откри форума с думите, че се радва да види толкова много представители на държавните институции, неправителствените организации, политическите партии. Но също така отбеляза: \"Закачка\" президентът отправи към двама от министрите на премиера Бойко Борисов, единият от които даже вицепремиер - Екатерина Захариева и Владислав Горанов, които защитаваха честта на държавата от публикации в европейските медии покрай председателството, и по-точно твърденията, че България е една от най-корумпираните държави в ЕС. И според външния министър, и според финансовия \"усещането за корупция\" у нас намалявало и изобщо това явление било възприятие и медийно внушение. За Горанов корупцията е медийно внушение По думите му \"специално в България корупцията се превръща в огромна спирачка за развитие на стратегическите цели – икономически и евроинтеграцията. И в заключение посочи: За Горанов корупцията е медийно внушение", "date": "2018.06.05", "title": "Радев: Стига председателство и Балкани. Какво правим с корупцията?"}
{"url": "http://clubz.bg/68723-zabravete_za_magistrala_lyulin_dnes_i_utre", "text": "Днес и утре (6 юни) от 10.00 часа до 18.00 часа ще се спира движението на леките автомобили по АМ „Люлин“ в участъка от пътен възел „Даскалово“ до пътен възел „Мало Бучино“ за обрушването на скатове при 9-и км. Това съобщиха от пресцентъра на Агенция \"Пътна инфраструктура\". За пътуващите за София обходният маршрут е по път I-1 през Владая, а в посока Перник е по път I-1 през Владая и път III-1801 през Мало Бучино. Камионите над 12 тона, преминаващи по АМ „Люлин“, ще бъдат спирани на интервали от два часа и ще изчакват на място. Първото спиране е от 10 ч. до 12 ч. Движението на тежкотоварния трафик ще бъде пуснато за един час от 12.00 часа до 13.00 часа. След това преминаването на МПС над 12 т отново ще бъде спряно за два часа.", "date": "2018.06.05", "title": "Забравете за магистрала \"Люлин\" днес и утре"}
{"url": "http://clubz.bg/68729-severna_gorna_ili_nova_shte_e_makedoniq", "text": "Три нови имена остават на масата на преговорите между Скопие и Атина - Северна Македония, Горна Македония или Нова Македония, обяви външният министър на Гърция Никос Коциас, съобщи агенция \"Фокус\". Каракачанов: Република Илинденска Македония е най-вероятното име След като отпаднаха предложенията за \"Вардарска\" и \"Илинденска\", в следващите дни може да се стигне до споразумение на дългия спор между двете държави за името на югозападната ни съседка. Коциас обясни и защо се бави разговорът между премиерите Зоран Заев и Алексис Ципрас така: Заев: С Ципрас се спряхме на една опция в спора за името на Македония Сега е моментът да се каже \"голямото \"да\" или голямото \"не\", смята външният министър. Неговата страна е дала възможност на македонските власти да предложат нови имена, ако не приемат предложенията досега, които са от посредника на ООН в спора Матю Нимиц, подчерта той.  Заев: С Ципрас се спряхме на една опция в спора за името на Македония", "date": "2018.06.05", "title": "Северна, Горна или Нова ще е Македония?"}
{"url": "http://clubz.bg/68724-angelkova_pak_sreshtu_simeonov_zavedeniqta_v_slynchev_brqg_sa_zakonni", "text": "Министърката на туризма Николина Ангелкова и вицепремиерът Валери Симеонов отново се оказаха във вербална схватка, а темата е добре позната - спазват ли се правилата по морето и законни ли са дискотеките на южния плаж в Слънчев бряг.  Ден след като Симеонов обяви, че петте заведенията на южния плаж, сред които \"Какао бийч\" (което Симеонов кръсти Цацао Беацх, транслитерирайки името от латиница), трябва да бъдат съборени, защото не отговарят на никакви законови изисквания, Ангелкова го оповерга.  Валери Симеонов \"посяга\" на \"Какао бийч\" Самата тя е на обиколка по Черноморието в момента и се включи оттам в ефира на Нова тв. Валери Симеонов откри сезона на проверките по Черноморието Ощепрез  миналата година от РДНСК-Бургас са излезли със становище, че конструкциите, с които са направени заведенията, отговарят на изискванията за преместваеми обекти. Ангелкова подчерта, че дали даден преместваем обект трябва да бъде отстранен или не е решение от компетенциите на общинската администрация, а не на министерствата. , каца още Ангелкова. След като настъпи в атака срещу дискотеките, които според него са изградени без никакви разрешения и проекти и не са \"преместваеми обекти\" по смисъла на закона, Симеонов обяви, че е сезирал и регионалния министър Николай Нанков. И настоя Нанков да бъде питан кога заведенията ще бъдат съборени. Нов данък за \"имот в курорт\" предлагат депутатите на Валери Симеонов И строителният министър обаче подчерта пред Нова тв, че контролните органи, които следят за обектите по плажовете и имат правомощия да \"събарят\" такива обекти, са част от общинската администрация.  Валери Симеонов откри сезона на проверките по Черноморието Нов данък за \"имот в курорт\" предлагат депутатите на Валери Симеонов", "date": "2018.06.05", "title": "Ангелкова пак срещу Симеонов: Заведенията в Слънчев бряг са законни"}
{"url": "http://clubz.bg/68717-ios12_veche_e_tuk_eto_koi_sa_novite_funkcii", "text": "Американската корпорация Apple представи новата версия на своята мобилна операционна система iOS на годишната конференция на компютърните специалисти и разработчиците на приложения, провеждаща се в Сан Хосе, Калифорния, предадоха световните агенции. Форумът продължава пет дни. Вицепрезидентът на Apple, отговарящ за разработката на програмно обезпечение Крейг Федериги, разказа, че новата версия iOS12 ще има редица нови функции и ще се отличава с повишена оперативност. С нея някои приложения ще работят два пъти по-бързо. Освен това тази версия ще бъде достъпна за всички устройства, на които работи версията iOS11, което означава и продукти, датиращи от 2013 г. Засега не беше уточнено кога точно ще бъде достъпна новата операционна система. Според специалисти това вероятно ще стане през есента. Представители на компанията съобщиха, че работата на гласовия помощник Siri ще бъде оптимизирана и ще позволи управляването на повече приложения. Асистентът ще може да изпълнява едновременно няколко задачи при едно поискване. Приложението Measure пък ще позволи да се измерват обекти с помощта на видеокамерите. По отношение на технологиите за допълнена реалност компанията разширява преживяването за по-широк кръг от потребители, вместо за най-начетените в технологичен план ползватели. Това е и един от приоритетите на президента на AppleТим Кук. Компанията започна усилията в тази насока миналата година, когато вгради средства за добавена реалност в повечето айфони и айпади. Дигиталните обекти, създадени с новия формат, наречен USCZ ще работят в браузъра на Apple Safari и приложенията Mail и Messages. Това означава, че добавената реалност няма да е ограничена до само едно приложение, което хората избират да свалят отделно.  Компанията ще предложи и повече начини за хората да ограничат времето, което прекарват, вперили поглед в айфоните си, но същевременно ще въведе допълнения, предназначени да направят продуктите на компанията още по-атрактивни, отбелязва Асошиейтед прес. Агенцията посочва, че този парадокс е излязъл наяве в първия ден на форума в Сан Хосе. Компанията ще създаде повече опции за развлечение за потребителите и нови начини за комуникация, в това число и начин за групов видеочат с до 32 души чрез чата FaceTime. Сред новите атракции на мобилните устройства ще бъдат и такива, ограничаващи времето, което хората прекарват с устройствата си. Така например потребителите ще имат възможност да ги настройват в режим \"Не ме безпокойте\" през нощта или по времето, когато са например с децата си на детската площадка. На потребителите ще бъдат давани и справки за това колко време прекарват в приложенията и какво ги кара да ги проверяват постоянно. Потребителите ще могат да установят дневни граници за използване на конкретно приложение и контрол за децата. Компанията ще пусне през тази година обновление на смарт часовниците Apple Watch. Обновлението watchOS5 ще включва оптимизация на средствата за наблюдение на състоянието на собственика на устройството. Например умният часовник ще може да изчислява колко калории са изразходвани по време на йога сеанса или да разпознава кога ползвателят е започнал да се занимава със спорт. Новата версия на операционната система за компютрите Mac, наречена macOSMojave, ще включва допълнителни инструменти за браузъра Safari. В него може да бъде задействан режим, в който да е ограничено събирането на данни за ползвателя в социалните мрежи. В новата версия повече внимание е отделено на защитата на личните данни на ползвателя. Например потребителят ще бъде осведомяван за това кои програми искат достъп до микрофона или разчитат информацията за местоположението на компютъра. Apple като цяло иска да попречи на приложенията и на интернет сайтовете да проследяват потребителите посредством бисквитките, предаде Франс прес. \"Изглежда, че бисквитките, свързани с бутона Харесвам на Фейсбук, могат да бъдат използвани, за да ви проследяват в интернет, допълни той. \"Тази година ние ще сложим край на това\", каза представителят на Apple. В браузъра Safari на Apple нова интелигентна система за превенция на проследяването ще помогне сега да се попречи на бутоните Харесвам и Сподели в социалните мрежи да проследяват потребителите без тяхното разрешение, се казва в изявление на Apple. Бисквитките - малки пакети информации, обменяни между устройството на потребителя и интернет сайта, за да може сайтът да получава данни за посещаемостта - позволяват да се следи потребителя от една интернет страница на друга. Например ако потребител кликне върху бутона Харесвам или Сподели на Фейсбук, поставени под статия или реклама, на която и да е страница, Фейсбук получава информации (анонимни) за потребителя, който е кликнал. Сега потребителят на устройството на Apple ще бъде запитан дали е съгласен информациите за него да \"потеглят\" към сайтове и приложения.", "date": "2018.06.05", "title": "iOS12 вече е тук. Ето кои са новите функции"}
{"url": "http://clubz.bg/68693-ne_trqbva_us_baza_v_polsha_a_poveche_bojci_v_estoniq_i_bylgariq", "text": "Това, което прави НАТО най-успешният военен съюз в историята, е сплотеността на неговите членове. Всяка политика, която поставя това на риск, трябва да бъде гледана с критично око. Установяване на постоянно военно присъствие на САЩ в Полша, както бе поискано от полското правителство, е точно такъв случай. Подобен ход може да бъде предприет само ако се постигне консенсус между всички останали съюзници, че това ще засили възпиращите възможности и ще подобри цялостно сигурността за НАТО. Полша дава $2 млрд. за база на САЩ срещу агресията от Русия Това е малко вероятно да се случи и то с основание. * * *  ще погледнат на установяването на американска военна база в Полша – или някъде другаде в Централна или Източна Европа – като ненужна провокация. Това ще даде основание на Москва да твърди, че НАТО е агресор и да отговори по някакъв начин, за да защити суверенитета на Русия. За разлика от настоящата програма за ротация на военен състав, при която войници идват за определен период и заминават обратно за базите си в САЩ, една постоянна база ще изисква американско оборудване, семейства, училища, магазини и цялата останала прилежаща инфраструктура. Някои биха погледнали на това като на нарушение на Основополагащия договор НАТО – Русия от 1997 г., който определи пътната карта за сътрудничество в сигурността между двете страни. Със сигурност Москва ще погледне така. Аз съм напълно убеден, че това няма да бъде нарушение. Руснаците погребаха всичко това с инвазията в Украйна и така промениха средата за сигурност, каквато си представяхме при подписването на договора. Но не мисля, че е мъдро да се дава ход на политика, която ще подхрани руските страхове, били те реални или не. Подобен ход може също да създаде допълнителни търкания между съюзниците, които вече са на различни позиции заради оттеглянето на Вашингтон от ядрената сделка с Иран и наложените мита върху стоманата и алуминия. . Настоящата програма за учения и разполагане – включително и складирането на оборудване за въоръжени бригади – са част от енергичните усилия за осигуряване на адекватно възпиране срещу евентуална руска атака. Инициативата на НАТО за адаптация, която има за цел да осигури по-гъвкави способности за отговор, се очаква да бъде одобрена на срещата през юли в Брюксел. Разполагането на повече бойни групи за предно присъствие в Естония, Латвия, Литва и Полша в началото на 2017 г., веднага след срещата на НАТО във Варшава, демонстрира реалната воля за възпиране. Скоростта, с която бяха разположени, показа решимостта на НАТО, а техният мултинационален състав – с участие от Италия, Испания и Хърватия – отразява волята на всички в алианса. Особено важно е решението на Германия да поеме отговорност за водеща нация за бойната група в Литва. Това беше силен знак към Русия, както и към другите съюзници в НАТО. Завръщането на Канада на европейския континент, като отговорник за бойната група в Латвия, бе друго силно стратегическо послание на ангажираност. Продължаващите подобрения засилиха екипността и ефективността на тези сили. Учението „Саблен удар 18“, което ще се проведе във всичките четири държави и в което ще участват войски от Германия и новопристигналата ротационна въоръжена бригада от САЩ, ще засилят още повече способностите. , постоянното разполагане на въоръжена бригада в Източна Европа просто е неприложимо. То ще изисква увеличение на американската армия, което не изглежда вероятно. В противен случай армията на САЩ ще трябва да премести една от съществуващите части от тяхното сегашно разположение в Тексас, Канзас или Колорадо – такъв ход ще срещне силна съпротива от представителите на тези щати в Конгреса. А по силата на решения отпреди 6 години, вече няма въоръжени бригади в Германия, които биха могли да бъдат преместени на изток.  – армията и европейското командване на САЩ печелят от повишената готовност в резултат на ротацията на бойни части. Един ротационен екип пътува с влак до Бомонт, Тексас, след това продължава с кораб до някое европейско пристанище и след това продължава с влак или конвой до западна Полша. Това е точно процедурата, която трябва да бъде следвана при истинска криза, и затова е безценен опит. Още повече, че тази бойна група ще прекара девет месеца постоянно в тренировки или в пътуване между полигоните, като така ще извърши точно два пъти повече артилерийска стрелба отколкото би извършила за една типична 12-месечна тренировъчна година. Ползите от всекидневната работа с партньорите от НАТО също са значителни. Все пак, справедливо е да разгледаме предложението на Варшава. Източните съюзници вярват, че присъствието на американски войски ще засили възпиращия ефект, защото те вярват, че Русия никога няма да нападне и да рискува ответна реакция от американските сили, както и възможността руснаци да убият американци. Има начини да постигнем този стратегически ефект без да рискуваме единността на алианса. Използването на ротационни сили трябва да бъде разширено и да включва всички страни от източния фланг - от Естония до България, както от Украйна до Грузия. Това, от което наистина има нужда в тези държави, е логистика, противоракетна защита, военна полиция, както и специалисти по разузнаване и комуникации. Такива има в Резерва и в Националната гвардия на Армията на САЩ. Бих препоръчал увеличаване на логистичните и транспортни способности в Източна Европа, за да се повиши скоростта на отговор и осигуряване на подкрепления в рамките на НАТО. Освен това, бих препоръчал разполагането на елементи на противовъздушна отбрана. Националната гвардия има партньорски програми във всички от тези страни в Източна Европа. Така че, вече има готови възможности за увеличаване на американското военно присъствие. Ако Източна Европа иска да подсили възпиращия ефект на НАТО, не пътят това да става с военно присъствие, което носи потенциала да раздели държавите. Много по-добре е да защитаваме единността на алианса и в същото време силите да са в обучени и в готовност, за да се придвижват при нужда.", "date": "2018.06.05", "title": "Не трябва US база в Полша, а повече бойци в Естония и България"}
{"url": "http://clubz.bg/68716-putin_na_pyt_za_viena_nqma_usloviq_pri_koito_da_vyrnem_krim", "text": "След многократни опити на кореспондентското бюро в Москва, посрещани с отказ, положителният отговор е бил придружен с условие, интервюто да не се прави от телевизионен кореспондент в Москва, а от журналист от телевизията във Виена. Друго условие било минимум 15 минути от интервюто да се излъчат в прайм-тайма, най-гледаното телевизионно време. Въпросите не са били уговаряни предварително, пресслужбата на президента е била информирана единствено за темите, които ще бъдат засегнати в хода на разговора. Симултанният превод е бил поверен на преводачи на Кремъл. В хода на разговора, излъчен снощи, бяха засегнати актуални международни теми. На въпроса защо досега не се е състояла среща на Владимир Путин и Доналд Тръмп руският президент прехвърли отговорността на американската страна. Според Путин влошените отношения, които напомнят на мнозина експерти времето на Студената война, той окачестви като \" . Въпреки това на няколко пъти по време на различни международни форуми той е разговарял с американския президент, напоследък за  . Путин заяви, че е на същото мнение както Тръмп, но  . Москва единствено отговори на заплахите. По въпроса за анексирането на Крим и последвалите санкции срещу Москва както и за покушението над бившия шпионин Сергей Скрипал и последвалото от това обтягане на отношенията, Путин заяви, че не преследва целта да разцепи ЕС. Руският президент защити ролята на Русия в конфликта с Украйна. В Украйна е бил организиран   Законно разположеният в Крим военен контингент, единствено е допуснал   На въпроса какво трябва да се случи, за да върне Русия обратно Крим, Путин заяви категорично: Но въпроса защо неговата партия \"Единна Русия\" сътрудничи главно с чуждестранни партии, настроени критично към ЕС, президентът с усмивка препрати събеседника си към министър-председателя Дмитрий Медведев, който е шеф на партията, но после добави, че прагматично се взима решение  Както става ясно от интервюто, \"Единна Русия\" работи само с онези партии, които са заявили това свое желание публично, сред които е и Австрийската партия на свободата, която е в договорни отношения с руската партия. Путин не прие упрека, че е създал авторитарна система в Русия. На въпроса защо досега не е споменал името Алексей Навални - най-острият му критик на последните президентски избори, той каза: Путин отрече руското участие в обстрела, довел до разбиването на малайзийския пътнически самолет през юли 2014 година над Източна Украйна въпреки становището на международния разследващ екип, който обвини Русия за това. Двете страни в конфликта използват оръжие, произведено в Русия, настоява Путин, защитавайки своята версия, като допълва, че не са допуснати руски експерти в разследванията. Обстойно беше обсъдена и Петербургската \"Фабрика за тролове\", която с фалшиви профили се опитва да влияе на обществения дебат на Запада. По този начин фирмата \"Интернет рисърч ейджънси\" на олигарха Евгений Пригожин, наричан от руските медии \"готвача на Путин\", оказва влияние на изборите по цял свят. Путин нарече това обвинение \"смехотворно\". Сорос зове Салвини да каже дали Путин му плаща В хода на разговора Путин призна известни икономически затруднения на Русия, започнали 2012 г. Но това според него няма нищо общо със санкциите и с произтичащите от тях ограничения. Но в момента страната върви по пътя на подобряване на икономическите показатели. Освен това не бива да се забравя, че от 2000 г. насам хората, които живеят под прага на бедността, са намалели с 50 процента. БТА.", "date": "2018.06.05", "title": "Путин на път за Виена: Няма условия, при които да върнем Крим"}
{"url": "http://clubz.bg/68721-kakyv_e_planyt_na_merkel_i_makron_za_es", "text": "По стил те доста се различават. Младият и енергичен френски президент изложи възгледите си за Европа в поредица от публични изяви и пламенни речи, включително в Сорбоната и в аахенското кметство. Това му подсигури възторжени аплодисменти от публиката, голямо обществено внимание и дори малко блясък. А канцлерката Ангела Меркел, която има доста повече опит с ЕС, реши да даде трезвите си отговори на тезите на Еманюел Макрон в интервю за един неделен вестник, което се проведе в нейния офис - без публика. Визионерът от Елисейския дворец и прагматичката от Берлин: очевидно такова е разделението на труда вътре в германо-френския дует. И то може да сработи. Защото Макрон и Меркел няма какво да се убеждават един другиго за необходимостта от реформи. Техните екипи отдавна са се споразумели. Сега е важно и останалите страни членки да поемат курса към реформи на еврозоната, по въпросите на миграцията, в областта на отбраната. Защото, както правилно посочи председателят на Еврокомисията Жан-Клод Юнкер, за да се включат и останалите държави, не е достатъчно Германия и Франция просто да се споразумеят помежду си. Време е Берлин и Париж да се откажат от тази представа. Поне Италия трябва също да бъде с тях. Но след сформирането на правителството в Рим тази задача става още по-трудна, а това едва ли ще помогне на и бездруго колебаещата се канцлерка. Ангела Меркел на малки крачки се сближава с френския си партньор. Още преди седмици, при връчването на Карловата награда в Аахен, канцлерката очерта посоката: тя приема концепцията на Макрон за „суверенитета\" на Европа да действа и да се променя. Французинът обаче има доста амбициозни планове за един ЕС, който гарантира дълговете и уравновесява финансите, докато германката залага повече на кредитите, контрола, условията и предпазливото разширяване на финансовата и данъчната интеграция. Както обикновено, накрая ще се стигне до компромис, който - дано! - ще бъде приемлив и за други страни членки. Германия и Франция добре го знаят и отдавна са се разбрали по въпроса. На последната среща на високо равнище на ЕС през март Меркел и Макрон заявиха, че още на следващата среща ще бъде изработена пътна карта за реформи в еврозоната. Все още без детайлите, но все пак. А това си е новина. Разбира се, визионерските възгледи на Макрон са по-смели и по-мащабни. Но дали това ги прави и по-правилни? Ангела Меркел подкастря френските планове с аргумента, че те трябва да бъдат реално осъществими. Колко силна е спирачката, която им удря? Предвижда се Европейски валутен фонд, който да подпомага държави в криза. И още един фонд - инвестиционен, който в полза на по-слабите структури ще премахва дисбалансите. Още не е решено обаче колко големи и с какво реално влияние ще бъдат тези нови институции. Изходната позиция на канцлерката в тези преговори е относително силна. Защото в крайна сметка като представителка най-голямата и процъфтяваща икономика в ЕС тъкмо тя държи парите. И двамата участници във френско-германския тандем са единодушни, че моментът да се действа е удобен. Евросъюзът се сплотява под натиска на новия си противник Доналд Тръмп и на неговата абсурдна търговска политика. Внезапно мнозина евроскептици осъзнаха, че нито една страна от ЕС не може поотделно да се противопостави на САЩ. Докато в рамките на ЕС това би могло да стане. А и Тръмп предизвиква европейците не само в областта на икономическата и на екологическата, но и във външната политика. Така че съвсем логично звучи аргументът, че ЕС трябва да се заеме със себе си, за да стане по-дееспособен - предвид на пукнатините в трансатлантическите отношения, на трайната руска заплаха и на мощната икономическа конкуренция откъм Китай. Пък и няма много време. След година ще бъде избран новият Европейски парламент. Най-късно преди тези избори на масата трябва да се сложат конкретни резултати, които поне малко да обуздаят евроскептичните популисти. Освен това в момента в ЕС се обсъжда следващата бюджетна рамка. Очакваните маневри и конфликти между нетните донори и нетните получатели предлагат и шанс да се поставят нови политически приоритети и да се постигнат принудителни компромиси. Кога, ако не сега? Европа не може и занапред да продължава както досега, каза Макрон. И е много прав. \" \"", "date": "2018.06.05", "title": "Какъв е планът на Меркел и Макрон за ЕС?"}
{"url": "http://clubz.bg/68720-brajyn_de_palma_snima_horyr_za_priklyucheniqta_na_uajnstijn", "text": "Хорър филм, вдъхновен от разкритията за опозорения продуцент Харви Уайнстийн, ще снима режисьорът Брайън де Палма, съобщава филмовият сайт „Дедлайн“. Режисьорът на ужаса „Кари“ и криминалните филми „Белязаният“ и „Недосегаемите“ разкрива пред френското издание „Льо Паризиен“, че работи по сценария заедно с френски продуцент, чието име не е споменато – и историята във филма ще бъде доста близка до тази на Уайнстийн. Според Де Палма, режисьорът трябва да спечели „ “, а  “. Брайън де Палма смята, че движението   и кампаниите срещу сексуалния тормоз и злоупотреба могат да доведат до фундаментални промени във филмите и начина, по който се произвеждат. Последният филм на Де Палма, който още не е тръгнал по екраните, са казва „Домино“ и разказва за датски полицай, който търси справедливост за убития си партньор. Участват Николай Костер-Валдау, Гай Пиърс и Карис ван Хутен  . .", "date": "2018.06.05", "title": "Брайън де Палма снима хорър за приключенията на Уайнстийн"}
{"url": "http://clubz.bg/68714-soros_zove_salvini_da_kaje_dali_putin_mu_plashta", "text": "Милиардерът и филантроп Джордж Сорос открито призова италианците да накарат партия Лига да разкрие дали е получила финансиране от Русия, предаде Асошиейтед прес. Лигата разкритикува думите на Сорос, изречени в неделя на икономически форум в Северна Италия. Партията каза, че не получавала \"никога нито лира, нито евро или рубла от Русия\". Но лидерът на Лига Матео Салвини, който е вътрешен министър в новото правителство на премиера Джузепе Конте, нарече руския президент Владимир Путин \"един от най-добрите държавници\". Полемиката около изказването на Сорос фокусира вниманието върху проруската програма на правителството на Лига и на антисистемното Движение Пет звезди. В нея се потвърждават ангажиментите на Италия към НАТО, но се призовава за вдигане на европейските санкции, наложени на Русия, както и за започване на диалог и партньорство, предвид икономическото, търговското и стратегическото влияние на Москва. По време на конференцията в Северна Италия Сорос бе запитан за възможна руска намеса в италианската външна политика. Той отговори, че е много притеснен, че Русия упражнява \"негативно влияние\" в Европа и каза, че италианците имат правото да знаят дали Москва е замесена в изборните резултати. Руски представители отхвърлиха твърденията, че Русия е подкрепяла и финансирала Лига или които и да е други проруски партии.  Салвини и Сорос дълго време са в спор, по-специално заради миграционната политика. Фондация \"Отворено общество\" вложи милиони долари в групи, които подпомагат мигрантите и бежанците в Европа. Неотдавна Сорос премести фондацията от Унгария, където премиерът Виктор Орбан я обвини, че е част от стратегия за наводняване на Европа с мигранти. Сорос и фондацията отричат това. Сега Салвини заяви, че е срамно, че Сорос е бил поканен на конференцията в Северна Италия. Лидерът на Лига направи няколко визити в Русия, в това число през март 2017 г., за да подпише споразумение за сътрудничество с управляващата партия Единна Русия.", "date": "2018.06.05", "title": "Сорос зове Салвини да каже дали Путин му плаща"}
{"url": "http://clubz.bg/68722-sasht_ostavqt_v_sila_strogite_sankcii_sreshtu_severna_koreq", "text": "Политиката на Белия дом за строги санкции срещу Северна Корея не се е променила, предаде Ройтерс. Това обявиха от американската администрация дни след като президентът Доналд Тръмп заяви, че вече не иска да използва фразата „максимален натиск“, чрез който КНДР да бъде накарана да се откаже от ядрените си оръжия. След среща с висш представител на Пхенян на 1 юни Тръмп каза, че режимът на Ким Чен Ун е започнал да сътрудничи повече и че макар санкциите да останат в сила, той ще се въздържи от налагането на нови. Тръмп: Получих много хубаво писмо от Ким. Не съм го чел Президентът допълни, че не иска повече да използва термина „максимален натиск“, тъй като двете страни вече „се разбират“. Попитана на брифинг вчера дали кампанията на „максимален натиск“ ще продължи, говорителката на Белия дом Сара Сандърс отговори: САЩ изтъкват, че с тази кампания и подкрепата на ООН и главните световни сили помагат КНДР да седне на масата за преговори за отказ от ядрените оръжия. Сандърс допълни, че подготовката за срещата между Ким и Тръмп върви добре. Предвижда се двамата да се срещнат в 4 часа сутринта българско време на 12 юни в Сингапур. ООН единодушно прие нови санкции срещу Северна Корея В петък Тръмп заяви, че срещата, която той отмени седмица по-рано, ще се състои. Тогава той прие делегация, която му донесе писмо от Ким. Сандърс отказа да коментира съдържанието на писмото и „да навлиза в подробности“, но добави, че  . Висши сенатори демократи призоваха вчера Тръмп да не сключва споразумение, което да остави Северна корея с ядрени оръжия, и заплашиха да оставят в сила суровите санкции срещу Пхенян, ако условието не бъде изпълнено. Чък Шумър – лидерът на демократите в Севана, и демократи от комисиите за националната сигурност огласиха писмо до Тръмп, в което излагат исканията си всяко споразумение да бъде за постояно. Те настояват и за твърда позиция срещу Китай – главния съюзник на КНДР, за да бъде гарантирано, че Пекин  . Облекчаването на санкциите по силата на такова съглашение вероятно ще изисква одобрението на Конгреса, който прие мерките срещу Пхенян. За приемането на повечето закони е необходимо одобрението поне на 60 от общо 100 сенатори. А републиканците на Тръмп имат само 51 представители в горната камара. Така че ще бъде необходима и подкрепата на демократи. ООН единодушно прие нови санкции срещу Северна Корея", "date": "2018.06.05", "title": "САЩ оставят в сила строгите санкции срещу Северна Корея"}
{"url": "http://clubz.bg/68730-udi_alyn_trqbva_da_byda_reklamno_lice_na_metoo", "text": "В интервю, публикувано в понеделник (едно от много малкото, които дава напоследък), Уди Алън каза, че трябва да бъде „избран за посланик“ на движението #MeToo, защото е работил със   и никой никога не го е обвинил в  . Алън отново отрече обвиненията на осиновената му дъщеря, които накараха някои в Холивуд да го избягват. Интервюто на Алън в аржентинската новинарска програма Periodismo Para Todos (\"Журналистика за всички\") беше цитирано от новинарския сайт Quartz. В интервюто, проведено в Ню Йорк от журналиста Хорхе Ланата, Алън заяви, че е застъпник на правата на жените, наемайки над 200 жени в екипа си, създавайки печеливши роли за жените – и винаги им е плащал еднакво с мъжете. Алън сподели също, че е разстроен, защото е поставен в една група с мъже, които са обвинявани от десетки жени в сериозни прегрешения. Според него твърденията на Дилън Фароу са различни, защото са били предмет на разследване и никога не са били доказани. През миналия месец синът на Алън – Моузес Фароу – защити баща си в личния си блог от обвиненията на Дилън Фароу. С разрастването на движението #MeToo все по-голям брой актьори заявяват, че няма да работят отново с Алън. Режисьорката и актриса Грета Геруиг, която се появи в „На Рим с любов“, каза в онлайн разговор със сценариста Алън Соркин, че съжалява за решението си да работи с Алън. Колин Фърт, Рейчъл Броснан и Тимоти Шаламе също заявиха, че няма да работят отново с Алън. Битките на Алек Болдуин в защита на Уди Алън Припомняме, че Уди Алън не е бил обвиняван в неприлично или агресивно поведение към жени или мъже на работното си място (така както никой не е обвинявал Харви Уайнстийн в недопустимо поведение с деца). Осиновената му дъщеря Дилън Фароу твърди, че е я насилвал като дете. Разследванията срещу режисьора бяха прекратени поради липса на доказателства. \" \"", "date": "2018.06.05", "title": "Уди Алън: Трябва да бъда рекламно лице на #MeToo"}
{"url": "http://clubz.bg/68713-bosyt_na_starbyks_se_gotvi_za_prezident_na_sasht", "text": "Хауърд Шулц, който бе начело на компанията \"Старбъкс\" в продължение на близо 40 години, ще я напусне. Новината поднови спекулациите, че той може да се кандидатира на президентските избори в САЩ през 2020 г., предадоха световните агенции. Шулц успя за четири десетилетия да превърне \"Старбъкс\" от обикновена бакалия в Сиатъл в международна компания със заведения по целия свят. Той направи истинска революция в консумацията на кафе в САЩ. Шейсет и четири годишният Шулц беше главен изпълнителен директор на компанията до април миналата година. Тогава се оттегли от поста, а на негово място застана фигура номер две в компанията Кевин Джонсън. Шулц обаче остана председател на съвета на директорите - пост, който напуска сега. На негово място ще застане Майрън Улман, бивш президент на американската верига от супермаркети Джей Си Пени. Шулц ще запази позицията на почетен председател на компанията. Оттеглянето ще влезе в сила на 26 юни. Шулц е близък до Демократическата партия. Той се оттегля от компанията, за да се посвети на писане на книга, обяви \"Старбъкс\". Книгата ще бъде посветена на социалното въздействие на компанията и на моралната отговорност на големите холдинги, присъстващи на борсата. \n\tНеотдавна пред в. \"Ню Йорк таймс\" Шулц каза, че е силно обезпокоен от състоянието на САЩ от известно време, визирайки нарастване на разделенията и позицията на страната в света. На въпрос дали ще се кандидатира за президент, той отвърна: Хауърд Шулц винаги се е откроявал с взимането на политически и социални позиции. През януари 2017 г. той се ангажира да назначи 10 000 бежанци в идните пет години, след като американският президент Доналд Тръмп публикува антиимигрантския си указ. Шулц никога не се е страхувал и да засяга деликатния въпрос за расовите напрежения в САЩ. Той освен това даде подкрепата си за американските работници, искащи увеличение на минималната заплата на 15 долара на час. Под ръководството на Шулц \"Старбъкс\" откри заведения в бедни райони и подкрепи инициативи срещу расизма. Оттеглянето на Шулц става по-малко от два месеца след разпространение на видео, в което се вижда неоправдан арест на двама цветнокожи в заведение \"Старбъкс\". В резултат на това компанията организира обучение за борба с расизма за всичките си американски служители. Компанията \"Старбъкс\" е основана през 1971 г. Днес тя има над 28 000 заведения в 77 страни по света. Централата на компанията е в Сиатъл. За сравнение през 1982 г. компанията имаше едва 11 заведения. На борсата тя излезе през 1992 г. и оттогава акциите й са спечелили 21 000 процента. В разгара на финансовата криза, когато за първи път Шулц се отказа от ръководството, акциите на компанията паднаха до 10 долара. Тогава Шулц се завърна набързо и те се покачиха. Компанията има 330 000 служители по света. Шулц влезе в \"Старбъкс\" през 1982 г. като търговски директор. Напусна я за кратко през 1986 г. заради разногласия със собствениците. Създаде собствена компания - Джорнале. Върна се през 1987 г., като изкупи дяловете на собствениците. За фискалната 2017 г. компанията има оборот от 22,4 милиарда долара с чиста печалба от 2,88 милиарда долара, пише БТА. \n\t\"Старбъкс\" е обаче част от списъка с големи американски компании, обвинени от Европейската комисия, че са получавали незаконни държавни помощи от Ирландия, за да настанят там европейската си централа.", "date": "2018.06.05", "title": "Босът на \"Старбъкс\" се готви за президент на САЩ"}
{"url": "http://clubz.bg/68715-melaniq_se_poqvi_sled_tri_sedmici_otsystvie", "text": "Първата дама на САЩ Мелания Тръмп се появи за първи път на обществена проява, след като преди три седмици претърпя бъбречна процедура, предадоха Асошиейтед прес и ДПА. Госпожа Тръмп присъства на прием в Белия дом за близките на военни, които са изгубили живота си в конфликти. Тя бе на първия ред в залата, в която се проведе приемът, на който кратка реч произнесе президентът. В Туитър бе качено и видео на първата дама, в което се вижда как тя е облечена с черна рокля без ръкави и как минава през Източната стая на Белия дом, придружавана от Тръмп. Мелания Тръмп бе видяна за последно на 10 май, когато посрещна заедно със съпруга си трима американски граждани, освободени от Северна Корея. Извадиха тумор от бъбреците на Мелания Четири дни след това Белият дом обяви, че тя е в болница за лечение на доброкачествено бъбречно състояние. Тя напусна болницата пет дни по-късно. Тези дни стана ясно, че тя няма да придружава съпруга си на срещата на върха на Г-7 в Канада в края на тази седмица, нито пък ще бъде в Сингапур за историческата среща на върха на Тръмп със севернокорейския лидер Ким на 12 юни. Заради дългото отсъствие на Мелания се появиха какви ли не спекулации - от това, че се е подложила на пластична операция, до това, че се е изнесла от Белия дом. Появиха се и твърдения, че възстановяването й от интервенцията е по-трудно от описаното от Белия дом. Къде е Мелания? Не са я виждали от 20 дни На церемонията днес Тръмп се присмя на всички спекулации. В изявление на Мелания Тръмп относно спекулациите се казва: Къде е Мелания? Не са я виждали от 20 дни", "date": "2018.06.05", "title": "Мелания се появи след три седмици отсъствие"}
