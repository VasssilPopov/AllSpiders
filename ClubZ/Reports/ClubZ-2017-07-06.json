{"url": "http://clubz.bg/55905-nokia_i_zeiss_otnovo_zaedno_huawei_strahuvaj_se", "text": "Производителят на мобилни телефони Nokia наистина се завръща с пълна сила на пазара. След обновената версия на легендарния модел 3310, от финландската компания обявиха възстановяването на старо партньорство - с майсторите на оптиката от Zeiss. В годините на смартфоните с бутони и тепърва прохождащи камери, това партньорство бе легендарно - оптиката на швейцарската компания се счита за една от най-качествените в света. И дори със сензорите от преди десетилетие снимките на ключовите модели от N-серията бяха недостижими. Особено впечатляващ представител беше Nokia N95 и неговият мини-вариант, които спечелиха множество награди както като устройства, така и за камерите си. Новата сделка е на стария модел - Zeiss ще помага за оптиката на новите смартфони на компания, както и с настройките на камерата, софтуера и дори качеството на екраните. Брандът на швейцарците ще се появява само на флагманите и други избрани модели. Партньорството ще е ексклузивно. В момента с топ-камери от гледна точка на оптиката могат да се похвалят Huawei, които влязоха в партньорство с Leica и техните не по-малко безупречни обективи. Но китайците може би трябва да се загрижат сериозно за евентуалната конкуренция в смартфон фотографията. В добавка е напълно възможно с цел да изпъкнат Zeiss да опитат тежката инженерна задача, която HTC обещаха да постигнат догодина - да вкарат оптичен зуум в смартфон. Досега има два такива опита със скромното увеличение x2, но дори аматьорите фотографи ще се зарадват на възможността да не им се налага да влошават кадрите си с дигитално приближаване.", "date": "2017.07.06", "title": "Nokia и Zeiss отново заедно! Huawei, страхувай се..."}
{"url": "http://clubz.bg/55888-bydeshteto_na_evropa_e_mnogo_po_vajno_ot_brekzit_obqvi_barnie", "text": "Бъдещето на Европа е много по-важно от \"Брекзит\", заяви днес главният й преговарящ с Обединеното кралство за излизането му от Европейския съюз. В същото време Мишел Барние подчерта, че ЕС предпочита раздяла със споразумение пред раздяла без споразумение. Уведомявайки ЕС официално, че страната й иска да го напусне, на 29 март т.г. тя заяви: \"Никаква сделка е по-добра от лоша сделка.\" Митнически съюз между ЕС между Великобритгания и ЕС не е възможен, ако тя не спазва правилата на единния пазар, каза Барние. Напускането му ще прати Обединеното кралство \"в далечното минало\", заяви той. Особено тежко ще бъдат засегнати фирмите от земеделско-хранителния бранш и извършващите доставки \"точно навреме\", посочи Барние. Сто процента от животинската продукция ще бъде подлагана на санитарен контрол на европейските граници. Съгласно правилата на Световната търговска организация ще се върнат митата, като например 10 на сто за превозните средства, 19 на сто за алкохолните напитки, 12 на сто за агнешкото и рибата. Тежките контролни процедури биха означавали, че стоките ще трябва да престояват от няколко часа до три-четири дни в митнически складове, за които британските износители ще плащат наем. Пред подобни затруднения ще бъдат изправени предприятията от авиационната индустрия на Острова, които сега са кооперирани с други на континента, добави главният преговарящ. Барние каза, че още не е сигурен дали отвъд Ламанша разбират напълно всички последствия от \"Брекзит\". Следващият едноседмичен кръг на преговорите започва в Брюксел на 17 юли. Барние каза, че всички модели на по-близки отношения между ЕС и трети страни като норвежкия и турския представляват \"равновесие от права и задължения\", но няма модел, в който третата страна може да избира само това, което й  е изгодно. \"Тези модели са на разположение\", каза той. Обединеното кралство може да има митнически съюз и безпрепятствена търговия с ЕС, само ако те са в съчетание с правилата на единния пазар, каза Барние. Барние добави, че обратно на очакванията на някои привърженици на \"Брекзит\" не е възможно посекторно участие в единния пазар - например в автомобилната промишленост или във финансовите услуги. Той предупреди, че Великобритания няма друг изход и освен да постигне \"бърз и съществен напредък\" по първата група въпроси на раздялата - правата на гражданите, уреждането на финансовите си задължения към бюджета на ЕС и граничния режим между Ирландската република и Северна Ирландия. Този напредък трябва да бъде постигнат и по трите въпроса заедно, преди преговорите по бъдещите отношения между Европа и Британия да започнат, каза Барние. В същото време обеща да преговаря \"спокойно\" и \"без никаква агресивност и арогантност\".  Той отбеляза, че двегодишният период за приключването им тече от датата на официалното британско уведомление по член 50 от Лисабонския договор и че ако до 29 март 2019 г. няма ратифицирано споразумение за \"Брекзит\", той  ще се случи автоматично. По думите му това означава, че \"преходният период\", за който Мей настоява, вече тече от деня на уведомителното й писмо на 29 март 2017 г.  ", "date": "2017.07.06", "title": "Бъдещето на Европа е много по-важно от \"Брекзит\", обяви Барние "}
{"url": "http://clubz.bg/55886-vypreki_sankciite_krim_se_e_sdobil_s_dve_turbini_%E2%80%9Esimens%E2%80%9D", "text": "Русия е доставила в Крим електрически турбини, произведени от германската компания „Сименс”, въпреки наложените от Европейския съюз санкции, съобщи Ройтерс. Фирмите от ЕС имат изрична забрана да доставят за анексирания полуостров енергийни технологии. Агенция Ройтерс е потвърдила доставката от три свои източника, но не е успяла да прецени дали германската компания е била наясно и е одобрила преноса на оборудване. Тази доставка обаче поставя „Сименс” в рискова ситуация – да бъде обвинена, че заобикаля санкциите и че не е взела предпазни мерки оборудването да не стига до незаконно анексираната територия. Компанията се позовава на конфиденциалните си отношения със своите клиенти и не е отговорила на писмените въпроси на Ройтерс – дали е била наясно, че турбините са предназначени за Крим, и дали ще участва в пускането им в експлоатация и в поддръжката им. Русия има нужда от турбините за две електроцентрали в Крим, които Кремъл иска да построи, за да изпълни обещанието на Владимир Путин, че ще има достатъчно ток за полуострова. Доставката на турбините вече бе отлагана в продължение на година, защото фирмите се опасяваха от нарушаване на санкциите на ЕС. Руското министерство на енергетиката е отказало коментар по случая и е пренасочило въпросите към държавната компания „Технопромекспорт”, но и тя е отказала коментар на Ройтерс. Турбините са били доставени от Русия по море, били са разтоварени в Севастопол и са предназначени за изграждаща се наблизо централа. Те са газови турбини тип SGT5-2000E, които се произвеждат само от „Сименс” и нейните поделения. Наложените от ЕС санкции, след като Русия анексира Крим през 2014 г., забраняват на физически лица и фирми да доставят енергийни технологии за Крим или да предприемат действия за заобикаляне на правилата.", "date": "2017.07.06", "title": "Въпреки санкциите: Крим се е сдобил с две турбини „Сименс”"}
{"url": "http://clubz.bg/55893-trymp_shte_ukrepvame_nato_v_otgovor_na_destabilizirashtite_dejstviq_na_rusiq_snimki", "text": "Полша ще купува американски ракети \"Пейтриът\". Това обяви днес полският президент Анджей Дуда на пресконференция с американския лидер Доналд Тръмп. Договорът е бил подписан снощи, малко след пристигането на Тръмп. Той е между военните ведомства на двете страни. Президентът на САЩ повтори призива си страните членки на НАТО да изпълняват финансовите си задължения, а именно да харчат най-малко 2 на сто от своя БВП за отбрана. И не пропусна да похвали Полша, като за пореден път изтъкна, че тя е сред страните, които спазват този ангажимент. Както се очакваше, гостът обяви, че подкрепя диверсификацията на източниците на газови доставки за страните от Централна и Източна Европа. Той обеща, че те повече няма да бъдат заложници на един монополист   и ще получават американски втечнен газ. Тръмп изрази надежда, че в Полша ще дойдат много повече партиди втечнен природен газ от САЩ. Първата вече пристигна през юни. Той увери, че двамата с Анджей Дуда са гаранти на дълготрайното приятелство между двете страни. И изтъкна, че Полша винаги е била със САЩ в борбата с ислямските екстремистки групи в Ирак и Афганистан. Дуда изтъкна, че двамата са обсъдили притесняващите Полша предстоящи руски военни учения \"Запад\", които ще бъдат проведени в Беларус. Тръмп поздрави Полша с избирането й за непостоянен член на Съвета за сигурност на ООН, като заяви, че това е станало в трудно време на фона на заплахата от Северна Корея. Той се зарече, че САЩ ще й се противопоставят и ще покажат на Пхенян, че лошото поведение на тамошния режим ще има много сериозни последици. След кратките изказвания последваха журналистически въпроси. Съвсем естествено Доналд Тръмп бе помолен да каже твърдо дали смята, че Русия е повлияла на спечелените от него президентски избори в САЩ. И не пропусна да нападне предшественика си Барак Обама. Тръмп заяви, че когато Обама разбрал за тази намеса през август 2016 г., не направил нищо. Изборите били през ноември, а тези три месеца били доста дълго време. Според Тръмп предшественикът му не бързал да направи нещо против хакерски атаки, тъй като смятал, че Хилъри Клинтън ще спечели вота. Не бе подмината и темата за войната между Тръмп и Си Ен Ен. Президентът на САЩ отговори, че телевизионната програма \"има някои проблеми\" и отново я нарече \"мрежа за фалшиви новини\", както направи миналата седмица. Репортерите се върнаха и към горещата тема със севернокорейската междуконтинентална балистична ракета. Президентът на САЩ засегна и гражданската война в Сирия. Той обеща, че САЩ няма да търпят използването на химическо оръжие там. Но допълни, че трябва да има политическо решение на кризата. От Варшава президентът на САЩ ще замине за Германия. Там той ще присъства на срещата на Г-20 в Хамбург. Утре се очаква първата среща на Тръмп с руския президент Владимир Путин.  ", "date": "2017.07.06", "title": "Тръмп: Ще укрепваме НАТО в отговор на дестабилизиращите действия на Русия (СНИМКИ)"}
{"url": "http://clubz.bg/55891-rusiq_sreshtu_bkp_sa_teroristi_na_pametnika_na_syvetskata_armiq", "text": "Министерството на външните работи на Русия протестира срещу \"оскверняването на Паметника на Съветската армия в София\". Протестът е изразен на туитър профила на министерството. Тази сутрин първо се появи следното съобщение: Минути по-късно последва ново съобщение - този път цитат от говорителката на руското Министерство на външните работи Мария Захарова: Преди дни Паметникът на Съветската армия в центъра на София отново осъмна нашарен. В предишни подобни случаи фигурите на монумента бяха \"преоблечени\" като американски супергерои или в цветовете на Украйна след анексирането на Крим от Русия. Този път обаче имаше само един ярко червен надпис: Русия не за пръв път протестира срещу подобни прояви у нас. Тя се грижи и за други паментици като този на Альоша в Пловдив.", "date": "2017.07.06", "title": "Русия срещу \"БКП са терористи\" на Паметника на Съветската армия"}
{"url": "http://clubz.bg/55884-bylgarite_v_polsha_se_sreshtnaha_s_radev", "text": "Българският президентът е на посещение в Полша за участие в срещата на най-високо равнище на инициативата \"Три морета\", която обединява дванадесет държави от региона на Централна и Източна Европа, и в Глобалния форум, организиран от Атлантическия съвет.  На срещата на държавния глава с българската общност присъстваха министри, представители на изпълнителната власт в лицето на министерствата на външните работи и отбраната на полската страна, на законодателната, местната и регионална власт и почетните консули на двете страни. Президентът запозна българите в Полша с целите на своето посещение и открои свързаността между двете държави в областите на инфраструктурата и икономиката като сфери, в които може да бъде постигнато още повече, съобщава БГНЕС.  \"Предстои през следващата година България и Полша да честват 100-годишнината от установяването на дипломатическите си отношения. Повод за гордост е, че България и Полша днес като съюзници в НАТО и партньори в Европейския съюз могат да служат за пример за отлични отношения между две модерни европейски държави\", заяви посланикът на България в Полша Емил Ялнъзов. След като разговаря със сънародниците ни, държавният глава Румен Радев посети изложба, посветена на Апостола Васил Левски, в Българския културен институт във Варшава.", "date": "2017.07.06", "title": "Българите в Полша се срещнаха с Радев"}
{"url": "http://clubz.bg/55885-vtori_test_za_bylgarskite_otbori_v_liga_evropa", "text": "Трите български отбора в турнира на Лига Европа играят днес реванши от първия предварителен кръг. Тази вечер ще знаем съдбата на \"Левски\", \"Ботев\" (Пловдив) и \"Дунав\" (Русе). Триото записа обнадеждаващи резултати в първите срещи. От 20:00 часа са мачовете на \"Ботев\" (Пловдив) и \"Дунав\" (Русе). \"Канарчетата\" имат най-добра преднина в сравнение с останалите - те спечелиха с 3:1 на терена на \"Партизани\" (Тирана). Тимът направи обрат от 0:1, а можеше да бие и по-убедително.  Ответният сблъсък е на стадион \"Лазур\" в Бургас. По същото време \"Дунав\" (Русе) ще направи опит да заличи пасива на казахстанския \"Иртиш\" - 0:1. Съперникът, воден от Димитър Димитров-Херо, има повече опит, но поне преди седмица не показа кой знае каква класа. Това дава надежди на \"дунавци\", които ще имат подкрепата на пълен стадион в града си. Последен от всички започва двубоят на \"Левски\" като гост на черногорския \"Сутиеска\" в град Никшич - от 21:30 ч. Обновените \"сини\" направиха много силно първо полувреме, в което блесна \"черната сила\" (както сам се нарича) Жуниор Мапуку, едно от новите попълнения. Гостите намалиха след почивката и запазиха шансове за втория предварителен кръг, но сами признават, че ще имат нужда от чудо, за да преодолеят \"Левски\".", "date": "2017.07.06", "title": "Втори тест за българските отбори в Лига Европа"}
{"url": "http://clubz.bg/55889-asociaciq_bylgarska_kniga_s_nov_predsedatel", "text": "Асоциация \"Българска книга\" има нов председател на управителния си съвет – Велизара Добрева, изпълнителен директор на \"Егмонт България\". Тя заменя на поста Веселин Тодоров (\"Сиела Норма\"). Новият управителен съвет на АБК е с мандат от две години и включва петима души. Освен Добрева членове на УС са още Галя Дянкова (\"Кибеа\"), Димитър Илиев  (\"Шамбала\"), Мая Бобева (\"Клевър Бук\"), Таня Алмалех (Издателство на БАН \"Проф. Марин Дринов\"). В състава на контролния съвет на организацията влизат Венка Рагина (\"Унискорп\"), Димитър Атанасов (\"Букохолик\") и Павлин Якимов (издателство АМГ).", "date": "2017.07.06", "title": "Асоциация \"Българска книга\" с нов председател"}
{"url": "http://clubz.bg/55894-partiite_sybrali_52_mln_lv_za_prezidentskite_izbori", "text": "Над 5,21 млн. лв. са декларираните приходи на партиите от президентските избори, съобщават от Сметната палата. Тя е извършила одит за съответствие на декларираните приходи и извършените разходи по време на кампанията за вота на 6 ноември 2016 г. Прегледани са документите на   – 2 политически партии, 4 коалиции от партии и 5 инициативни комитета. Общите им приходи са 5,212 млн. лв., направени са 2 187 парични дарения от 2 166 физически лица в общ размер на 1,19 млн. лв. Всички средства са изхарчени почти до стотинка. От   са похарчили 1,71 млн. лв. за кампанията, от   – 822 644 лв., а  „ - 450 000 лв. Изборите за президент са стрували на   924 000 лв. Разходите на партията на   са малко над 256 хил. лв. От 258 дарителя са потвърдени направените от тях дарения, от един обаче информацията не е потвърдена, въпреки наличието на подписан договор за дарение. От останалите дарители не е получена информация. Общо 82 физически лица са предоставили или дарили средства над 1000 лв. За 76 от тях са установени данни за доходи, съответстващи на размера на предоставени от тях средства за кампанията. За 6 лица е установено несъответствие, но проверката е само въз основа на бази данни на Националната агенция за приходите и Националния осигурителен институт. Участниците в кампанията са платили над 277 хил. за медийни пакети.  Сметната палата е установила, че инициативният комитет, издигнал Румен Радев и Илияна Йотова, е набрал общо 87 223 лева за финансиране на кампанията и след приключването ѝ, което е в нарушение на Изборния кодекс. ", "date": "2017.07.06", "title": "Партиите събрали 5,2 млн. лв. за президентските избори"}
{"url": "http://clubz.bg/55896-vandali_opojariha_avtosalon_na_%E2%80%9Cporshe%E2%80%9D_v_hamburg", "text": "Само ден преди откриването на срещата на върха на държавите от Г-20 в Хамбург бе извършено покушение срещу представителството на автомобилния концерн “Порше” в града. \n\tПървият сигнал за огнения ад е постъпил в пожарната в 3,52 ч тази заран. 40 огнеборци са пристигнали за минути на мястото на пожара, намиращо се в престижния квартал Айделщед, но вече колите пред автосалона били опожарени. По първоначални изчисления щетите са за над 1 милион евро. Поради опасност огнената стихия да обхване и близките жилищни сгради, е била активирана предупредителната система “Katwarn”, което става единствено при катастрофи, застрашаващи живота на населението. На мястото на пожара полиция е открила пожароускорители и запалки, използващи се при палене на грил. До този момент престъпниците не са установени, все още никой не е поел и отговорност за палежа. Поради тази причина може само да се предполага, че вандалският акт е свързан с форума на Г-20. От дни Хамбург ври и кипи, стотици хиляди протестират срещу срещата на лидерите от Голямата двадесетица. Над 15 000 полицаи до този момент не са в състояние да овладеят протестната вълна, съпровождана и с актове на насилие. За тази вечер е насрочена демонстрация на представители на левия спектър. Мотото е “Welcome to Hell!” (“Добре дошили в ада!”). Опасения изрази шефът на полицията в Хамбург Ралф Мартин Майер: “Не изключваме терористични нападения.” Тази заран на Централна гара в Хамбург пристигна и специален влак, нает от протестиращи срещу форума на Г-20. Композицията е поела снощи от от Базел, Швейцария, преминавайки през почти цяла Западна Германия. Федералният правосъден министър Хайко Маас се обяви в защита на мирните протести, каквито се порвеждат от понеделник в Хамбург: “Мирна съпротива е в реда на нещата. Дебатът в рамките на Г-20 не е единствено за държавни и правителствени ръководители, а за всички.”", "date": "2017.07.06", "title": "Вандали опожариха автосалон на “Порше” в Хамбург"}
{"url": "http://clubz.bg/55887-sinqta_zona_v_sofiq_shte_stava_celodnevna_i_v_sybota", "text": "Синята зона в София ще работи вече до 18 часа в събота, а не както досега до 14 ч., предвижда нова наредба за изменение на движението в столицата. Предложението, което идва от Зафир Здравков и Ваня Тагарева от ГЕРБ и Стефан Марков от Реформаторския блок, е с мотива, че дори през почивните дни трафикът в най-населения град не намалява.  Предложението е минало успешно през транспортната комисия и по всяка вероятност ще се гледа на следващото заседание на Столичния общински съвет след две седмици. Ако наредбата бъде приета, тя влиза в сила от 1 октомври. Друга промяна предвижда началото и краят на синята и зелената зона да се изместят с половин час в работните дни - вместо от 8 до 19 ч. да е от 8,30 до 19,30 ч. Както много столичани се надяват, зелената зона ще бъде разширена, но скромно - в район \"Средец\" се отварят нови 1193 платени паркоместа и 31 за хора с увреждания. Те ще бъдат в участъка между бул. \"Цариградско шосе\", \"Евлоги и Христо Георгиеви\", \"Михай Еминеску\" и ул. \"Мизия\" и \"Хан Омуртаг\". В най-тесния квартал на столицата - \"Лозенец\" - пък се отварят нови 3500 платени места между бул. \"Евлоги и Христо Георгиеви\", \"Драган Цанков\", \"Джеймс Баучер\" и \"Черни връх\". Общинската съветничка Ваня Тагарева разясни, че това ще струва еднократно 2 438 077 лева, а годишната печалба ще е в размер на 3 559 751 лв.", "date": "2017.07.06", "title": "Синята зона в София ще става целодневна и в събота"}
{"url": "http://clubz.bg/55890-kzk_obvini_tokovite_drujestva_v_zloupotreba_s_monopol", "text": "Комисията за защита на конкуренцията обвини в злоупотреба с господстващо положение електроразпределителните дружества ЕВН, ЧЕЗ и \"Енерго-про\". Според антимонополното ведомство те прилагат обща стратегия и практики, с които дискриминират независимите търговци и ограничават търговията с електрическа енергия по свободно договорени цени. На трите електроразпределителни компании е определен 30-дневен срок за запознаване с материалите по преписката и представяне на писмени възражения по предявените твърдения.", "date": "2017.07.06", "title": "КЗК обвини токовите дружества в злоупотреба с монопол "}
{"url": "http://clubz.bg/55898-da_bylgariq_kym_vlastta_avtoritarni_ste_kato_putin_i_orban", "text": "Извънпарламентарната опозиция в лицето на \"Да, България\" обвини управляващите от ГЕРБ и \"Обединени патриоти\", че започват с авторитарните мерки, познати от страни като Унгария на Виктор Орбан и Русия на Владимир Путин. Поводът - внесените от парламентарното мнозинство промени в Закона за съдебната власт, пряко насочени към \"непослушни\" професионални организации на магистрати като Съюза на съдиите, например.  Идеята на ГЕРБ и партньорите им е да забранят на съсловните организации на магистрати финансиране за дейности от източници, различни от лични дарения и членски внос. Това означава тези организации повече да не могат да изпълняват проекти и да кандидатстват по европейски програми, програми на т.нар. Норвежки фонд, на фондации като \"Америка за България\" и т.н. Затова и от \"Да, България\" реагират с остра позиция. Ето какво пише в нея:", "date": "2017.07.06", "title": "\"Да, България\" към властта: Авторитарни сте като Путин и Орбан"}
{"url": "http://clubz.bg/55899-emil_karanikolov_nqma_osnovanie_za_prekratqvane_na_dogovora_za_bmf", "text": "Вицепремиерът Валери Симеонов преди дни изрази мнение, че компанията на братя Домусчиеви  не изпълнява условията в договора, който е сключила с държавата за приватизацията на БМФ.  Симеонов смята, че държавата трябва да обжалва решение на Арбитражния съд при Българската търговско-промишлена палата, с който правителството се задължава да промени условията в договора и да заплати определена сума.  От друга страна вчера по предложение на министъра на икономиката Емил Караниколов и след разпореждане на премиера Бойко Борисов правителството осигури 2,4 млн. лв., необходими за заплащане на дължимата държавна такса за предявяване на иск пред Върховния касационен съд за отмяна на решение от 30.03.2017 г. на Арбитражния съд при БТПП, постановено по заведено от „Кей Джи Маритайм Шипинг” дело срещу Агенцията за приватизация и следприватизационен контрол.  Договорът предвижда едва през 2018 г. да се направи отчет дали е бил осъществен контрол.  Караниколов заяви, че в периода, в който той е бил шеф на Агенцията за приватизация, единствените нарушения са били свързани с трудовата заетост.", "date": "2017.07.06", "title": "Емил Караниколов: Няма основание за прекратяване на договора за БМФ"}
{"url": "http://clubz.bg/55903-trymp_kym_rusiq_sprete_namesata_v_ukrajna_i_podkrepata_za_asad_snimkivideo", "text": "Така започна обръщението си към поляците американският президент Доналд Тръмп. Той произнася реч на централния площад \"Красински\" във Варшава. Там е паметникът на участниците във Варшавското въстание през 1944 г. срещу нацистките окупатори. Гостът положи венец пред монумента. Той бе приветстван от многохилядно множество, което постоянно скандираше: \"Доналд Тръмп!\" Президентът им благодари за сърдечното посрещане на американските войници, базирани в страната. Те са гаранция за сигурността и свободата. Тръмп обеща на страните от инициативата \"Три морета\", чиито лидери се събраха във Варшава, че вече няма да бъдат заложник на газови доставки от един монополист (Русия - б.р.). На форума е и българският президент Румен Радев. По-голямата част от речта бе посветена на Полша. Тръмп похвали поляците за борбата им и срещу нацистката окупация, и срещу комунизма, като изтъкна специално заслугите на полския папа Йоан-Павел II. Поляците никога не са губили смелостта и духа си, припомни Тръмп. Те не са се пречупили нито при двойната съветско-нацистка окупация. Не са се уплашили да въстанат срещу германците, въпреки че съветската армия безучастно е наблюдавала как нацистите унищожават жени и деца по време на Варшавското въстание. Той отправи призив към лидерите на над 50 мюсюлмански страни да се присъединят към усилията на останалите. И доъплни, че цивилизованият свят ще надлелее в борбата с тероризма. Тръмп призова Русия също да се включи в тази битка. Тръмп отново призова страните членки на НАТО да плащат своя дял в разходите за отбрана. И призова държавите от пакта за застанат твърдо зад член 5 за взаимна защита. Според него става дума не само за пари, но и за воля. И дори Западът да има най-силната икономика, той няма да оцелее, ако всички не се държат като едно семейство. В края на речта си той призова всички хора по света да се борят като поляците. \n\t", "date": "2017.07.06", "title": "Тръмп към Русия: Спрете намесата в Украйна и подкрепата за Асад (СНИМКИ+ВИДЕО)"}
{"url": "http://clubz.bg/55892-vss_pak_si_samorazpadna_kvoruma_za_da_izbqga_ot_neudobna_tema", "text": "\"Многострадална точка\" - опит да се вземе отношение по европейски препоръки за прокуратурата, не успя да стигне дори до обсъждане от този Висш съдебен съвет. Калин Калпакчиев опитва да задвижи по някакъв начин Съвета още от... януари веднага след като публичната част на доклада на прокурори от 4 западни държави стана известна на 20 декември. След днешното \"пълзящо напускане\" на членове, за да се стигне до падане на кворума, шестима от ВСС дори написаха до министър Цецка Цачева да свика извънредно заседание другата седмица, пише \"Де Факто\". След като Министерството на правосъдието надълго и нашироко се занима с поблема, внесоха писмо на 29 юни с проект  - а именно изпълнението на препоръките от независимия технически анализ, засягащи модела на прокуратурата. Ето и част от препоръките, които според вносителите Калин Калпакчиев и Соня Найденова е редно да занимават ВСС: Миналия четвъртък обаче ВСС прибягна до един от \"любимите\" си напоследък прийоми - заради протестиращи отпред с болтове в подкрепа на Лозан Панов, Сотир Цацаров се разстрои, че \"този цирк му идва в повече\" и напусна. Така освен че изиграха \"пас\" по жалбата срещу Панов от \"Блиц\", не се стигна и до обсъждане на прословутата тема какво ще се прави с препоръките на прокурорите от Англия, Испания, Германия и Холандия. Скандалът срещу Панов бе произведен, а по еворпрепоръките топката се тупа до безкрай - 2 в 1. Миналия четвъртък главно действащо (в смисъл - напускащо) лице освен Цацаров бе и председателят на ВАС Георги Колев. Този път - при едва 16 участващи в Пленума на ВСС, т. нар. опозиционно малцинство и \"здравите сили\" се изпокараха по въпроса - кой да участва в работните групи за промени в 4 важни закона: ЗСВ, НК, НПК, както и нормативни изменения, свързани с вещите лица. Камен Иванов обърна внимание, че \"непрекъснатото участие в работни групи на едни и същи колеги не е ползотворно\". Действието се развиваше, след като едва в 10 ч напусна главният прокурор (след като взе участие само в гласуването на пакет от бюджетни точки, които минават \"рутинно\", б.р.). После си тръгнаха и Георги Колев, и верният на мнозинството Ясен Тодоров. Кворумът остана да \"виси\" на 13 човека - санитарния минимум. Освен това Соня Найденова и Калин Калпакчиев поискаха извънредно ВСС да обсъди проект на депутати от ГЕРБ и патриотите за промени Така след като изгласуваха само спорните участници в групите за законови промени, кворумът се разпадна - първо излезе ядосана Соня Найденова, която помоли за 10-минутна почивка, за да се съберат участниците. След като това не стана, заседанието бе прекратено и така \"увисна\" точката, възприемана явно като вмешателство \"анти-Цацаров\".", "date": "2017.07.06", "title": "ВСС пак си саморазпадна кворума, за да избяга от неудобна тема"}
{"url": "http://clubz.bg/55902-upravlqvashti_i_opoziciq_zatynaha_v_aferata_betina_joteva", "text": "Отчетът на СЕМ за 2016 г. пред парламента стана повод за люта свада между управляващи и опозиция в пленарната зала. Повод за пререканията бе исканата от БСП оставка на члена на СЕМ Бетина Жотева, която преди време си позволи да отправи заплахи към журналистката Къдринка Къдринова. От БСП поискаха оставката на Жотева и разпространиха листовки с нейния лик. Това заяви Александър Симов (БСП). И продължи: Симов посочи, че БСП не е против СЕМ, но поиска Бетина Жотева да не е в него. Елена Йончева (БСП) подкрепи Симов с думите, че СЕМ е загубил своята обществена легитимност, защото негов член, призван да защитава свободата на словото, се е превърнал в палач на тази свобода. Стефан Данилов също заяви, че Бетина Жотева би трябвало да подаде оставка. Той направи лично обяснение след думите Вежди Рашидов (ГЕРБ) да стегне сценария в БСП. Той каза, че не е знаел за плакатите, издигнати от БСП и изрази резерви към тях. Той попита народните представители как биха реагирали, ако член на СЕМ, предложен от БСП, се изцепи в Комисията: \"Ти ще мълчиш, че ще ти …\" Той се обърна към Рашидов с думите: Според Тома Биков (ГЕРБ) БСП иска да сложи свои хора в СЕМ, но не може да го направи, защото е загубила изборите. Към края на дискусията председателят на парламента Димитър Главчев отстрани заместник-председателя на ПГ на БСП Драгомир Стойнев от заседанието. Стойнев се възпротиви на отнемането на думата на Елена Йончева. В знак на протест групата на БСП напусна залата.", "date": "2017.07.06", "title": "Управляващи и опозиция затънаха в аферата \"Бетина Жотева\""}
{"url": "http://clubz.bg/55904-mon_prizna_moje_da_zagubim_70_mln_leva_evropari_za_nauka", "text": "Министерството на образованието призна официално, че има риск България да загуби около 70 млн. лева eвропейски пари за наука. По думите на министър Красимир Вълчев пред БНТ става дума за суми от текущия програмен период, предназначени за научни центрове, тъй като през 2018 г. трябва да отчетем междинно постигнати цели по оперативната програма \"Наука и образование\". Парите, които са под въпрос, са за изграждането на въпросните научни центрове. Пред депутатите от комисията по образование в парламента министърът е признал, че има забавяне и в предишните две години, но най-голямо било забавянето от началото на 2017-а. Причината е и в спирането на обществената поръчка за оценител на 44-те подадени проекта за научни центрове. Търгът бе спрян от служебния министър на образованието (и бивш заместник на Меглена Кунева, когато тя оглавяваше образователното ведомство - б.р.) Николай Денков.  След прекратяването на поръчката стартира нова - за избор на индивидуални изпълнители. Целта на МОН е до юни да се сключат договорите, за да може да се спази графикът и все пак да не се стигне до загуби.  Върховният административен съд обаче постанови, че конкурсът за оценители е спрян неправомерно и поръчката трябва да се възложи на обжалвалата фирма - италианската \"Прогетти плант\". Почти сигурно е, че след новия развой на събитията ще има обжалване от неспечелилите въпросния търг фирми, което ще забави още графика. Затова се обмисля вариант за предварително изпълнение на търга, стана ясно още от интервю на министър Вълчев пред националната телевизия.", "date": "2017.07.06", "title": "МОН призна: Може да загубим 70 млн. лева европари за наука"}
{"url": "http://clubz.bg/55906-grigor_dimitrov_s_kategorichna_pobeda_nad_markos_bagdatis_na_uimbyldyn", "text": "Григор Димитров се класира за третия кръг на \"Уимбълдън\" след категорична трисетова победа над Маркос Багдатис от Кипър. Димитров се наложи с 6:3, 6:2, 6:1 за час и 43 минути игра, записвайки осма победа от общо девет срещи помежду им. Най-добрият ни тенисист доминираше през целия мач. През първия сет българинът сервираше отлично, което бе и причината Багдатис да спечели едва 3 точки на неговите подавания. Димитров не допусна нито една непредизвикана грешка в сета. Иначе Григор си осигури победата в първата част, след като реализира ключов пробив за 5:3, а впоследствие успя на свой сервис да приключи сета. Превъзходството на българина стана още по-явно във втория сет, който започна с пробив за първата ни ракета. Димитров продължи да изпълнява много солиден начален удар, като не даваше никакви шансове на кипъреца в сервис геймовете си. Нов пробив при 5:2 окончателно уби интригата в сета. Третата част започна по-равностойно. След като спечели подаването си, пред Багдатис се откриха четири възможности да пробие Григор. Първата ни ракета обаче се справи с опасността и удържа сервис гейма си. Димитров се възползва от психологическото предимство и на свой ред успя да реализира пробив и да поведе с 2:1. Нов пробив при 4:1 за полуфиналиста от 2014 г. напрактика сложи край на надеждите на Багдатис, който трябваше да се примири с поражението след 6:1. В следващия кръг Димитров ще срещне победителят от двубоя между Дуди Села (Израел) и Джон Иснър (САЩ).", "date": "2017.07.06", "title": "Григор Димитров с категорична победа над Маркос Багдатис на \"Уимбълдън\""}
{"url": "http://clubz.bg/55895-manolova_bojko_borisov_podkrepi_vsichkite_mi_predlojeniq", "text": "Това заяви от трибуната в парламента днес главната омбудсманка Мая Манолова, коментирайки серията от законови изменения, които предложи и на това Народно събрание - във връзка със своеволията на частните съдебни изпълнители и защитата на работниците.  Манолова бе остра към парламента, защото макар депутатите вчера единодушно да приеха промени в Гражданско-процесуалния кодекс за улесняване на длъжниците и ограничаване на правомощията на банките и частните съдебни изпълнители срещу тях, народните представители не са обсъдили въобще други нейни предложения - забрана за работодатели да \"прехвърлят фирми на клошари\", без да са заплатили заплатите на своите работници, и промени по начина, по който функционира фонда за гарантиране на вземанията при работници при фалит на техния работодател. Тази сутрин обаче омбудсманката е провела среща с премиера Бойко Борисов в качеството му на лидер на ГЕРБ. След Манолова коментира и шефът на правната комисия от ГЕРБ Данаил Кирилов, който отбеляза, че именно заради това вчера депутатите приеха единодушно на първо четене всички 4 законопроекта за промени в ГПК: И покани всички да участват максимално активно в обсъждането по законопроектите.", "date": "2017.07.06", "title": "Манолова: Бойко Борисов подкрепи всичките ми предложения"}
{"url": "http://clubz.bg/55856-volvo_spira_dvigatelite_s_vytreshno_gorene_sled_2019_g", "text": "Всички нови модели на \"Волво\", собственост на китайската Geely, ще бъдат изцяло електрически или хибридни от 2019 г.,съобщиха от автомобилната компания, цитирани от \"Ройтерс\".  Това слага край на близо един век производство на автомобили от марката, задвиждвани единствено с двигатели с вътрешно горене. Фирмата с централа в Гьотеборг ще продължи да произвежда от старите си модели, пуснати преди тази дата, но ще вкара в линията си различни версии - от изцяло електрически до зареждаеми хибриди. С плановете си \"Волво\" става първият водещ производител на традиционни автомобили, поставил срок за пълен отказ от двигателите с вътрешно горене. По думите му стъпката е направена отчасти в отговор на засилващото се потребителско търсене на електрически двигатели. Предвижда се от 2019 г. до края на 2021 г. да бъдат пуснати пет нови модела - три Volvo и два Polestar, всичките изцяло електрически.  \"Волво\" инвестира усилено в нови модели и заводи, откакто Zhejiang Geely Holding Group придоби компанията от Ford Motor Co. през 2010 г., създавайки ниша на пазара на първокласни автомобили, доминиран от по-големи конкуренти като Mercedes-Benz на Daimler и BMW, припомня Ройтерс.", "date": "2017.07.06", "title": "\"Волво\" спира двигателите с вътрешно горене след 2019 г."}
{"url": "http://clubz.bg/55901-es_i_qponiq_se_dogovoriha_po_princip_za_svobodna_tyrgoviq", "text": "Европейският съюз и Япония се договориха  днес по принцип да сключат споразумение за свободна търговия и инвестиции, съобщиха на съвместна пресконференция в Брюксел председателите на Европейския съвет и на Европейската комисия Доналд Туск и Жан-Клод Юнкер и японският премиер Шинзо Абе. Това е най-голямата международна сделка за свободна търговия, постигната от ЕС до момента. Преговорите за нея се водят от 2013 година. Споразумението трябва да влезе в сила в началото на 2019 година, каза той. До края на годината трябва да е готов окончателният му текст, който да бъде предоставен за одобрение на държавите членки и на Европейския парламент. Заедно партньорите дават 30 на сто от световния БВП и 40 на сто от световната търговия, докато представляват 10 на сто от световното население. Срещата на върха ЕС - Япония в Брюксел днес е израз на подкрепа за свободната търговия и отрицание на протекционизма в противовес на позициите, защитавани от президента на САЩ Доналд Тръмп. Тримата лидери ще участват заедно с него в среща на 20-те водещи световни икономики Г-20 в Хамбург утре и вдругиден. ЕС и Япония имат още да довършат подробности в търговските си преговори, но подписването на споразумението по принцип е израз на политическа воля в полза на свободната търговия. Юнкер отбеляза, че не очаква трудности в оставащите преговори.  За ЕС и неговите държави споразумението ще означава премахване на много голяма част от плащаните от дружества от ЕС мита, възлизащи общо на 1 милиард евро годишно, отваряне на японския пазар за вноса на ключови селскостопански продукти от ЕС и увеличаване на благоприятните възможности в редица сектори, отбеляза комисията в   за медиите. (Основните елементи на сделката вижте  .) Според комисията споразумението задава най-високите стандарти в областта на труда, безопасността, опазването на околната среда и защитата на потребителите, включва пълнообхватни защитни мерки по отношение на обществените услуги и съдържа специална глава за устойчивото развитие. Освен това то се основава на и затвърждава високите стандарти за защита на личните данни, въведени напоследък както от ЕС, така и от Япония в техните закони за защита на данните, се казва още в съобщението. Еврокомисарят по селското стопанство Фил Хоган подчерта, че сделката е \"от особено голяма полза за селските райони на Европа\". Сделката отваря пазарите на услуги, по-специално на финансовите услуги, електронната търговия, далекосъобщенията и транспорта. То гарантира на предприятията от ЕС достъп до пазарите на обществени поръчки в 48 големи града в Япония и премахва пречките пред обществените поръчки в железопътния сектор на национално равнище. Освен това то защитава чувствителни икономически сектори на ЕС (например автомобилния) с преходни периоди преди отварянето на пазарите. Днешната принципна договореност обхваща повечето аспекти на споразумението за икономическо партньорство, посочва комисията. Все още трябва да се доуточнят технически подробности по някои глави, а има и глави, които остават извън обхвата на принципната договореност. Това се отнася например за защитата на инвестициите. За решаването на споровете инвеститор - държава ЕС ще предложи на всички свои партньори, включително на Япония, да създадат многостранен инвестиционен съд, каза Юнкер. По думите му не може въпроси от публичен интерес да се оставят в ръцете на частни арбитри. Други области, в които е необходима допълнителна работа, са регулаторното сътрудничество, общите и институционалните въпроси.", "date": "2017.07.06", "title": "ЕС и Япония се договориха по принцип за свободна търговия"}
{"url": "http://clubz.bg/55897-rumqna_bychvarova_vs_drugarkata_ninova", "text": "Началникът на кабинета на премиера Бойко Борисов Румяна Бъчварова отрече твърденията, че има конфликт между нея и министър Лиляна Павлова. Днес лидерът на БСП Корнелия Нинова заяви, че този конфликт се е рзгорял около проблемите в НДК. Това написа Бъчварова във Фейсбук.       По-рано днес Нинова заяви, че в случая НДК става въпрос за битка между две лобита в ГЕРБ. Според нея премиерът Бойко Борисов се опитвал да лавира между тях.", "date": "2017.07.06", "title": "Румяна Бъчварова vs \"другарката Нинова\""}
{"url": "http://clubz.bg/55900-volq_da_si_plashtame_globite_direktno_na_pytq_s_pos_terminali", "text": "Колите на Пътна полиция да бъдат оборудвани с ПОС-терминали, предлагат в свой законопроект депутатите от ПП \"Воля\". Според тях това значително ще увеличи събираемостта на глобите на пътя. Тя поясни, че за последната година и половина не са събрани близо 70 млн. лева. От \"Воля\" раздадоха на журналисти точната справка, която са получили от МВР. Според нея от началото на 2016 г до 9 юни тази година има общо 120 млн. издадени наказателни постановления, фишове и електронни фишове. От тях не са платени 66 133 240 лв. - или 55%.", "date": "2017.07.06", "title": "\"Воля\": Да си плащаме глобите директно на пътя с ПОС-терминали"}
{"url": "http://clubz.bg/55911-moskva_aktivira_kremylskite_hibridchici_u_nas_zaradi_makedoniq", "text": "Не е никак странно, че Москва и Белград активираха до максимум своите пети колони в София и в Скопие в навечерието на 2 август - датата на договореното от премиерите Борисов и Заев съвместно честване на Илинден и планираното подписване на договор за добросъседство между двете страни. Изолацията на Македония от нейните съседи е основна регионална политическа цел на Белград с цел да не се допусне интеграция на Скопие в НАТО и ЕС преди приемането на Сърбия за член на ЕС (Белград засега отказва членство в НАТО). В продължение на четвърт век поддържането на изолацията на Скопие бе лесно предвид няколко обстоятелства. , твърдият бойкот на Атина за признаване на македонската държавност поради проблема с името на републиката и - в по-широк план - поради спора за античното културно наследство, който Скопие при управлението на Груевски доведе до ключов проблем на македонската идентичност. Бойкотът на името и оттам - на членството на Македония в НАТО и ЕС не пречат на Атина да поддържа максимално активни икономически отношения със Скопие и да контролира лъвски дялове от стопанството на малката република. Но този бойкот поддържа македонската уязвимост в регионален и международен план, което е в интерес на стария тандем Атина - Белград. На   място, регионалната и международна изолация на Скопие се обезпечава от външно спокойните, но вътрешно напрегнати отношения на Македония с двете съседни албански държави, които всячески подкрепят ескалацията на етническите претенции на албанската общност в северозападна Македония и предизвикват различни по сила и характер кризисни процеси в крехката македонска държавност. Кризата от 2001 г., която доведе до Охридския договор и практическата кантонизация на Македония бе предизвикана от метежа на местното - македонско крило на Армията за освобождение на Косово: военна структура с претенции за националноосвободително движение, но функционираща като криминално-мафиотска мрежа. Всяко разклащане на политическото статукво в Скопие се използва от албанския фактор в Тирана и Прищина за по-нататъшно автономизиране в посока откъсване на албанците в Македония. Последният прецедент на подобна открита арогантност бе лансирането от албанския премиер Еди Рама на т.нар. \"Тиранска платформа\" на македонските албански партии за нарастваща албанска хегемония върху македонската държава. С това свое поведение албанският фактор на Балканите пряко подпомага стратегията на Белград - и както ще видим, на Москва - за криза и изолация на Македония на Балканите. , хроничната нестабилност и изолация на Скопие се поддържат от хегемонното присъствие на сръбските разузнавателни, политически и стопански фактори на територията на самата република Македония. Сръбската популярна култура притежава хегемония в македонския публичен живот, а поредица от македонски политици - включително досегашния премиер Груевски - имат дълга лична история на служба в полза на Белград. Всички тези инструменти на влияние върху вътрешнополитическия живот на Македония съхраняват нейния прото-колониален статут по отношение на Сърбия. Един от ключовите инструменти на сръбската политика в Македония е системната и непрекъсната анти-българска кампания, която се води от медии, академици, политици и още дълъг списък хранени хора на Удба. Тук е време да споменем   обстоятелство за системната изолация на Македония в контекста на балканския регион. Комбинацията между плиткоумен \"национализъм\" и успешна агентурна дейност на руската пета колона в България поддържа буен огъня на враждебността към \"сърбоманите и македонистите\" оттакък Гюешево. Липсата на опитен и интелигентен български национален елит доведе до дългосрочното пропиляване на множество възможности за необратимо сближаване и стабилизиране на отношенията между София и Скопие. Ако някой полуидиот в Скопие рече, че Самуил, Братя Миладинови и Гоце Делчев са македонци, поне трима малоумници в София се считат за длъжни да го наругаят и да потвърдят очевидното - че въпросните исторически фигури са българи. Много често е важно не толкова какво казваш, а как го казваш. Тези престрелки на мутри с интелектуални претенции от двете страни на границата на практика дават достатъчно храна на пропагандни източници - в Атина, Белград и самата Македония - които съществуват за да поддържат мита за българската опасност спрямо Македония. Днес към дежурните по македонска тема в София се присъединиха и мощни подкрепления - цялата агентура на руската пета колона в България. Русия в продължение на доста време пазеше предпазлива дистанция спрямо регионалния ребус около Македония. Днес Кремъл смени доста рязко своите позиции. Като започнем от азбуката, дошла от \"македонските земи\", като минем през пряката подкрепа за властта на клана Груевски и като стигнем до изявленията в българския парламент за това, че Македония е българо-сръбски проблем и никакъв договор между София и Скопие не бива да се подписва. Просто защото Македония е ключов шанс на Москва да дестабилизира Балканите и да осуети развитието на евро-атлантическата интеграция на региона. Кремъл разчиташе на Черна гора, известна с ентусиазираното си русофилство от 19 век насам. Но Подгорица обърна гръб на Москва и влезе в НАТО - може би защото през последните 15 години черногорците видяха за пръв път на живо доста руснаци - което повлия смущаващо на русофилството им... Ако Македония реши проблема с името и влезе в НАТО - подобно на своите съседи - единствената надежда на Путин остава република Сръбска в БиХ. Самата Сърбия вече заяви чрез своя премиер, че евроинтеграцията има приоритет пред връзките с Русия. През следващите дни и седмици ще наблюдаваме все по-пряката и очевидна връзка между анти-македонски изказвания в София и руските пари и пропагандни мрежи, функциониращи с нарастваща упоритост в България. Играта, както се казва, е ва банк. Същото ще се случва и в Скопие - антибългаризмът ще стигне до кресчeндо и руско-удбашките кръгове ще се постараят силно за това. На България е необходима стратегия на перспектива и разум в подобряването на отношенията с Македония. Преди всичко, ние нямаме драматичен залог за да бързаме в тези отношения. Необходимо ни е да осигурим спокойна среда за двустранно сътрудничество - първоначално в \"негорещи\" направления - железница, магистрала, стопанско сътрудничество, инвестиции. Политиката на идентичност може да почака и да бъде придвижвана с разум, спокойствие и яснота по един основен въпрос - Македония е друга държава, която носи отговорността за своето поведение и идентичност, но нашата история няма кой да я вземе. Тя вече се е случила. Това не означава, че трябва да премълчаваме безобразия, случващи се в Скопие. Но трябва да ги посрещаме спокойно - със самочувствието на нация, която има време да разреши своите наследени проблеми, ако бъде успешна в основните посоки на своето развитие. Най-малкото - да не позволяваме на кремълските хибридчици да ни водят за носа и да режисират поредна балканска свада с великодържавни задни мисли. Македония вече не бива да бъде емоция за нас, българите. Македония е част от нашето разумно и прагматично построено бъдеще в региона на Балканите.    ", "date": "2017.07.06", "title": "Москва активира кремълските хибридчици у нас заради Македония"}
{"url": "http://clubz.bg/55908-banda_dyrjala_cql_arsenal_uzi_otiva_na_syd", "text": "Специализираната прокуратура е внесла в съда обвинителен акт срещу шестима от участниците в организирана престъпна група за незаконна търговия с огнестрелни оръжия, която бе задържана през ноември 2016 г. Бандата ще отговаря освен за държане и за придобиване, преработка на впечатляващ арсенал, сред който 50 незаконни картечни пистолета \"Узи\". Седмият участник в бандата се е признал за виновен, поискал е споразумение с прокуратурата и вследствие на това е осъден на 2 години затвор условно с 4-годишен изпитателен срок. Участниците бяха задържани на 19 ноември 2016 г. в София от ГДБОП и Специализираната прокуратура. При претърсвания в ползвани от тях жилища са намерени и иззети 50 картечни пистолета \"Узи\", 10 пистолета от различни марки и модели, оптика, 2700 евро, голямо количество боеприпаси, над 19 000 лева, картечен пистолет \"Скорпион\", старинни монети, скимиращи устройства. Според доказателствата по делото групата е била сформирана през март 2016 г., а е дейността й е била добре организирана от лидера Йордан Й., като всеки \n\tот участниците е изпълнявал точно определени функции, съобщават от държавното обвинение. Един е доставял оръжия, боеприпаси и части за оръжията, в работилница в дома на друг те били преработвани или сглобявани (като се заличавали серийните им номера). Трети осигурявал купувачи, друг от групата съхранявал \n\tготвите за продажба оръжия и боеприпаси, а при наличие на купувач стоката била предавана на лидера на или на посочен от него човек и доставяна на клиента. Ивайло П., който е лицензиран оръжеен търговец, внесъл законно от чужбина 50-те „Узи“. Преди да ги продаде на групата обаче, е трябвало те да бъдат деактивирани (т.е. да бъдат превърнати в негодни за стрелба). Вместо това те са предадени като бойни, номерата им са били заличени и са били подготвени за нелегална продажба.", "date": "2017.07.06", "title": "Банда, държала цял арсенал \"Узи\", отива на съд"}
{"url": "http://clubz.bg/55909-obiskirat_shtabove_na_navalni_v_cqla_rusiq", "text": "Руските сили на реда, подпомагани от пропутински активисти, тарашат вече няколко дни поред щабове на блогъра опозиционер Алексей Навални из цялата страна, предаде Нюз.Ру. За три дни подобни инциденти имало в няколко града. Днес бяха обискирани щабовете в столицата Москва и в сибирския град Вологда. Всичко това се случва, докато Навални продължава да излежава административен арест за организиране на митинг срещу корупцията. Очаква се той да излезе на свобода утре, след 25 дни зад решетките. Властите в различните градове масово отказват на привърженици на Навални да организират \"голям агитационен съботник\" по повод освобождаването му, заяви Леонид Волков - шеф на щаба на опозиционера. В Москва полиция нахлула в щаба в ранните часове на деня. Пребит от бой бил дежурилият там доброволец Александър Туровски. Той е откаран в съда и ще бъде съден за неподчинение на органите на реда. Причина за обиска в Москва е \"самоуправство\" в резултат на нарушаване на договора за наема на помещенията, обяснили от полицията. А в офиса във Вологда нахлули поради това, че там можело да има екстремистка литература. Не се съобщава дали такава е намерена. Алексей Навални смята да се кандидатира за президент на изборите през 2018 г., макар че през февруари той бе осъден условно на 5 години затвор, след като бе признат за виновен в тежко престъпление. Именно по тази причина законите не му позволяват да се кандидатира. Навални обаче обжалва съдебното решение пред Европейския съд за правата на човека (ЕСПЧ) в Страсбург. Отделно през март Навални бе осъден на 15 дни административен арест и глоба в размер на 20 000 рубли (323 евро). Обвинението бе \"организиране на масово едновременно пребиваване на граждани на обществени места\". Блогърът бе арестуван за участие в неразрешен от московските власти митинг срещу корупцията и с искане на оставката на премиера Дмитрий Медведев. Само в столицата бяха задържани над 1000 души. Причина за протестите през пролетта бе филм на оглавявания от Навални Фонд за борба с корупцията (ФБК), разпространен на 2 март. В него се твърди, че Медведев получил подкупи в размер над 1 милиард евро и се сдобил с несметни богатства. А след митинга срещу корупцията на 12 юни опозиционерът получи 30 дни административен арест, намалени впоследствие на 25.", "date": "2017.07.06", "title": "Обискират щабове на Навални в цяла Русия"}
{"url": "http://clubz.bg/55923-nova_zaguba_za_yunoshite_germaniq_pak_ni_bi_s_30", "text": "Юношеският национален отбор на България отпадна от Евро 2017 до 19 години след загуба от Германия с 0:3 на почти пълния стадион \"Тенгиз Буржанадзе\" в Гори, родния град Йосиф Висарионович Сталин. Така в неделя, отново от 19:00 часа, нашите ще играят за чест срещу Холандия, докато \"лалетата\" ще гонят победа, за да продължат на полуфиналите. Спази се традицията да губим с по 0:3 от Германия. Така бе и на финалите до 19 г. през 2008-ма и 2014 г. Жалкото е, че и днес, както срещу Англия, селекцията ни се представи на добро ниво, даде битка на юношите на актуалния световен шампион, но допусни наивни голове, а и този път съдийството оказа влияние, при това отчетливо. Бундестимът поведе в 10-ата минута с попадение на Етиен Аменайдо. В 19-ата Гьоркан Гюл направи 2:0 от дузпа, отсъдена за нарушение на Андреа Христов, който получи и червен картон. Макар и с 10 души, българският състав продължи да играе добре, пое инициативата, опита да пренесе играта в полето на противника. Стигна се до чиста ситуация с Калоян Кръстев, при която руският рефер Сергей Лапочкин трябваше да отсъди дузпа за нарушение на вратаря срещу тарана. Не го направи, а можеше да изравни силите, като вдигне и червен картон на стража. Видеоповторенията показаха, че второто не е задължително, предвид това, че притича защитник и Айке Бансен не беше последен. След почивката всичко окончателно свърши с втора дузпа за Германия, реализирана от Сидни Фрайде. Това стана в 54-ата. Нашите всячески се опитаха да се противопоставят поне да отбележат почетен гол. Не успяха, но няма от какво да се срамуват. В другия мач от групата Англия измъка 1:0 от Холандия на ст. \"Михаил Месхи\" в Тбилиси и си осигури полуфинал. Победният гол заби Бреретън в 84-ата минута.  На трибуните беше селекционерът на \"А\" националния ни тим Петър Хубчев. Той правеше компания на \"белия\" бос Венцеслав Стефанов.", "date": "2017.07.06", "title": "Нова загуба за юношите - Германия пак ни би с 3:0"}
{"url": "http://clubz.bg/55915-belgijskite_slujbi_se_opasqvat_ot_nov_atentat", "text": "Белгийските служби се опасяват от нов атентат подобен на този от 22 март 2016 г., в който загинаха 32 души, съобщават местни медии. Службите подозират, че може да го извършат заподозрени, които са успели да избягат от полицейска акция в брюкселския квартал Андерлехт в нощта на вторник срещу сряда тази седмица. Озовали се в капан, те могат да преминат към действие също както направиха атентаторите от 22 март, смята те, цитирани от фламандските телевизия ВРТ и всекидневник \"Хет Нюзблад\". Антитерористичната тревога в Белгия обаче остава на досегашната си трета от общо четири степени. При обиските в Андерлехт бяха задържани четирима души и намерени три автомата \"Калашников\" с 15 пълнителя и муниции, бронежилетки, полицейски сигнални лампи, четири детонатора. Полицията е разтревожена, че сред конфискуваните вещи има и полицейски униформи, което би направила евентуалните нападатели още по-опасни.", "date": "2017.07.06", "title": "Белгийските служби се опасяват от нов атентат"}
{"url": "http://clubz.bg/55907-evroparlamentyt_povtarq_priziva_es_da_spre_pregovorite_na_turciq_za_chlenstvo", "text": "Европейският парламент поиска днес за втори пореден път ЕС да спре преговорите на Турция за членство, ако влязат в сила конституционните поправки, разширяващи съществено правомощията на нейния президент Реджеп Тайип Ердоган. На референдум на 16 април мнозинството от турците гласуваха да превърнат страната си от парламентарна в президентска република. В резолюция приета днес с 477 на 64 гласа и 97 \"въздържали се\" евродепутатите изразяват загриженост, че под лидерството на Ердоган Турция се връща назад по отношение на върховенството на закона, човешките права, свободата на медиите и борбата с корупцията. Те осъждат неколкократно декларираната от него подкрепа за връщане на смъртното наказание, което би поставило под въпрос членството на Турция в Съвета на Европа и би прекратило веднага присъединителните й преговори. През ноември миналата година евродепутатите  на Турция за членство в ЕС заради репресиите на властта срещу политическите й опоненти и медиите. Що се отнася до резултата от турския референдум, резолюцията призовава Европейската комисия и правителствата на държавите-членки “официално и незабавно да суспендират присъединителните преговори с Турция, ако пакетът за конституционни реформи бъде приложен без изменения”. Резолюцията признава предизвикателствата, пред които Турция е изправена - бежанската вълна, тероризма и неуспешния опит за военен преврат на 15 юли 2016 г.  Те осъждат последния, но отчитат, че реакцията на властите е непропорционална и се изразява в масови уволнения на държавни служители, затваряне на медии, арести на журналисти, съдии, правозащитници, закриване на училища и университети. Евродепутатите признават и важността на добрите отношения и диалога между ЕС и Турция с оглед на общи предизвикателства като миграцията, сигурността и тероризма. Те изразяват подкрепа за актуализиране на митническия съюз между ЕС и Турция, като предлагат в споразумението за него да бъдат включени клаузи за човешките права и основните свободи. Резолюцията съдържа и позиция за уреждането на кипърския въпрос възоснова на федерация между турската и гръцката общност и две зони на острова. Тя призовава Турция да изтетгли 35-хилядния си военен контингент от Кипър.", "date": "2017.07.06", "title": "Eвропарламентът повтаря призива ЕС да спре преговорите на Турция за членство"}
{"url": "http://clubz.bg/55912-biznesyt_tyrtei_i_gotovanci_vzimat_petata_naj_visoka_minimalna_zaplata_v_es", "text": "В България се провежда грешна политика по доходите, която отглежда търтеи и готованци. Тази критика отправи Васил Велев, председател на Асоциацията на индустриалния капитал в България (АИКБ) по време на формалното разглеждане на постановлението на Министерски съвет за определяне на новия размер на минималната работна заплата. То бе обжалвано в съда от страна на работодателите заради неспазване на процедурата за съгласуваност в Тристранния съвет. Велев заяви, че няма нужда от драстични мерки на пазара на труда. Той определи исканите от синдикатите политики за увеличаване на доходите като \"глупости\". Според него възнагражденията в България изпреварват производителността на труда от тези в ЕС. По думите му ръстът на производителността у нас изостава чувствително от 2010 г. насам. \"Ние имаме петата най-висока минимална работна заплата в ЕС. С тази производителност на труда в Чехия минималната работна заплата би била 132 евро, а в Румъния би била 217 евро, у нас обаче е 241 евро\", каза още Велев. Велев отчете, че страната ни е с най-големия ръст на минималната работна заплата за последните десет години. Според него там, където няма определяна минимална работна заплата безработицата е по-ниска, а средната работна заплата е 1,6 по-висока. От Българска търговско-промишлена палата заявиха, че подкрепят инициативата на социалното министерство за въвеждане на механизъм за определяне на минималната работна заплата. Министърът на труда и социалната политика Бисер Петков обясни, че приемането на Постановлението на МС за определяне на нов размер от 1 януари 2017 г., се налага в отговор на мотивите на Върховния административен съд, с които аналогично постановление на МС е било отменено, защото процедурата за съгласуване в Националния съвет за тристранно сътрудничество не е била спазена.", "date": "2017.07.06", "title": "Бизнесът: Търтеи и готованци взимат петата най-висока минимална заплата в ЕС"}
{"url": "http://clubz.bg/55918-3_godini_zatvor_za_ritnika_v_berlinskoto_metro", "text": "Българският гражданин от цигански произход Светослав Стойков (28 г.) днес бе осъден на 2 години и 11 месеца лишаване от свобода. Той бе признат за виновен в нанасяне на тежка телесна повреда. На 27 октомври м. г. Стойков ритна в гръб студентката Яна К. по стълба на станция на берлинското метро. Тя си счупи ръка, получи и наранявания по главата. Обвинението пледираше за 3 години и 9 месеца лишаване от свобода, защитата за условна присъда. Съдът наложи сравнително мекото наказание заради заключение на психиатрична експертиза. Стойков е с ограничени възприятия за действията си, коефициентът му на интелигентност е 67 или под минимума от 70. Стойков е пострадал при автомобилна катастрофа в Полша през 2008 г., след което е претърпял две операции на главата. Наред с това е установено, че Стойков още от 13-годишен е взимал наркотици – първо хашиш, впоследствие кокаин. В хода на процеса подсъдимият призна вина, макар нищо да не си спомнял за инцидента в метрото. Тогава бил под влиянието на алкохол и дрога. Той се извини на жертвата си Яна К., но нямал обяснения защо я е нападнал в гръб. От своя страна Яна К. каза, че заради бруталната атака е била принудена да прекъсне следването. Лечението й продължило 4 месеца, изпитвала и страх да се появява на публични места. В съдебната зала Цветанка М. (27 г.), която живее на семейни начала със Светослав Стойков, се опита да обясни бруталната атака срещу студентката: «От 12 години сме заедно, имаме три деца. Той беше много мил човек, лъчезарен и грижовен. Това беше така до автомобилната катастрофа през 2008 г., при която получи тежки наранявания по главата. Трябваше на два пъти да бъде опериран. След това стана агресивен, приемаше наркотици и се пропи. Промени и отношението си към мен и децата.» Малко преди нападението на студентката в метрото тя и Светослав са имали скандал. Обидила го и може би това е отключило агресивността му, направи опит да извини мъжа до себе си Цветанка. Попитана дали ще изчака Стойков да излежи присъдата си, за да заживеят отново заедно, тя отговори: «Да, естествено!»", "date": "2017.07.06", "title": "3 години затвор за ритника в берлинското метро"}
{"url": "http://clubz.bg/55916-obshtinarite_reshiha_v_%E2%80%9Eborovo%E2%80%9C_shte_se_stroi_77_metrov_nebostyrgach", "text": "Столичният общински съвет разреши строежа на 77-метрова сграда на бул. \"България\" в квартал „Борово“. Проектът бе одобрен и от комисията по градоустройство, след като два пъти преди това беше отхвърлян. Инвеститорът е дружеството \"България билдинг\". Парцелът се намира на ъгъла между бул. \"България\" и ул. \"Борово\" в жилищна зона с ограничение на строителството до 20 метра. В началото на годината собственикът внася до \"Направление архитектура и градоустройство\" искане за промяна на устройствения план на парцела, с която той да бъде разделен на три, тъй като в закона е записано, че сгради за обществено ползване нямат ограничение на височината, ако попадат в градски центрове от първо до трето ниво. На базата на този член беше одобрен през април  и 215-метровия \"Парадайс тауър\" на бул. \"Черни връх\", както и още няколко други високи сгради в централната градска част. Според проекта за небостъргача в Борово за изменение във всяка от трите части ще могат да бъдат изградени офиси и сгради за обществено обслужване. Само за един от трите бъдещи парцела е посочено конкретно искане - апартаментен хотел с високоетажно стъпаловидно застрояване от 8 до 22 етажа, или 76.95 м. Общинските съветници одобриха искането за разделяне на парцела за сградата на три части, както и издаването на разрешение за строеж на 77-метровата сграда в един от тях.  По думите на главния архитект на София Здравко Здравков пред БНР стана ясно, че проектът е бил разгледал подробно, най-вече в частта за трафик-анализа. Според Здравков пред СОС е било доказано, че изграждането на сградата няма да пречи на функционирането на булеварди, въпреки че ще бъде в критичен градски център.  Намерение за изграждане на две високи сгради има и строителната фирма НИКМИ – едната на кръстовището с бул. „Петко Ю. Тодоров“, а другата на бул. „Гоце Делчев“. ", "date": "2017.07.06", "title": "Общинарите решиха: В „Борово“ ще се строи 77-метров небостъргач "}
{"url": "http://clubz.bg/55917-fpanciq_zabpanqva_%C4%B8olite_na_benzin_i_dizel_do_2040_g", "text": "Фpaнция плaниpa дa зaбpaни пpoдaжбитe нa aвтoмoбили c бeнзинoви и дизeлoви двигaтeли дo 2040 г., зaяви днес нoвият eĸoминиcтъp Hиĸoлa Юлo, цитиран от „Франс прес“. Oт дyмитe мy обаче нe cтaвa яcнo дaли в зaбpaнaтa влизaт и xибpидитe. Paдиĸaлнaтa мяpĸa e чacт oт пpoгpaмaтa нa пpeзидeнтa Eмaнюeл Maĸpoн дa нaпpaви Фpaнция cтpaнa c нeyтpaлeн въглepoдeн oтпeчaтъĸ дo 2050 г. Meждyвpeмeннo фpaнцyзитe щe пoлyчaт финaнcoв cтимyл, зa дa ce oтĸaжaт oт cтapитe cи, зaмъpcявaщи aвтoмoбили. Bce oщe нe e яcнo в ĸaĸъв paзмep щe бъдaт тe. Фpaнция нe e eдинcтвeнaтa cтpaнa, ĸoятo цeли дa зaбpaни aвтoмoбили c ĸoнвeнциoнaлни двигaтeли c вътpeшнo гopeнe. Гepмaния и Индия cи пocтaвиxa зa цeл тoвa дa cтaнe дo 2030 г., a Xoлaндия и Hopвeгия - дo 2020 г. Pecopният миниcтъp зaяви oщe, чe имa нaмepeниe дa пpeĸpaти пpoизвoдcтвoтo нa eнepгия oт въглищa дo 2022 г.", "date": "2017.07.06", "title": "Фpaнция зaбpaнявa ĸoлите на бензин и дизел дo 2040 г."}
{"url": "http://clubz.bg/55920-radev_gneven_na_parlamenta_pravi_se_opit_za_politizaciq_na_armiqta", "text": "Президентът Румен Радев заяви, че вижда опит за политизация на българската армия, съобщиха от прессекретариата на държавния глава. Това каза Радев във Варшава, коментирайки предложените промени в Закона за отбраната. Попитан за констатациите в доклад на Сметната палата, според които Инициативният комитет, издигнал кандидатурата му, е набрал повече средства след края на предизборната кампания и има неразплатени задължения към доставчици, Румен Радев заяви: По думите на държавния глава е необходимо да бъдат поставени в равни условия партиите и инициативните комитети по отношение на сроковете и воденето на предизборна кампания.  В отговор на въпрос за очакванията на президента към работата на новата парламентарна комисия за проучване на избора на нов боен самолет, президентът изрази надежда процесът за модернизация на въоръжените сили да не бъде възпрепятстван. Президентът представи целите на проведения днес във Варшава форум инициатива „Три морета“, а именно държавите, разположени между трите морета – Адриатическо, Балтийско и Черно, по-бързо да настигат Западна Европа от гледна точка на икономическото развитие, стандарта на живот и инфраструктура.  Във Варшава Румен Радев се обяви за диверсификация в сферата на енергетиката и либерализиране на пазарите на държавите членки на Европейския съюз.", "date": "2017.07.06", "title": "Радев гневен на парламента: Прави се опит за политизация на армията"}
{"url": "http://clubz.bg/55921-trymp_i_g_20_posreshtnati_s_dobre_doshli_v_ada_snimkivideo", "text": "Полицията влезе в люта битка с протестиращи в Хамбург и използва сълзотворен газ и водни оръдия, за да разпръсне тълпата. Над 12 000 протестираха срещу форума на 20-те най-развити страни в света - Г-20, който ще се състои утре и в събота. Голяма част от лидерите обаче вече пристигнаха в града. В демонстрацията, която е под надслов \"Добре дошли в Ада\", участват екстремисти и футболни агитки. Камъни, железни предмети и бутилки полетяха към ченгетата. Те отвърнаха с палки, сълзотворен газ и водни струи. Ранени са десетки и от двете страни. Арестувани са над 100 души. На този фон германската канцлерка Ангела Меркел прие американския президент Доналд Тръмп в \"хотел Атлантик\". В продължилия около час разговор били обсъдени въпроси, свързани със Северна Корея, Близкия изток, конфликта в източна Украйна и теми от форума на Г-20, който се открива утре, обяви говорителят на германското правителство. По-рано стана ясно, че Меркел е отказала категорично да бъде посредник в отношенията между Тръмп и Путин. След президента на САЩ Меркел прие и турския президент Реджеп Ердоган. Срещата между президента на Русия Владимир Путин и лидера на САЩ Доналд Тръмп ще се проведе в кулоарите на Г-20 в Хамбург в петък вечерта, съобщиха в Русия. Според предварителната програма разговорите ще започнат в 17 ч. (българско време) и е предвидено да продължи около един час.  \n\tГоворителят на Кремъл Песков коментира вчера, че двамата няма да се видят \"на крак\" в коридорите, а разговорът ще бъде в \"седнало положение\". По време на първата лична среща между двамата държавни глава ще бъдат обсъдени редица въпроси, включително ситуацията в Сирия и Украйна.     \n\t", "date": "2017.07.06", "title": "Тръмп и Г-20 посрещнати с \"Добре дошли в Ада\" (СНИМКИ+ВИДЕО)"}
{"url": "http://clubz.bg/55922-botev_i_levski_prodyljavat_v_liga_evropa", "text": "\"Ботев\" (Пловдив) се класира за следващия кръг на Лига Европа. \"Канарчетата\" биха с 1:0 \"Партизани\" (Тирана) на реванша в Бургас и след общ резултат 4:1 от двата двубоя елиминираха албанците. Голът за \"Ботев\" дойде в 22-ата минута. Добра атака на българския тим отдясно завърши с центриране на Лъчезар Балтанов към Фелипе Бризола, който отбеляза гол след летящ плонж с глава. До края на полувремето домакините контролираха играта. След почивката Ботев продължи да има надмощие и в 54-ата минута можеше да вкара втори гол, но Цветомир Панов не успя да преодолее албанския вратар. Малко по-късно шут от воле на Косоко бе спасен от стража. В 79-ата минута след грешка на Неделев, който загуби топката пред наказателното поле, Мазрекай се озова очи в очи с вратаря на \"Ботев\", но Чворович изби в корнер. В даденото от рефера 3-минутно продължение на двубоя Ботев можеше да удвои своята преднина. Първо Косоко не реализира сам срещу вратаря, секунди по-късно Балтанов шутира, но бранител на гостите изби, а при добавката Алваро стреля над напречната греда. В същото време отборът на \"Дунав\" загуби с 0:2 реванша срещу водения от Димитър Димитров-Херо \"Иртиш\" и напуска Лига Европа. Головете паднаха в началото и края на срещата чрез точни удари на Марио Маслач и Аслан Дарабайев. Двубоят се игра пред 5 500 зрители на \"Градския стадион\" в Русе. Първата среща завърши с успех на тима от Павлодар с 1:0. \"Левски\" се класира за следващия кръг, след като завърши 0:0 със Сутиеска от Черна гора. Най-доброто положение за сините, които в този мач бяха в резервния си жълт екип дойде през 40-та минута. Тогава Иван горанов изпълни превъзходно пряк свободен удар, който бе спасен от вратаря. При добавката на Мапуку защитник изби от гол линията. През второто полувреме Сутиеска имаше някои мого добри възможности за гол, но вратата на Левски бе опазена, като заслуга за това имаха вратарят Божидар Митрев и централният защитник Давид Яблонски.", "date": "2017.07.06", "title": "\"Ботев\" и \"Левски\" продължават в Лига Европа"}
{"url": "http://clubz.bg/55913-p%C3%A9rata_ostava_v_aresta_za_napadenie_nad_operator", "text": "Петър Низамов – Пéрата, който нападна оператор на бТВ по време на протеста в Асеновград, остава в ареста. Това реши днес съдът в Асеновград, предаде бТВ. Обвинението е базирано на свидетелски показания, както и на видеозаписи от сблъсъка, на който се вижда как един от най-дейните водачи на антиромския протест в града в неделя – Пéрата удря колегата. Защитната теза на Низамов е, че  Докато течеше съдебното заседание, около сградата се бяха събрали негови симпатизанти, които бяха вербално агресивни, допълва телевизията. От кадрите се вижда, че и арестантът е доста нападателен спрямо журналистите, които го снимат  На големия протест в Асеновград Пéрата нападна оператора Петър Джанаваров, а по-късно обявен за издирване и задържан.", "date": "2017.07.06", "title": "Пéрата остава в ареста за нападение над оператор"}
{"url": "http://clubz.bg/55914-radev_blagodari_na_trymp_za_podkrepata_na_regiona", "text": "Повече инвестиции и общи проекти в сферата на инфраструктурата, енергетиката и дигитализацията в региона на трите морета – Черно, Адриатическо и Балтийско, ще донесат добавена стойност за гражданите в Централна и Източна Европа и ще направят целия Европейски съюз по-конкурентоспособен и целеустремен. Устойчивото развитие на нашия динамичен регион зависи от умението ни да координираме своите политики, да дефинираме ясно и да защитаваме общите си цели. Това заяви президентът Румен Радев, който взе участие в инициативата „Три морета“ във Варшава, съобщиха от прессекретариата на държавния глава. В инициативата участват дванадесет държави от региона - Австрия, България, Естония, Латвия, Литва, Полша, Румъния, Словакия, Словения, Унгария, Хърватия и Чехия, като в тазгодишния формат се включиха и Съединените американски щати. В рамките на форума държавните глави на страните обсъждат възможностите за разширяване на сътрудничеството си в ключови сфери като енергетика, дигитална икономика и сигурност, транспорт, инфраструктура, околна среда, селско стопанство и туризъм.  Живеем в динамични времена, които поставят пред нас непредсказуеми и многообразни предизвикателства от гледна точка на сигурността. Именно затова България убедено вярва в необходимостта от обща и последователна политика, заяви президентът пред гостите на форума.  От трибуната на форума Румен Радев благодари на президента на САЩ Доналд Тръмп за неговото присъствие на Инициативата \"Три морета\" и ясно заявената подкрепа за развитието на региона. Президентът коментира поставената цел за повишаване до 2% от брутния вътрешен продукт на разходите за отбрана на партньорите в НАТО, като заяви, че освен инвестирането на повече средства, е необходимо те да се превърнат в реални бойни възможности.  В рамките на форума участващите държави взеха решение да бъде създаден бизнес форум към инициативата „Три морета“, в който ще участват предприемачи от дванадесетте държави. България приветства решението, a президентът Радев посочи, че отварянето на инициативата към частния сектор ще създаде допълнителен стимул за двустранно и многостранно сътрудничество в икономиката, науката и енергетиката. Държавните глави на дванадесетте държави потвърдиха политическата воля за задълбочаване на интеграцията в региона на Централна и Източна Европа в рамките на ЕС, чрез по-голяма свързаност между държавите-участнички по оста „Север-Юг”. Посещението на президента Румен Радев ще продължи с участие в Световния форум във Варшава, организиран от Атлантическия съвет.", "date": "2017.07.06", "title": "Радев благодари на Тръмп за подкрепата на региона"}
