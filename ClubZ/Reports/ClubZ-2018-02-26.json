{"url": "http://clubz.bg/64741-ataka_iska_ostavkata_na_delqn_dobrev", "text": "\"Атака\" поиска оставката на Делян Добрев като шеф на енергийната комисия в парламента. Искането е заради изказване на депутата от ГЕРБ, че хипотетично партията на Волен Сидеров може да бъде заместена във властта от тази на Веселин Марешки \"Воля\". Добрев каза това в коментар за скандалите между лидерите на \"Обединени патриоти\". Делян Добрев разви хипотеза за смяна на \"Атака\" с \"Воля\" От \"Атака\" уточняват с писмо до медиите, че ще търсят начин да получат отговор от ръководството на ГЕРБ дали е съгласувано с тях изказването на Добрев. От политическата сила припомнят, че Делян Добрев е обвиняем за извършена умишлена безстопанственост по делото \"Белене\". От \"Атака\" заявиха, че са искали да зададат този въпрос на Цветан Цветанов, докато той бе гост в бТВ. От телевизията обаче отказали да им предоставят тази възможност.", "date": "2018.02.26", "title": "\"Атака\" иска оставката на Делян Добрев"}
{"url": "http://clubz.bg/64739-grigor_dimitrov_zapochva_vyv_vtornik_v_dubaj", "text": "Григор Димитров стартира утре, вторник, на турнира от ATP 500 в Дубай. Първият съперник на четвъртия в световната ранглиста е тунизиецът Малек Джазири. Двубоят ще започне не преди 17 часа. Григор не успя срещу Федерер и от седмия опит, загуби финала Димитров е №1 в схемата, след като Роджър Федерер реши да не се възползва от \"уайлд кард\", която организаторите пазеха до последно за него. Както е известно, швейцарецът спечели надпреварата в Ротердам, като на финала не остави никакъв шанс на Григор, който игра болен. След пристигането си в ОАЕ българинът обяви, че още говори носово, но се чувства по-добре и готов да излезе на корта. Директорът на турнира в Ротердам: Григор игра болен на финала Той е единственият тенисист от топ 10 на турнира. Най-близо до него като класиране в ранглистата е французинът Люка Пуй (№16). Сред по-известните имена в надпреварата са Роберто Баутиста Агут (Испания), Дамир Джумхур (Босна и Херцеговина), Ришар Гаске (Франция), Филип Колшрайбер (Германия) и т.н. Директорът на турнира в Ротердам: Григор игра болен на финала", "date": "2018.02.26", "title": "Григор Димитров започва във вторник в Дубай"}
{"url": "http://clubz.bg/64740-partiqta_na_merkel_kaza_%E2%80%9Cda%E2%80%9D_na_sformiraneto_na_shiroka_koaliciq", "text": "Делегатите на днешния извънреден конгрес на Християндемократическия съюз (ХДС) на Ангела Меркел дадоха зелена светлина за сформирането на широка коалиция със социалдемократите. 948 делегати или 97 на сто подкрепиха коалиционния договор, едва 27 бяха против. Това обаче не означава, че най-сетне след общите избори, проведени на 24 септември м. г., Германия ще има правителство. В момента тече допитване до всички над 460 000 членове на Германската социалдемократическа партия (ГСДП), резултати се очакват идната неделя. Ясно е едно – ако зависеше от ХДС, Берлин ще има правителство и няма да се стигне до предсрочни парламентарни избори, което би било прецедент в историята на фРГ. В едночасовото си слово Ангела Меркел призова делегатите да гласуват за съставянето на стабилно правителство. Делегатите на конгреса одобриха с рекордния резултат от 98,9 на сто и предложената от Меркел кандидатура на Анегрет Крамп-Каренбауер (55 г.) за генерална секретарка на ХДС. Това е най-добрият резултат от 1967 г., когато постът беше въведен. Тя сменя Петер Таубер, който се оттегли поради сериозно заболяване.  От своя страна Крамп-Каренбауер се оттгеля като премиерка на федералната провинция Заарланд, сменя я нейният съпартиец Тобиас Ханс. Крамп-Каренбауер предпочете по-непрестижния пост на генсек в името на сплотяване на партийните редици. Напоследък се появиха настроения срещу политиката на партийната лидерка Ангела Меркел. Главният й опонент и критик беше Йенс Шпан. Вместо да го елиминира, както е правила преди със свои опоненти, Меркел направи хитър ход – привлече го за министър в бъдещия кабинет. Ето и министрите от квотата на ХДС, ако се стигне до сформиране на широка коалиция, което вече зависи от социалдимократите: На критики, че Меркел не е предложила нито един министър с биография в ГДР, канцрлекатка отговори, че самата тя е от ГДР и това било достатъчно. Ангела Меркел (63 г.) ще запази поста си на канцлерка, а в кабинета й ще влязат одобрените на днешния конгрес на ХДС министри, ако се стигне до сформиране на широка коалиция със социалдемократите.  ХДС направи необходимото за съставяне на правителство пет месеца след общите изори в Германия. На ход са социалдемократите.", "date": "2018.02.26", "title": "Партията на Меркел каза “да” на сформирането на широка коалиция"}
{"url": "http://clubz.bg/64733-putin_obqvi_humanitarna_pauza_v_iztochna_guta", "text": "Руският президент Владимир Путин обяви \"хуманитарна пауза\" в сирийския анклав Източна Гута всеки ден от 9 до 14 часа. Тя влиза в сила от 27 февруари. Новината съобщи военният министър Сергей Шойгу, цитиран от РИА Новости. Мирните жители ще могат да напускат града през хуманитарен коридор. Координатите му ще бъдат обявени в най-близко време. По-рано днес Путин е провел оперативно съвещание с постоянните членове на Съвета за сигурност на ООН, на което е била обсъдена ситуацията в Източна Гута. САЩ готови да удрят руснаци в Сирия На 24 февруари Съветът за сигурност прие резолюция за временно прекратяване на огъня в Сирия.  Преди два дни френският президент Еманюел Макрон и германската канцлерка Ангела Меркел призоваха в писмо Путин да подкрепи резолюцията, призоваваща за 30-дневно примирие в Сирия, най-вече, за да се позволи достигането на хуманитарна помощ в държания от опозицията анклав Източна Гута и да се позволи евакуация на мирното население. Настоятелен призив \"насилието незабавно да спре\" отправи и папа Франциск. Днес сутринта отново пристигнаха съобщения, че бомбардировките в анклава, в който има 393 хил. жители, са подновени. Най-малко 26 души са били убити при ожесточени сражения между сирийските правителствени сили и бунтовници в Източна Гута в неделя, съобщи Сирийският център за наблюдение на правата на човека. Боевете продължават въпреки приетата в събота от Съвета за сигурност на ООН резолюция за незабавно прекратяване на огъня в Сирия за 30 дни.  Миналата неделя режимът в Дамаск започна кампания на масирани въздушни удари по Източна Гута като подготовка за сухопътна операция за превземане на бунтовническия анклав с площ от стотина квадратни километра. Над 500 цивилни бяха убити за седем дни бомбардировки, отбелязва Франс прес", "date": "2018.02.26", "title": "Путин обяви \"хуманитарна пауза\" в Източна Гута"}
{"url": "http://clubz.bg/64737-syprugyt_na_ginka_vyrbakova_star_poznajnik_na_slujbite", "text": "Съпругът на Гинка Върбакова Славчо е известен на ДАНС. Това заяви лидерът на ДСБ ген. Атанас Атанасов пред бТВ. Върбакова е собственик на фирмата \"Инерком\", която бе избрана от ЧЕЗ да закпупи бизнеса й в България. Той уточни, че в Националната служба за сигурност, която е ръководил, Върбаков е бил познат заради афера с фалшиви телефонни импулси, които източвали БТК. Атанасов е категоричен, че Гинка и Славчо Върбакови са подставени лица в сделката, нямат управленски опит и нямат достатъчен финансов ресурс. Той припомни, че ЧЕЗ бе в основата на падането на първия кабинет на Бойко Борисов. Тогава хората получиха високи сметки за ток, като после се оказа, че са им пратени сумите за два месеца. Той изтъкна, че енергоразпределителната система на държавата е част от националната сигурност. И изтъкна, че премиерът ръководи службите. Според Атанасов има достатъчно данни за това, че има заплаха от пране на пари в тази сделка. Той допусна, че може да има скрити играчи, които ще участват с финансиране, които са неизвестни. Атанасов разкри, че финансирането на сделката става по три канала, като банката е само единия от тях.", "date": "2018.02.26", "title": "Съпругът на Гинка Върбакова - стар познайник на службите"}
{"url": "http://clubz.bg/64731-nameriha_zastrelqn_slovashki_razsledvasht_jurnalist", "text": "Словашки разследващ репортер и неговата приятелка бяха намерени убити в дома им. Двамата били застреляни, а полицията предполага, че нападението е свързано с работата на журналиста, предадоха световните агенции. Труповете на 27-годишния Ян Куцияк и на приятелката му били намерени вчера вечерта от полицията в дома им в град Велка Маца, източно от столицата Братислава, каза ръководителят на словашката полиция Тибор Гашпар. Полицаите отишли в дома на журналиста след сигнал от притеснени роднини, които нямали връзка с него. Убийството може да е било извършено по всяко време в периода 22-25 февруари. Куцияк е бил застрелян в гърдите, а приятелката му в главата. Предполага се, че убийството е дело на професионални килъри. Журналистът е работил за електронното издание \"Актуалити\" (aktuality.sk). Неговите репортажи са били посветени основно на случаи на данъчни измами, свързани с управляващата партия. Според Тибор Гашпар най-правдоподобната версия, по която работи следствието, е, че убийството е свързано с работата на Куцияк. \"В Словакия никога не е имало такава атака срещу журналист\", каза Гашпар. По-късно в понеделник премиерът Роберт Фицо обяви награда от един милион евро за всеки, който помогне на властите да разберат кой стои зад убийството, предаде Асошиейтед прес. Президентът Андрей Киска призова за бързо разследване на престъплението. В последната си статия от 9 февруари Куцияк разказа за бизнесмен, заподозрян, че продава на своите собствени компании апартаменти в жилищен комплекс. В статията журналистът подозира, че бизнесменът прави това може би за да избегне плащане на данъци. Същият бизнесмен Мариян Коцнер преди година заплашвал Куцияк заради друг негов репортаж. Тогава Куцияк се оплакал в полицията. През октомври м. г.  той е написал във фейсбук страницата си, че е съобщил в прокуратурата за заплахи, които получава по телефона. \"Изминаха 44 дни, откакто подадох оплакването... за заплахите. И по случая дори все още вероятно няма определен полицай.\" Подозираната данъчна измама изкара хиляди словаци по улиците на страната през м. г. Те настояваха за оставката на вътрешния министър Роберт Калиняк, близък до премиера Роберът Фицо. Оставката на вътрешния министър се искаше заради негови твърде близки отношения с бизнесмена Ладислав Бащерняк, за когото се твърди, че стои зад тези измами. Калиняк, който се смята за № 2 в управляващата партия след Фицо, се предполага, че е притежавал 17 процента в компанията на инвеститора. И двамата отрекоха тогава обвиненията. Сега полицията ще разследва всички, които са имали контакти с журналиста, и ще предостави защита на неуточнен брой репортери от електронното издание, за което убитият е работел.", "date": "2018.02.26", "title": "Намериха застрелян словашки разследващ журналист"}
{"url": "http://clubz.bg/64734-i_prezidentyt_zagrijen_za_sdelkata_za_chez_govori_s_energijniq_regulator", "text": "Президентът Румен Радев се е срещнал днес с председателя на Комисията за енергийно и водно регулиране (КЕВР) Иван Иванов заради сделката с продажбата на активите на ЧЕЗ. Това става ясно от прессъобщение на Президентството. То обаче е много лаконично и в него не се съобщава нищо от самите разговори. Само, че   на дружеството, което държи близо 1/3 от територията на цялата държава.  Защо е важно да знаем всичко за и около Гинка Върбакова Очакванията към президента са, че тези дни ще обяви свикване на Консултативния съвет за национална сигурност заради неяснотите около сделката.", "date": "2018.02.26", "title": "И президентът загрижен за сделката за ЧЕЗ, говори с енергийния регулатор"}
{"url": "http://clubz.bg/64735-priznanie_ot_nikolaj_volev_za_prinadlejnostta_mu_kym_ds", "text": "На въпрос дали е страдал навремето от интереса на ДС, преди година режисьорът на „Господин за един ден“, „Двойникът“, „Да обичаш на инат“ отговори: Тогава Волев обясни, че книгата не е за ДС, а за живота му: Още един въпрос по темата му зададохме:  “. Ето и какво получихме в отговор: На въпрос за Димитър Иванов от Шесто управление на ДС, Николай Волев отвърна, че не го познава. Волев разказва за миналото си в диалогична форма, той задава и въпросите, дава и отговорите. Темата „ДС“ се появява в живота му далеч преди да влезе в киното – когато постъпва като екскурзовод в „Балкантурист“. Информират го, че това не може да стане, ако не подпише да донася какво обсъждат чужденците, които развежда из страната ни. След дълъг разговор с баща си и една безсънна нощ, Волев решава, че по-скоро никой няма да пострада от това сътрудничество и дава своя подпис. Твърди, че не е донасял за никого, за което шефът му в „Балкантурист“ му е правел забележки – нищо повече. След време Волев отново има вземане-даване с ДС. Това се случва, когато той заминава при бъдещата си съпруга Мери във Великобритания, там сключват брак, той си намира работа – и животът му би протекъл по друг начин, ако не бе решил да се върне в България за сватбата на брат си. Но след кратки спънки получава разрешение да замине – твърди, че става с помощта на Антон Югов, приятел на баща му. „В края на сезона писах на Мери да идва час по-скоро в София. Тя успя да измоли една допълнителна седмица отпуск от шефа си, след което си купи самолетен билет до София. Запазих ѝ стая в хотел „Хемус“ и предупредих нашите за нейното идване. Те посрещнаха новината храбро. Само майка ми се разтревожи за нещо, което трудно би могло да бъде обяснено на днешните поколения, но въпреки това ще опитам. Името Мери не звучеше никак добре в ушите на правоверните блюстители на морала по комунистическо време. Неизвестно защо, това класическо английско име се свързваше с нравствената разпуснатост, характерна за „прогнилия“ Запад. Направо си беше синоним на покварена жена – курва, наркоманка и въобще долна твар. Затова мама ме помоли да назоваваме моята любима пред хората с името Мария, за всеки случай. Това щяло да дразни по-малко и без това зле настроените към връзките със западни жени идеологически цербери. Казах ѝ, че нямам нищо против да я наричат Мария, а пък аз ще си ѝ викам както намеря за добре. Речено-сторено. Само че никой от нас не съзираше надвисващата угроза заради връзката ми с Мери/Мария. – Ответните действия на кадровика Крънчев и служителите на Държавна сигурност. Те бяха бесни, защото смятаха, че съм ги изиграл. От мен не беше постъпил нито един сигнал, нито един ред, нито една думичка дори във връзка със задължението ми да проявявам революционна бдителност по време на четиримесечните си контакти с хилядите туристи – граждани на капиталистическа Великобритания. Престъпно бездействие може би? Или умишлена леност в ущърб на народната власт и в услуга на шпионите, които съм оставил да шетат безнаказано цяло лято из социалистическите ни курорти? Трябваше да изслушвам всичко това многократно, притиснат от Крънчев и още две наежени тайни ченгета в стаичката срещу Народното събрание, недалеч от днешния хотел „Радисън“, където Държавна сигурност поддържаше оперативна квартира. – Ни най-малко. Изобщо нямах време за тяхната шпионска параноя. Работех от сутрин до вечер и печелех както за себе си, така и за държавата. Гостите на страната ни оставаха доволни от предоставената им услуга, а аз – от тях. Получавах законни комисиони от продажбите на екскурзии до Истанбул и Мамая, както и щедри бакшиши в британска валута от благодарните туристи. Кадровикът обаче отказваше да ми повярва. – Крънчев нямаше дух, а огромен търбух, който тъпчеше с уиски и кашу. Обвиненията му към мен се крепяха на неговите измишльотини за промъкващите се у нас джеймсбондовци, преоблечени в одеждите на невинни туристи. – За да отчита дейност, разбира се. Все пак трябваше да оправдава по някакъв начин високата си заплата и битовите преимущества, които му носеше принадлежността към тайните служби. Само че не случи на агент. – Стремително. Мери дойде на гости у нас направо от летището. Родителите ми, баба Мария и брат ми останаха зашеметени от нея – направо бяха като треснати от гръм. Дори в най-розовите си помисли не бяха допускали, че съм могъл да попадна на толкова свестен човек. Още на първата ни обща вечеря те приеха бъдещата си снаха като родна дъщеря. Баба Мария беше източила най-тънките кори на баницата за предястие, а гювечът се оказа истинска перла в короната ѝ на македонска домакиня. Баща ми едва се въздържаше да не ги омаха целите и само неудобството пред гостенката го възпираше. Англичанката започна да ги нарича „мамо“, „татко“ и „бабо“, а нашите се разтекоха от кеф като петмез и се нахвърлиха да я целуват. Жива идилия! Тогава Мери/Мария спомена, че би ѝ отнело най-много до Коледа, за да приключи с делата си в Англия и да се пресели у нас. – Точно така реагира и Крънчев. Само че се изрази малко по-различно: „Тая няма да я бъде!“. – Бил съм подписал някакъв документ в защита на националната сигурност, който ми забранявал да поддържам неутвърдени от тайните служби връзки с представители на капиталистическите държави. Особено от Великобритания – като най-ревностни съюзници на американските империалисти. Онемях. Не можех да кажа „копче“ на уродливата му логика. Не ми оставаше друго, освен да обещая смирено, че повече никога няма да повдигам този въпрос. Изглежда съм успял да го убедя в искреността си, защото се разделихме цивилизовано. А, и един гаф допуснаха служителите на Държавна сигурност в суматохата – не се сетиха да си поискат обратно служебния ми задграничен паспорт, с който пътувах до Истанбул и Мамая. С Мери решихме да не използваме предварително платената от мен стая в хотел „Хемус“ по простата причина, че тя със сигурност беше оборудвана с „бръмбари“. През останалите пет дни от престоя ѝ в България общувахме необезпокоявани и до насита в таванската стаичка над нашия апартамент на улица „Капитан Андреев“. След отпътуването ѝ баба Мария видя доста зор, докато изчисти купчината огризки от ябълките, с които се подкрепяхме през тези пет денонощия. Оттук насетне връзката ни неизбежно стана подмолна. По едно мое старо гадже, стюардеса, пътуваща за Лондон, пратих тайно съобщение до Мери. Писах ѝ да ме очаква в най-скоро време, тъй като в главата ми зрееше таен кроеж. Точно как възнамерявах да се измъкна от България не ѝ разкривах по разбираеми причини. Бившето ми гадже не ме подведе и моето известие достигна до получателя. Когато стюардесата се върна, изпихме по чашка в чест на отшумялата ни връзка и тя ме увери, че мога да разчитам на нея винаги когато съм в нужда. Въпреки това отказах да преспя в квартирата ѝ за последно, както много ѝ се искаше. – Вярно, изживях всичко това още веднъж години по-късно с вече бившата ми първа съпруга. – Казах ти, че имам втори брак, не издавам някаква тайна. Потрай още малко и ще разбереш как протече животът ми с Мери, продължил близо осемнайсет години. – Като всеки човешки живот – с раждане, детство, юношество, зрялост и неизбежната смърт. Премина под мотото „Верността е най-страшното отмъщение на жената към мъжа“. Бас държа, че пак ще ме упрекнеш в лекомислено увлечение по привидно противоречивите твърдения, но отново ще сгрешиш. Намирам горното съждение за крайно любопитно и с най-малко двоен подтекст. Изречено е през XVI век от Жак-Бенин Босюе – френски теолог и учител на Краля Слънце Луи XIV, но то се оказа толкова вярно в наши дни, сякаш бе казано специално за мен и Мери. – Разбирам те, защото и аз не съм от най-търпеливите. Но ще се наложи да почакаш още малко, защото през есента на 1968-а изгарях от любов по Мери и копнеех миг по-скоро да се видим отново. Единственият възможен път към нея минаваше през капиталистическа Турция. Служебният ми задграничен паспорт беше все още у мен, само че в него липсваше турската входна виза, която се издаваше еднократно за всяко пътуване. В допълнение, местните власти изискваха обоснована молба за целта на пребиваването в страната им, тъй като в онези години частните пътувания на български граждани в държави, членки на НАТО, не бяха свободно разрешени. Тъкмо с тези доводи ми беше отказана визата, която се опитах да измоля от турския консул в София след доста озъртане и нервна пот, пролята край сградата на посолството на ъгъла на „Руски“ и „Кракра“. Тогава на помощ ми се притече една черта на моя нрав, която ме е издърпвала за косите дори от привидно най-безнадеждни пропадания. Хъслия съм и провалите само временно ме обезкуражават, но не ме смазват. А може би тъкмо това караше сполуката да ме посети отново и отново? С моята бивша приятелка, стюардесата, се сблъскахме случайно една привечер на улица „Раковски“, срещу дома на Яворов и Лора. После седнахме в близкото кафе. Разказах ѝ за несполуката си с турската виза, а тя се разсмя. Каза ми, че по-голям късметлия от мен не била срещала. После ми довери, че в миналото имала за кратко „ош-беш“ с турския консул в Бургас. Случаят с него бил подобен на нашия, само че огледално обърнат. С други думи, консулът продължавал да тича след нея така, както тя тичала след мен. Разбирала ме отлично и по тази причина щяла да ми помогне. Била сигурна, че турчинът не би отказал да изпълни нейна молба, затова да съм хващал самолета за Бургас още утре.", "date": "2018.02.26", "title": "Признание от Николай Волев за принадлежността му към ДС"}
{"url": "http://clubz.bg/64736-i_vse_pak_nzok_dylji_271_mln_lv_za_lechenie_v_chujbina", "text": "Общите задължения на Националната здравноосигурителна каса (НЗОК) към фондове в чужбина възлизат на 271 млн. лева, като от тях просрочени са 133 млн. лева. Числата са ясни от повече от 10 дни, но тогава бяха съобщени от управителя на касата проф. Камен Плочев. Сега са съобщени от зам.-министърката на здравеопазването и председател на Наздорния съвет на НЗОК Жени Начева, цитирана от БТА. За просрочените суми се разбра, след като Плочев прати писмо до Народното събрание, в което иска помощ за решение на проблема. В документа се допуска, че може да се наложи актуализация на бюджета на касата за 2018 г. В резултат на писмото министърът на здравеопазването Кирил Ананиев поиска оставката на професора. Към искането се присъедини и финансовият министър Владислав Горанов. Председателката на здравната комисия в Народното събрание Даниела Дариткова от ГЕРБ пък заяви как проф. Плочев не знаел какви са правомощията му и \"прескочил\" Надзорния съвет, към който трябвало да отправи казуса, а не към парламентарните групи. НЗОК дължи 271 млн. лв. в чужбина, 600 души с отказ от лечение за 2 г. Цялата сага доведе до спешно изслушване на проф. Плочев в комисията по здравеопазване миналата седмица. Там неговите данни и тези на Начева се разминаха драматично. Професорът съобщи вече известните числа, както и че в резултат на дълговете за 2 години са получени сигнали за отказ на лечение на общо над 600 българи. Шефката на Надзора на касата пък извади данни как става дума не за 133 млн. лв. просрочия, а за едва 7,6 млн. лв., позовавайки се на данни към края на януари 2018 г.  ГЕРБ на свой ред веднага \"взеха на въоръжение\" числата на Начева. \"Озадачен\" от драстичното разминаване, Владислав Горанов написа писмо до НЗОК, Наздора й и здправния министър Ананиев, в което иска разяснение и зове да не се подписва Националният рамков договор с Българския лекарски съюз за 2018 г. Разминаване за 123 млн. лв - Горанов или Плочев казва истината за НЗОК? Днес Жени Начева обясни разминаването в представените от нея и от проф. Плочев данни, от които точни се оказаха вторите, със   Според нея проблемът е възникнал през 2015-2016 г. От думите ѝ се разбра, че е предвидено през тази година касата да изплати 73 млн. лева от просрочените 133 млн. лв. Проф. Плочев бе избран за управител на НЗОК в средата на 2017 г. Тоест - явно  проблемът не е възникнал по негово време, въпреки че именно неговата оставка иска властта. В по-голямата част от посочения от Начева период начело на касата бе Глинка Комитов, който изненадващо подаде оставка без ясни мотиви миналата година. Любопитно е, че в немалка част от времето, за което става дума - при втория кабинет на Бойко Борисов, шеф на Надзорния съвет на касата е Кирил Ананиев - тогава зам.-министър на финансите, а сега - здравен министър. В края на второто управление на Борисов - през октомври 2016-а, Ананиев е сменен в Надзора на НЗОК от зам.-министъра на здравеопазването при Петър Москов - Ваньо Шарков. Причините за рокадата - разногласия между Москов и Ананиев, става ясно от медийни публикации от това време. При изслушването в здравната комисия в петък се разбра още, че самият Ананиев няма как да не е знаел за задълженията на НЗОК към здравни фондове в страни от ЕС, защото в качеството си на шеф на Надзора е участвал в срещи, свързани с искове за плащане и разработване на схема за разсрочване на задълженията, например към Германия, кйм чиято здравна система има най-много неразплатени пари. Според нея обаче за решаване на проблема не се налага актуализация на бюджета на НЗОК за 2018 г. По въпросното перо, по което се дължат просрочени 133 млн. лв, в бюджета са заложени 73 млн. лв. за годината.  Начева посочи, че ще бъдат наложени административни санкции заради пропуските в документацията, за което се очакват предложения от управителя на касата. Самият той пък е в болнични, след като заради създалата се ситуация и споределения от самия него епизод с отправени заплахи да подаде оставка, макар да не назова откъде идват, постъпи в болница. На самото си изслушване в Народното събрание проф. Плочев дойде с абокат, тъй като още тогава се лекуваш, за което бе донесъл и документ.  Жени Начева днес каза още, че случващото се няма да попречи на сключването на Националния рамков договор. В събота Българският лекарски съюз одобри подписването на документа, като призова финансовия министър Владислав Горанов да не се меси в преговорите с касата и изтъкна, че неизплатените пари за лечение на българи в чужбина не следва да се обвързват с отделените за лечение в страната средства, защото става дума за различни пера в бюджета. Разминаване за 123 млн. лв - Горанов или Плочев казва истината за НЗОК?", "date": "2018.02.26", "title": "И все пак - НЗОК дължи 271 млн. лв за лечение в чужбина"}
{"url": "http://clubz.bg/64732-wsj_pozvolete_na_bylgariq_da_prieme_evroto", "text": "Трябва ли България да получи правото да се присъедини към еврото, пита анализаторът Саймън Никсън в статия за авторитетния Wall Street Journal, и отговаря: Позволете й да се присъедини.  В статията се посочва, че европейските политици открай време обсъждат как е най-добре да реформират Европейския съюз, обикновено тези теоретични дебати намират своето разрешение по принуда, под натиска на събитията.  Най-бедната страна в ЕС, чийто брутен вътрешен продукт на глава от населението е едва половината от средния за ЕС, е решена да подаде официално заявление за влизане в ERM II - Механизма на обменните курсове, известен като \"чакалнята за еврозоната\", до средата на тази година, въпреки опасенията на много държави-членки. Отговорът на ЕС ще оттекне далеч отвъд България. Погледнато от строго правна гледна точка, единственият правилен отговор е да се позволи на България да се присъедини. Не само, че България е длъжна да го направи, тъй като го има в договора й за присъединяване към ЕС (макар да не е определен краен срок за приемане на еврото - бел.р.), но вече е изпълнила и всички критерии. Българската валута е обвързана с германската марка, а впоследствие с еврото вече двайсет години и никога не се е отклонила от фиксинга, изпълнява изискванията за бюджетен излишък и за излишък по текущата сметка, държавният дълг е само 25% от БВП, а инфлацията - 1.8% в съответствие с целта на Европейската централна банка (ЕЦБ). Всъщност, България дори е по-съвместима с единната европейската валута, отколкото настоящите членове на 19-членната еврозона. София е убедена, че членството в еврозоната ще ускори икономическото сближаване на България чрез намаляване на рисковете за инвеститорите. Въпреки това обаче множество лидери на еврозоната са сдържани към идеята да се позволи на България да въведе единната валута. Някои твърдят, че икономиката й  е твърде слаба, за да съществува съвместно в една валутна зона с могъщи икономики като Германия. Според тях, ако на София й се позволи да се присъедини, ще се стигне до повторение на проблемите, които сполетяха Гърция и други страни от еврозоната в затруднено финансово положение.  Други се опасяват, че проблемите на България с корупцията на високо равнище и недостатъците на правосъдната й система ще изложат на риск останалата част от еврозоната. Тези страхове бяха засилени от срива миналата седмица на латвийска банка, след като министерството на финансите на САЩ я обвини в пране на пари за руски клиенти. Друга банка, руска собственост, заяви, че гуверньорът на Латвийската централна банка Илмар Римшевич е искал подкупи - обвинения, които той отхвърля.  Скандал за големи подкупи с банкер №1 на Латвия Обвинената в пране на пари банка в Латвия ще бъде ликвидирана София твърди, че сравненията със съседна Гърция са несправедливи. В десетилетието преди и след присъединяването си към еврото Гърция разруши обществените си финанси и подкопа конкурентоспособността си с лавинообразно увеличаване на служителите в държавния сектор, подхранвано с дългове, и щедри пенсионни обещания. Когато пък Гърция фалира и бе принудена да иска най-големия спасителен пакет и отписване на дълг в историята, тя се противопостави на икономиите.  България, тъкмо обратното, следва политика на фискална дисциплина над 20 години след финансовия си колапс през 1996 година. Въпреки сравнително ниския жизнен стандарт и сериозните недостатъци в образователната и здравната й система, икономическият модел на България, основаващ се на нисък плосък данък и балансиран бюджет, се радва на забележителна междупартийна подкрепа.  Противниците на присъединяването на България към еврозоната имат по-силни позиции в опасенията си за върховенството на закона. Единайсет години след присъединяването си към ЕС България все още е обект на специален мониторинг на ЕС, разработен с цел да засили независимостта и ефективността на правосъдието й, но напредъкът се бави. Доклад от м.г. определи 17 области, в които все още трябва да бъдат предприети действия. Няма високопоставени лица, осъдени за корупция, въпреки непрекъснатите скандали, включително и срива през 2014 година на четвъртата по големина банка в страната, който изглежда бе резултат от сблъсъка на конкурентни бизнес кланове.  София признава тези проблеми. Тя посочва, че е решена да завърши реформите на съдебната система след няколко години, през които напредъкът бе спъван от политическа нестабилност. Страната обаче отбелязва, че няколко членки на еврозоната също имат проблеми с корупция и неефективност на правосъдието си. Само 27 % от българите посочват, че са били засегнати от корупция във всекидневието си спрямо 58 % от испанците, 50 % в Кипър и 46 % в Гърция, сочи изследване на Евробарометър от миналата година.  Междувременно правителството отхвърля опасенията за българската банкова система, отбелязвайки, че 70% от банковите активи са в ръцете на подразделения на големи европейски кредитни институции, а и във всички случаи, като членка на еврозоната, банковата система ще попадне под надзора на ЕЦБ.  Зад тези опасения обаче се крие един простичък въпрос - дали самият ЕС е общност, основана на върховенството на правото? Европейските договори са ясни - правото на присъединяване към еврото би трябвало да се основава на обективни критерии, а не на субективни оценки.  Да се позволи присъединяването на България може да подхрани безпокойство в ядрото на ЕС, но отхвърлянето на кандидатурата й носи риск от задълбочаване на две от основните несъответствия в ЕС. От една страна кризата на доверието, която произтича от усещането, че ЕС е станал толкова политизиран, че правилата вече не се прилагат последователно. От друга страна засилващото се разделение \"изток-запад\", което отразява опасенията, че страните от Централна и Източна Европа биват третирани като членки второ качество.  \"Ако не харесват правилата, тогава трябва да ги променят\", заявява високопоставен български представител.  София е решена да постави този въпрос преди края на юни, докато все още държи ротационното председателство на ЕС, не на последно място, защото българското общество, приело 20 години на бюджетни ограничения, го изисква, казва Горанов. Сега отговорът на ЕС може да има по-голямо значение за дългосрочната му еволюция, отколкото който и да е теоретичен дебат, който в момента доминира политическите дискусии в Брюксел. Обвинената в пране на пари банка в Латвия ще бъде ликвидирана", "date": "2018.02.26", "title": "WSJ: Позволете на България да приеме еврото!"}
{"url": "http://clubz.bg/64730-ebvr_izsipva_milioni_v_proekti_za_balkanite", "text": "Европейската банка за възстановяване и развитие (ЕБВР) ще продължи да подкрепя трансгранични проекти на Западните Балкани. Банката ще подпомогне и завършването на транспортните коридори 8 и 10, стана ясно на Инвестиционния форум в Лондон. Коридор № 8 свързва пристанищата на Черно и Адриатическо море - Бургас през Скопие и оттам с албанското пристанище на Адриатика Дуръс - и Италия. Коридор № 10 обвързва Залцбург - Любляна - Загреб -  Белград - Ниш - София.  Жп връзката между Македония и България е проект с давност от двайсетина години. Но преди две седмици стана ясно, че Европейският съюз отпуска финансова помощ на Македония за изграждане на връзката - 108.1 млн. евро се осигуряват от предприсъединителните фондове ИПА и са за два проекта. Съфинансирането от македонска страна е за 19.1 млн. евро.  71.5 милиона са предназначени за жп отсечката Крива паланка - Деве баир - българска граница, която трябва да е готова до 2025 година. Ангажиментът на България е до 2027 г. да доизгради линията по направлението София - Перник - Радомир - македонска граница. ЕБВР работи и по т. нар. Магистрала на мира - Сърбия, България, Румъния - Сърбия, Косово, Македония. Преди дни е било подписано споразумението за финансиране за 38.5 млн. евро, свързани с този проект. \n\tПредседателят на ЕБВР допълни, че са подписани споразумения с TANAP, за бъде финансиран проектът TAP. По този начин каспийски газ ще може да минава през Балканите и Западна Европа. За Трансадриатическия тръбопровод (TAP), който ще осигури нови доставки на газ за Европа, банката отпуска заеми до 1.2 млрд. евро. Европейският съюз се опитва да намали зависимостта си от руския газ, като развива т.нар. Южен газов коридор, през който до 2020 г. ще текат около 16 милиарда куб. метра газ за Европа годишно. Синьото гориво идва от находището \"Шах Дениз 2\" в Азербайджан чрез TAP, както и през тръба от Южен Кавказ, която пресича Грузия и TANAP, който минава през Турция. През лятото на 2018 г. се очаква ЕБВР да одобри очаквания заем за TAP - 500 млн. eвро директен заем и до 700 млн. eвро синдикиран заем. През 2017 г. ЕБВР одобри заем от $500 млн. за тръбопровода TANAP. Очаква се потоците от азерски газ за Турция да започнат да текат през юли 2018 г. Европейската инвестиционна банка одобри заем от 1.5 млрд. eвро за ТАР по-рано този месец. На пресконференция след форума в Лондон премиерът на Сърбия Ана Бърнабич заяви, че планът на Белград е да финализира газовия интерконектор с България до 2020-2021 година - това е връзката София - Ниш - Димитровград.", "date": "2018.02.26", "title": "ЕБВР изсипва милиони в проекти за Балканите"}
{"url": "http://clubz.bg/64729-sinq_i_zelena_zona_v_sofiq_ne_rabotqt", "text": "\"Синя“ и „зелена“ зона са затворени днес, 26.02.2018 г., заради тежките метеорологични условия. Системата за есемеси няма да работи, талоните няма да се проверяват от контрольори. Това съобщиха от Центъра за градска мобилност в София. МВР: Отложете пътуването ЦГМ ЕАД ще почиства с приоритет паркингите пред училища, детски градини и обществени сгради.Обилният снеговалеж прави невъзможно качественото почистване на всички места за спиране в зоните за паркиране. Системата за СМС паркиране няма да приема съобщенията за плащане, а талоните няма да се проверяват от контрольорите на ЦГМ ЕАД. Призоваваме гражданите да се съобразят с тежките зимни условия на 26.02.2018 г. и да не използват личните си автомобили, ако имат тази възможност\", обясняват оттам. Няма да има футбол през седмицата заради снега Призив да се ограничи ползването на личните автомобили отправи и кметицата на София Йорданка Фандъкова. Поради навявания и опасност от лавини остават затворени  за движение пътищата в природен парк „Витоша“: „Драгалевци - Алеко“ и „Бояна - Златни мостове“, съобщиха от общината. Според информация оттам над 180 снегопочистващи машини са на терен. Извършва се разпръскване на смеси срещу заледяване и избутване на снежна маса. Почистваща техника навлиза и във вътрешнокварталните улици. Работи се в районите \"Триадица\", \"Оборище\", \"Лозенец\", \"Нови Искър\", \"Панчарево\" и \"Слатина\". \"Почистват се подходи към пешеходните подлези, спирки на градския транспорт и тротоари. По данни на фирмите, ангажирани с дейностите, на терен работят 1022 души. Повечето от тях са ангажирани в ръчното почистване на пешеходните пространства. Градският транспорт се движи при зимни условия. Временно поради затруднения беше нарушен графикът в движението на трамвайни линии 3, 6 и 114, съобщават от Столичната община. В кризисните центрове на Столичната община са приети 186 души, останали без дом. Те получават подслон и храна. Центровете работят денонощно. Гражданите могат да подават сигнали на 112 и в Контактния център на общината на тел. 0700 17 310. Няма да има футбол през седмицата заради снега", "date": "2018.02.26", "title": "\"Синя\" и \"зелена\" зона в София не работят"}
{"url": "http://clubz.bg/64725-evropa_obrabotva_berluskoni_i_renci_za_koaliciq", "text": "Европейският съюз се безпокои от опасността Италия да изпадне в парализа след парламентарните избори на 4 март и разчита на споразумение за голяма коалиция между проевропейските политически семейства с цел избягване на  . Жан-Клод Юнкер, председателят на Европейската комисия, обобщи настроенията: Европейските партньори на Италия отказаха какъвто и да било коментар на неофициалната среща на върха в петък в Брюксел. Някои обаче работят зад кулисите, за да насърчат съюз между Силвио Берлускони, лидер на дясната партия \"Форца Италия\" (\"Напред, Италия\"), и Матео Ренци, генерален секретар на левоцентристката Демократическа партия (ДП), ако никой от тях не успее да спечели мнозинство, довериха на Франс прес няколко европейски източници. Френският президент Еманюел Макрон разговаря няколко пъти с Матео Ренци, който го подкрепи като кандидат през миналата година и взе лозунга му \"Напред!\". Европейският демарш е подобен на този с лидера на германските социалдемократи Мартин Шулц, насърчен да влезе в преговори с канцлера Ангела Меркел за съставяне на коалиционно правителство в Германия. Силвио Берлускони от своя страна е \"обработван\" от най-влиятелните представители на своето политическо семейство - Европейската народна партия (ЕНП), чийто член е \"Форца Италия\", обясниха източниците на Франс прес. Съюзът на ФИ с крайнодесни партии - Северната лига и \"Италиански братя\", е във възход с наближаването на изборите на 4 март. Резултатът от надпреварата обаче остава много неясен и е възможно да доведе до парламент без стабилно мнозинство. Гласуването ще бъде по сложна смесена система, включваща и пропорционални, и мажоритарни елементи. Тя позволява да се спечели мнозинство с 40-45 процента от гласовете. Силвио Берлускони няма право да заема изборен пост заради присъдата си за данъчна измама, но остава незаобиколим и е в позиция да има решаващата дума. 81-годишният милиардер бе приет като приятел в края на януари в Брюксел от Жан-Клод Юнкер, а Ангела Меркел отново го смята за политически партньор, след като оказа натиск, за да го принуди да подаде оставка през ноември 2011 г. Тези големи маневри имат една-единствена цел: да възпрат движението \"Пет звезди\" (ДПЗ) - популистката партия, основана от предизвикващия полемика комик Бепе Грило - на което проучванията отреждат близо 28 процента от гласовете според европейски представител. В случай на безизходица в парламента някои европейски фактори смятат за даденост коалиционно споразумение между ФИ ДП за подкрепа на сегашния премиер Паоло Джентилони, смятан в ЕС за центрист. Други обаче се съмняват. Юнкер даде израз на тези опасения: Председателят на Европейската комисия изрази тревога от всички източници на несигурност, които тежат сега над Европа, като спомена \"вътрешния референдум на германските социалдемократи за коалиционното споразумение с християндемократите\", организиран на 4 март - в един и същ ден с изборите в Италия - и \"умножаването на правителствата на малцинството\". Това предупреждение предизвика скандал и Жан-Клод Юнкер бе принуден да се защитава, че не е искал да повлияе на италианските избори. Посланието обаче не шокира всички италианци. Лидерът на Северната лига Матео Салвини събра хиляди привърженици на митинг в Милано в събота. Предизборната кампания в Италия се активизира преди вота на 4 март, който се очаква да даде най-много места в парламента на дясната коалиция, част от която е партията на Салвини. 44-годишният лидер на Лигата, който я отдръпна от първоначалната й цел - независимост за богатия Север, и я насочи към евроскептицизъм и съпротива срещу имиграцията, събра 50 000 участници в митинга във финансовата столица на Италия по данни на организаторите. След пристигането си на препълнения площад \"Дуомо\", където привържениците му скандираха \"На 4 март ще гласуваме за Лигата\", Салвини преодоля две бариери и телевизионните екипи, за да се ръкува с хората. Под звуците на арията Nessun dorma и епичното Vincerо (\"Ще победя!\") Салвини с 5-годишния си син на ръце се изкачи на подиума пред катедралата, за да изложи своята програма. Той обеща да се заеме приоритетно с проблемите на   на работниците, станали жертва на делокализация, и на дребните търговци. Големите митинги досега липсваха от кампанията за изборите, които трябва да излъчат 65-ото правителство на Италия за 70 години, и резултатът от които, благодарение на новия изборен закон, е крайно несигурен. Недалеч от Пиаца \"Дуомо\" в центъра на Милано имаше кратки сблъсъци между полицията и крайнолеви демонстранти, протестиращи срещу митинг на крайнодесните \"Италиански братя\" сутринта, а после на неофашистката група \"Каза Паунд\" следобед. По-рано днес студенти, които се покатериха върху паметника на Джузепе Гарибалди и запалиха фойерверки, развявайки антифашистко знаме, бяха свалени от полицията. В Рим хиляди откликнаха на призива на националната асоциация на партизаните в Италия въпреки ситния студен дъжд и участваха в демонстрация против расизма и фашизма, решението за която бе взето, след като екстремист от Лигата стреля по африканци в Мачерата. В море от червени и зелени знамена (на синдикатите) участниците скандираха:   Шествието премина мирно. В него за кратко се включиха и членове на правителството, сред които беше и премиерът Паоло Джентилони, както и Матео Ренци, водач на кампанията на левоцентристите за изборите.", "date": "2018.02.26", "title": "Европа обработва Берлускони и Ренци за коалиция"}
{"url": "http://clubz.bg/64720-studenti_ot_127_universiteta_dadoha_svoite_25_prichini_da_izbera_bylgariq", "text": "Близо 1300 български студенти от цял свят са пуснали свое есе в конкурса \"Твоите 25 причини да избереш България\", организиран водещата консултантска компания PwC България в партньорство с 27 престижни български и международни компании. Впечатляващо е, че около 13% от тях учат в 79 различни чуждестранни университета в Австрия, Белгия, Великобритания, Германия, Гърция, Дания, Испания, Италия, Русия, САЩ, Турция, Франция, Холандия, Швеция. В България са се включили общо 48 университета. Какви са „Твоите 25 причини да избереш България“? Кариерните области, които се отличават като най-предпочитани от младежите, са маркетинг и комуникации, здравеопазване и фармация, човешки ресурси, право, одит и бизнес консултиране. Не липсват кандидати, които се интересуват от по-творчески сфери като дизайн, изкуство, писане и литература.  Кампанията е подкрепена от български популярни личности и звезди, както и от някои от най-големите компании в страната. Клуб Z е сред множеството медийни партньори на конкурса. Конкурсът, който бе отворен за студенти у нас и зад граница на възраст между 18 и 24 г., сега влиза във втория си етап - персонални интервюта със селектирани кандидати. На 1-ви март на специална церемония ще бъдат обявени и победителите - 25 студенти, които ще получат 6000 лв. стипендия, стаж в престижна компания и менторство от доказани бизнес лидери. Те ще бъдат поздравени лично от патрона на инициативата, президентът Румен Радев.", "date": "2018.02.26", "title": "Студенти от 127 университета дадоха своите \"25 причини да избера България\""}
{"url": "http://clubz.bg/64718-borisov_izchisli_vojnite_na_balkanite_ni_struvat_kolkoto_magistralite", "text": "Балканските държави да си напишат домашното и да бъдат готови с транспортните коридори, които ги свързват. Общата им стойност е около 30 милиарда евро. Това каза премиерът Бойко Борисов на откриването на Инвестиционен форум за Западните Балкани в Лондон, организиран от Европейската банка за възстановяване и развитие (ВБВР). Премиерът е изчислил, че строителството на магистрали и жп линии ще струва по-малко, отколкото последните войни в региона. И продължи: Борисов даде заявка, че \"ще се борим държавите от Западните Балкани да се присъединяват към ЕС колкото се може по-бързо\". И отбеляза, че голяма част от тези коридори вече са построени - магистралата Белград - София, София - Истанбул, София - Солун. Юнкер: Западните Балкани могат да влязат в ЕС до 2025 г. Борисов е изчислил, че изграждането на дигиталната инфраструктура във всяка една от държавите от Западните Балкани ще струва 5 милиарда евро.", "date": "2018.02.26", "title": "Борисов изчисли: Войните на Балканите ни струват колкото магистралите"}
{"url": "http://clubz.bg/64713-si_czinpin_stava_putin_plyus", "text": "Китайската комунистическа партия предложи да се премахне от конституцията ограничението поста държавен глава да се заема само два мандата от по пет години от един и същи човек, предаде  . Така се дава възможността на сегашния лидер да оглави Китай и след 2023 година, когато изтича срока на втория му мандат. Правилото бе въведено през 1990 година от тогавашния силен човек на Китай - Дън Сяопин. Целта бе да се премахне възможността да се издигне култ към личността, подобен на Мао. Днес ще има заседание на ЦК на китайската компартия, а на 5 март се очаква напълно да бъдат одобрени направените поправки в конституцията. Още на конгреса на компартията през миналага година бе укрепено положението и статута на най-влиятелния лидер след времето на Мао Цзедун. Както е известно под ръководството на Си в страната бяха направени редица положителни икономически реформи и бе поведена категорична борба с корупцията. В същото време се забелязаха и нотки на национализъм и още по-голямо намаляване на правата на гражданите, припомня Би Би Си. Ликът на Цзинпин грее от милиони плакати из Китай, а той отдевна вече си извоюва прякора \"Папа Си\". Смята се, че Си Цзинпин е станал по-силен от партията, коментират световните агенции. Досега никой от лидерите не смееше да се противопостави на мандатното правило и покорно сдаваше властта, а истинският управник бе политбюро. Явно вече нещата са се променили и партията ще бъде подчинена на лидера. Анализаторите обаче предупредиха, че това, което първоначално изглежда като демонстрация на абсолютна власт, всъщност може да е признак на слабост, а Си очевидно не желае да позволи възхода на потенциален политически съперник, коментира  Повечето експерти твърдят, че в партията има фракции - като така наречената \"Шанхайска клика\" около бившия президент Цзян Цзъмин и сега премахването на мандатите е само по себе си инструмент в ръцете на Си за преборване на фракционни врагове и потенциални съперници. Това е послание към враговете, коментира Ричард Макгрегър, автор на \"Партията: Тайният свят на китайските комунистически владетели\". Няма съмнение, че Си  , пише Макгрегър. Това би могло да доведе до раздори в паритята, тъй като онези, които се надяваха да преодолеят \"бурята Си\", сега нямат друг избор, освен да се борят срещу него за самозащита, допълва той. Като се отърве от правилото за мандатите, Цзинпин ще може да сдържа и неутрализира опонентите си, каза още Съливан. Китайският президент Си Цзинпин изглежда е консолидирал контрола си над властта, в.  . Предложението, което беше отразено от китайската агенция Синхуа с 36 думи, му дава възможност да остане на власт през голяма част от следващото десетилетие и дори след това, подчертава британското издание.  Нарастващото влияние на 64-годишният Си проличава и от друго съобщение - че \"идеологията на Си Цзинпин\", която през октомври миналата година вече беше включена в устава на Китайската комунистическа партия, ще бъде записана и в Конституцията на страната. През октомври експертите коментираха, че именно включването на идеите му в устава на управляващата партия прави китайския президент най-влиятелния лидер след Мао Цзедун. Си Цзинпин обаче е изправен пред изключително сложни вътрешни и международни предизвикателства, включително все по-трудните отношения със САЩ, севернокорейската криза и икономическото състояние на страната, отбелязва в. \"Гардиън\". От няколко месеца насам президентът Си Цзинпин премахваше всички пречки пред оставането си на власт толкова, колкото пожелае. Това му спестява и грижите по избиране на наследник, още повече, че действащотот постоянно ръководство на управляващата партия се състои от лидери над 60-годишна възраст, които така и не приеха следващото поколение, отбелязва френският в.   След като от пет години поставя свои хора на най-високите етажи на властта, се очаква Си Цзинпин да постигне назначението на своя приближен Ли Чжаншу на поста председател на парламента, смята експертът по Китай Жан-Пиер Кабестан от Баптисткия университет на Хонконг. \"Това му гарантира, че промяната на Конституцията ще премине без спънки\", добавя той пред в. \"Паризиен\". От избирането му начело на Китайската комунистическа партия в края на 2012 г. Си Цзинпин концентрира властта си по начин, невиждан в Китай от четвърт век. Той започна кампания срещу корупцията, при която бяха наказани над милион чиновници. Противниците му смятат, че тя е преди всичко начин за справяне с всички вътрешни противници, пише френското издание. Перспективата за неограничено по срок управление на Си Цзинпин предизвиква в Китай опасения от ново управление на пълновластен лидер - а в чужбина предизвиква опасения от нова ера на враждебност и липса на сътрудничество, пише в.  . Си се опитва да си създаде имидж като добронамерен \"баща на нацията\", който работи за мирния възход на Китай, но решението на комунистическата партия да му даде възможност за трети мандат предизвиква опасения сред адвокати, университетски преподаватели, журналисти и бизнесмени. Мнозина от тях наблюдаваха с опасения как Си Цзинпин използваше властта си, за да изпрати в затвора десетки дисиденти, да подтиска свободното слово и да засилва контрола над втората по големина световна икономика. Някои анализатори извън Китай изразяват опасения, че управлението на Си може да доведе до засилване на напрежението между Пекин и Вашингтон, в момент, когато САЩ се готвят да наложат мита на някои китайски стоки, да ограничат китайските инвестиции и да увеличат военния си бюджет, за да запазят превъзходството си пред китайската армия. В управлението на предишните американски президенти, от Клинтън до Буш и Обама, доминираше становището, че подобряването на отношенията с Китай ще накара Пекин да се приближи към Запада. Вместо това Китай тръгна в обратната посока, отбелязва пред в. \"Ню Йорк таймс\" Джеймс Ман, автор на книгата \"Фантазиите за Китай\", в която предсказва подобно развитие на събитията.", "date": "2018.02.26", "title": "Си Цзинпин става \"Путин плюс\""}
{"url": "http://clubz.bg/64715-zaguben_vyv_faktite_ili_zashto_borisov_podvede_mladite_ot_gerb", "text": "Неделя сутрин, 25 февруари. Лекцията с въпроси и отговори на премиера Бойко Борисов пред младежкия партиен актив. Млади хора от ГЕРБ, събрани в Сандански на 9-ия зимен университет, организиран специално за тях, внимават, докато Борисов им разказва за актуалната политическа обстановка у нас и по света. Слушат и вярват. Какво чуват е въпросът. Темата на темите - продажбата на ЧЕЗ на някоя си г-жа Гинка Върбакова - сделка за \"скромните\" 320 млн. евро, довела до оставка на министър поради познанство с госпожата, няма как да се пропусне. А и БСП тъкмо предния ден са обявили как искат вместо госпожата, държавата да извади парите и да си купи ЧЕЗ... Призив за национализация, макар все пак срещу пари и не насила, дошъл от левицата, няма как да остане без отговор. Просто защото е очевидна дивотия. Макар последователна и очаквана дивотия. Борисов към БСП заради ЧЕЗ: Да национализираме всичко! И Нова тв... Но... Какво каза лидерът на ГЕРБ на своите младежи, не на медиите, не на БСП, не на някой друг - на младежите в собствената му партия, които дори не е нужно да бъдат облъчвани с пропаганда, защото така и така очевидно си му вярват... Иронията за национализацията си е съвсем уместна, а призивът на БСП - съвсем неуместен. Подчертаната част от думите на Борисов обаче е важна. Защо ли? Защото не е истина. Борисов, улисан в стремежа да громи БСП под път и над път и да ги обвинява във всички грехове - умишлено или не, - подведе младежите на ГЕРБ. ГЕРБ, демокрацията и върховенството на закона Процесът на приватизация на първите 67% от държавните дялове в електроразпределителните дружества се случва в далечната вече 2004 г. - към края й. Младежите на ГЕРБ вероятно тогава са били деца, най-много тийнейджъри. Не помнят, няма и как. Борисов обаче би трябвало да помни. По това време БСП е в опозиция. На власт е кабинетът на НДСВ начело със Симеон Сакскобурготски. В коалиция с ДПС. Министър на икономиката е Лидия Шулева, а на енергетиката - Милко Ковачев, въпреки че към края на това управление и там имаше рокада. В същия този кабинет изгрява звездата на Бойко Борисов в публичния живот - тогава той е главен секретар на МВР - но това, да речем, е професионална, а не политическа длъжност. Първият политически опит на Борисов обаче също е с НДСВ - той е кандидат за депутат от партията на царя на парламентарния вот през 2005 г. и води не една, а две депутатски листи (в Пловдив и в Благоевград). В крайна сметка се отказва да е депутат, а няколко месеца по-късно кандидатства като независим кандидат за кмет на София. И печели изборите... Историята нататък е ясна.  По същото това време - когато тече приватизацията на ЕРП-тата, социалистическата партия не просто е против. На заседание на партийния пленум от края на октомври 2004 г. БСП произвежда документ, в който в прав текст се казва, че ги   Причината за това изречение е именно интересът на чужди държавни компании като ЧЕЗ за приватизация на ЕРП-тата. Друга дума от позицията на БСП тогава, произнесена от Петър Димитров (по-късно министър на енергетиката в кабинета на Тройната коалиция - б.р.) е \"колонизация\". Тогава БСП отнася - съвсем на място - жестоки критики в медиите, че връща риториката от времето на Жан Виденов в XXI век. Антикомунизъм по целесъобразност Премиерът Бойко Борисов не само се възмути как БСП продали нещо си, ами им приписа и как не били заложили никакъв контрол, защото държавата останала с 33% от дяловете в ЕРП-тата, а не с контролен пакет от 34% например... Това също е стара негова теза - още от първия мандат. Ако обаче е било важно държавата да има някакви дялове въобще, то как да си обясним, че остатъчните акции от ЕРП-тата бяха обявени за раздържавяване през 2011 г. - по времето на първия кабинет \"Борисов\". В него коалиционни партньори нямаше - имаше плаващи парламентарни мнозинства, но с кого Борисов да се съобразява - не. Окончателната приватизация стана чрез сделки през борсата. И неслучайно тогава управлението се хвалеше и с добрата постигната цена за държавните акции, и с прозрачността на процеса. Съвсем наистина имаше с какво да се похвали. Самата идея да се \"гонят\" ЕРП-тата у нас, да се \"национализират\" и т.н. обаче съвсем невинаги е била чужда на самия Борисов. Нищо че сега й се подиграва. През 2010 година самият той като премиер заплаши, че може да развали приватизационните сделки от 2004 г. После размисли и реши, че национализацията е твърде крайна мярка (тогава критика дойде и от Брюксел в лицето на еврокомисар Кристалина Георгиева - б.р.). Затова Борисов прати на ЧЕЗ, Е.ОН и ЕВН проверки на ДАНС. После пък се обърна към електроразпределителите, че \"ако не влязат в час - ще ги сменяме\". А и от тях нямало нужда, били \"лошите инвеститори\"... Дали някой лошо съветва Бойко Борисов какво да говори публично (неотдавна беше подведен и за местоработата на човек от екипа на президента Румен Радев, та това повлече конфликт с президента...), дали става дума за прозаична изневяра на паметта, или се разчита на това, че колективно аудиторията страда от лоша памет - не знаем. Но за друго ми е думата. Заслужават ли младежите на ГЕРБ лидерът им да се възползва - волно или не, от това, че те няма как да помнят някои неща от близкото минало? Защото \"тогава са били бебета или по-малки\" (по самия Борисов)? ГЕРБ, демокрацията и върховенството на закона Антикомунизъм по целесъобразност", "date": "2018.02.26", "title": "Загубен във фактите - или защо Борисов подведе младите от ГЕРБ"}
{"url": "http://clubz.bg/64728-mvr_dava_1_548_000_lv_za_charshafi", "text": "Това са някои от последните позиции в портала на Агенцията за обществени поръчки, пуснати от МВР. Конкретно доставката на 12 000 спални комплекта за бежанци е обявена на 20 февруари  Не се смейте от първата \"  Ако в МВР ситуацията не беше трагична, човек можеше да се пошегува, че за толкова пари или ще купуваме оригиналните чаршафи от филма \"Нощи в бял сатен\", или до всеки мигрант ще има полицай, който да го завива, ако си отвие краката насън. Простичката аритметика гласи, че 648 000 лв., колкото е цената за първата позиция,   (без ДДС). Към тях има и 18 000 одеяла, за които са предвидени 900 000 лв. Те излизат точно по  едното. Между другото, погрижили  сме се за доста снажни бежанци, защото сред задължителните условия в заданието е долните постели да са 150 на 250 (?!) см. Пликовете трябва да са само една идейка по-къси - 220 см. Обещано от министър: Заплатите в МВР със средно 15% ръст от 1 март Малко по-стара е друга поръчка от 16 февруари на една от най-\"тихите\" дирекции на МВР - \"Комуникационни и информационни системи\" (КИС). Тя звучи така:  Системата, която ще разпознава лица в реално време, се състои освен от - разбира се - самата система и от 4 бр. различни сървъри (с доставка, монтаж и инсталация), каси за сървър, хардуерна защитна стена, UPS, порт суичове, IP камери, 3 бр. работни станции, 20 бр. смарт устройства, обучение на 3 администратори и 20 потребители и др. Общата цена на системата, която звучи доста по-сложно от чаршафите, е далеч по-ниска -   и трябва да е готова до август 2018 г. Агенцията за бежанците изхвърля тонове храна Още по-стара - от януари 2018 г., е  . Тук отиваме в \"любимата\" на МВР зона - зоната на милионите. Защото общата прогнозна сума е 1 170 000 лв. без ДДС. Срещу тях министерството се надява да получи: Тоталът е 23 400 бр. Да не изглеждаме заядливи, но при цена на  светлоотразителна жилетка от 2 лв.  до 5 лв.  цената от  - като сложиш ДДС, изглежда леко притеснителна. Е затова пък има такива изисквания като това участникът  Какво да се прави - шанс. Все на някого ще се падне... Агенцията за бежанците изхвърля тонове храна", "date": "2018.02.26", "title": "МВР дава 1 548 000 лв. за чаршафи"}
{"url": "http://clubz.bg/64712-gruzinskata_vryzka_v_chez_s_biznes_u_nas", "text": "Грузинецът Паата Гамгоинешвили изскача от сделката за българския бизнес на ЧЕЗ, съобщи чешкото издание \"Лидове новини\", което е част от бизнес империята на премиера на Чехия Андрей Бабиш. Според изданието именно негови офшорки осигуряват над половината от финансирането на сделката, която е за 320 млн. евро по непотвърдена официално информация. Гамгоинешвили фигурира като член на борда на директорите на фирма \"Булреал\" АД, собственик на стоков базар \"Илиянци\", в чийто борд на директорите влизат Йосиф Блаошвили, Рихард Бауер, Борис Милер, Арие Мегре и Паата Гамгонеишвили. Имената на Блаошвили, Мегре и Гамгонеишвили се свързват и с мол Paradise на бул. \"Черни връх\" в София, където финишира една от линиите на метрото. Роден е на 28 август 1955 г. в грузинския град Кутаиси. През 1986 г. завършва Московския институт за инженери по  геодезия и кадастър, като от 1986 до 1990 г. е работил като ръководител на лаборатория по компютърна техника и технологии в същия институт. Започва бизнеса си през 1988 г., създавайки кооператив за продажба на хардуер и софтуер. През 1991 г. той регистрира акционерно дружество за внос на видео-, аудио- и домакински уреди \"Гепард\". Към днешна дата компанията е сменила профила си на дейност и предоставя услуги по експлоатация и техническа поддръжка на сгради и съоръжения, сред които: търговски комплекс и сладови бази с известни наематели като DHL Worldwide Express и Cable & Wireless, търговски център \"Златен Вавилон\", сградата на банката \"Славянски кредит\" на площад \"Вернадски\" и сградата на Руския фонд за федерална собственост. Съмнителни офшорки стоят зад сделката за ЧЕЗ-България През 1994 г. той създава търговска банка \"Славянски кредит\" и е председател на управителния й съвет. През 1998 г. за целите на строителството и по-нататъшното функциониране на търговски центрове е създадена компанията WAKELIN PROMOTIONS LIMITED, която в момента притежава два многофункционални търговски центъра, единият от които - \"Златен Вавилон\", е получил награда за най-добрия търговски център през 2003 г. Според официалната информация Гамгоинешвили участва активно в изпълнението на много строителни проекти в Москва като големи търговски центрове на Кутузовски проспект, вилно селище \"Флоренция\" и др. Грузинецът е носител на съветски орден (\" \"), учреден \"за награждаване на гражданите на СССР за мъжество и храброст, проявени при спасяване на хора, охрана на обществения ред и социалистическата собственост, в борбата с престъпността, стихийните бедствия и при други извънредни обстоятелства\".", "date": "2018.02.26", "title": "Грузинската връзка в ЧЕЗ с бизнес у нас"}
{"url": "http://clubz.bg/64709-turciq_zatqga_rejima_za_seksualnite_nasilnici", "text": "Турското правителство работи по ново законодателство, което може да премахне намаляването на присъдите за добро поведение в случаи на сексуално насилие и насилие срещу жени, каза министърът на семейството и социалната политика на Турция Фатма Бетюл Саян Кая, цитирана от в. \"Хюриет\". \"Като майка искам тази практика да бъде премахната, и ще я спра, ако имам власт\", заяви Кая на 25 февруари в интервю за телевизия CNN Türk. Турският наказателен кодекс дава право на съдиите да намаляват присъдите с една шеста, като разглеждат минало-социалните отношения на заподозрения, въздействието на наказанието върху бъдещето на заподозрения и поведението му след престъплението и по време на процеса. Смъртно наказание за извършителите на сексуални престъпления не е в дневния ред на правителството, каза Саян Кая, като заяви, че законодателната уредба относно сексуалната злоупотреба с деца ще включва \"хормонално лечение след края на присъдата за лишаване от свобода\". \"Това, върху което работим, не е кастрация, това е химическа кастрация - хормонална терапия за потискане на определени хормони\", обясни министърът. При химическата кастрация се инжектират антиандрогенни лекарства с цел намаляване на либидото и сексуалната активност.  Анкара обмисля химическа кастрация за педофили Коментарите на Кая идват в момент, в който в Турция се води разгорещен дебат относно злоупотребата и малтретирането на деца след сексуалното насилие на 4-годишно момиченце в южната провинция Адана.  Управляващата в Турция Партия на справедливостта и развитието (ПСР) реагира на общественото недоволство, като включи въпроса в дневния ред на Министерски съвет, тъй като министрите призоваха за законова промяна, която предвижда по-строги наказания за насилници. Създадена беше комисия от шестима министри, която да работи по законодателния пакет за промени. От ПСР съобщиха, че тежките наказания ще включват \"химическа кастрация\", предизвиквайки нов дебат, тъй като понастоящем кастрацията не е в турското законодателство. Министър Кая обясни, че химическата кастрация ще се налага само след като обвиняемият напълно изтърпи присъдата си. Тя също така заяви, че \"смъртното наказание не е в дневния ред на комисията\", която работи върху \"тежки наказания като доживотен затвор\". Правосъдната система на Турция регистрира повече от четири пъти увеличение на случаите на сексуално малтретиране на деца през 2016 г. в сравнение с десетилетие по-рано, според данните на турското Министерство на правосъдието, цитирани от правозащитници. Съдилищата са се произнесли по 21 189 случая в сравнение с 3778 през 2006 г., а повече от 60% от заподозрените са осъдени. От 2011 г. задължителна химическа кастрация за педофили се прилага в Русия.", "date": "2018.02.26", "title": "Турция затяга режима за сексуалните насилници"}
{"url": "http://clubz.bg/64714-gardiyn_za_filma_ne_me_dokosvaj_povyrhnosten_glupav_katastrofa_na_berlinale", "text": "\"Брекзит. Тръмп. А сега и оповестяването на наградите за берлинската „Златна мечка“. Наистина живеем в катастрофални времена. За разочарование на мнозина, тазгодишната „Златна мечка“ отиде у „Не ме докосвай“ на румънската режисьорка Адина Пинтилие\", пише в своята рецензия  Полуигралният-полудокументален опит да се разказва за сексуалността ме доведе до депресия, защото е унизително лош, посредствен, лишен от хумор и самодоволен. Подходът му към чувствителната тема за интимността е повърхностен, а на това отгоре всичко това е поднесено с евро-хардкор клишета за садомазохизма, алтернативните сексуални идентичности, фетишизма и ексхибиционизма. Филмът обаче си има почитатели: разговарях с изтъкнат италиански член на журито, който беше във възторг. Мисля, че унищожителното предпочитание към „Не ме докосвай“ за сметка на по-добри филми е типично за Берлин. Фестивалът е удивително безхарактерен и всеки път успява да отличи най-скучните и лишени от стойност заглавия, докато добрите произведения се откриват почти случайно. „Не ме докосвай“ е нещо като разказ за емоционалното пътешествие на няколко персонажа. Импровизацията и драматично пресъздадените с оригиналните си участници сцени би трябвало да бъдат гръбнак на филма. Лаура Бенсън играе ролята на Лаура, жена с проблеми, свързани с гняв и воайорство, явно във връзка с баща ѝ. Кристиян, изигран от Кристиян Байерлайн, е мъж с гръбначна атрофия, който се интересува от провокации върху идеята за образа на тялото. Тома Льомарки изпълнява ролята на Тудор, който изследва същия набор теми. Лаура разговаря с режисьора, който сякаш пак е тя. Филмът започва в почти клинична обстановка, с група облечени в досадни бели тениски и бели панталони участници, чийто разговор може да отключи, а може и да не отключи травмите на Лаура. Самите травми не са изследвани особено интелигентно, нищо че участниците по-скоро са интелигентни. Режисьорката ни води към някакъв сексклуб, относно който си позволява да е наивна. Не мога да обвиня журито. На много международни фестивали журитата могат да достигнат до ексцентрични решения. Сработването с непознати води до необичайни прояви, даже спазми на консенсус. От друга страна е вбесяваща липсата на честност, която води до награждаването на откровено скучни филми. Един труден филм може и да е добър. Част от мен искрено иска да пожелае успех на Адина Пинтилие и нейния филм – но глупостта и самодоволството в него бяха потискащи.    ", "date": "2018.02.26", "title": "\"Гардиън\" за филма \"Не ме докосвай\": Повърхностен, глупав, катастрофа на \"Берлинале\""}
{"url": "http://clubz.bg/64717-kupuvachkata_na_chez_bylgariq_se_otkazva_ot_parkingite", "text": "Гинка Върбакова, едноличният собственик на \"Инерком България\", избрана за купувач на ЧЕЗ-България, се оттегля от един от големите паркинги в Пазарджик, предаде БНР. Информацията все още не е публична, а в община Пазарджик тече процедура за определяне на наемател на цялата \"синя зона\" в Пазарджик. Засега не е ясно дали фамилията Върбакови ще е сред кандидатите. Договорът между община Пазарджик и фирма \"Грийн билдинг БГ\" ще бъде разтрогнат по взаимно съгласие от 1 април. Освен от паркинга на старите Хали Върбакова се отказва и от паркинга на ул. \"Иван Вазов\". Община Пазарджик вече взе решение двата паркинга, които ще останат без стопанин, да преминат към \"синята зона\". Паралелно с това е открита и процедура за избор на наемател на цялата „синя зона“ - утре ще бъдат отворени внесените оферти от кандидатите. Преди броени дни в Търговския регистър е вписано началото на ликвидация на четири дружества на Славчо Върбаков, като според адвокат Иван Църцоров има и наложени запори на дяловете му: Върбаков не е лице в предстоящата сделка за активите на ЧЕЗ-България, тъй като е бил управител на фирма, фалирала през 2011 г. - \"Атлас 3 груп\".", "date": "2018.02.26", "title": "Купувачката на ЧЕЗ-България се отказва от паркингите"}
{"url": "http://clubz.bg/64711-sumatoha_v_germaniq_zaradi_kartina_s_erdogan_i_banan", "text": "Картина с изображение на турския президент Реджеп Тайип Ердоган с банан бе свалена от германски панаир на изкуството след „организирани протести“, според собственика на галерията, съобщава „Дойче Веле“. Произведението на художника Томас Баумгертел, наречено „Турски диктатор“, бе част от „Серия Деспоти – Тръмп, Ким и Ердоган“ от изложението „Арт Карлсруе“ в югозападна Германия. Поредицата показва още американския президент Доналд Тръмп като примат с банан в устата и севернокорейския диктатор Ким Чен Ун, яхнал бананова ракета. Известен като „рисувача с бананите“, Баумгертел многократно е предизвиквал спорове със своите политически „бананови“ картини. Бананите са в центъра на художника от Кьолн вече три десетилетия. Художникът обяви в Туитър, че карикатурата на Ердоган е била свалена, без той да бъде информиран, от собственика на галерията и че панаирът „Арт Карлсруе“ не е имал никаква роля в решението, зад което стои само собственикът. Баумгартел се оплаква, че е нарушено правото му на свобода на изразяване. Галеристът Михаел Ос обяснява пред агенция DPA, че турски журналист се е оплакал от картината в четвъртък и е използвал телефона си, за да излъчи на живо видео от галерията. Две жени също са се оплакали от „оскверняването“ на турското знаме, което е във фона на произведението. Собственикът на галерията твърди, че е свалил картината с Ердоган поради опасения, свързани със сигурността, и за да избегне смут сред посетителите. Творбата е била откупена за €5 900. Инцидентът идва ден, след като немскоезичното издание на проправителствения турски вестник Daily Sabah, съобщи, че  . Вестникът съобщава и точното място   в галерията, където се намира картината. Това не е първият случай, в който изкуството и свободата на изразяване в Германия привличат гнева на турския президент и негови поддръжници. През март 2016 г. Турция използва архаичен германски закон, който забранява обиди срещу чуждестранните държавни глави, за да поиска съдебно преследване срещу комика Ян Бомерман, който критикуваше ограниченията на свободата на словото в Турция, въведени от Ердоган. „Размазващата поема“ на Бомерман смесваше политически нападки срещу турския президент с расистки и лични обиди, включващи намеци за детска порнография и секс с животни. Германски прокурори започнаха, но по-късно отхвърлиха наказателно разследване срещу Бомерман, който каза, че целта на поемата му е била по сатиричен начин да даде на Ердоган пример за истинска клевета. Тя бе представена и като отговор на турския президент, който в страната си подаде стотици жалби срещу граждани за предполагаеми обиди и започна да води подобни дела в Германия и други страни, където местните закони позволяват това.", "date": "2018.02.26", "title": "Суматоха в Германия заради картина с Ердоган и банан"}
{"url": "http://clubz.bg/64716-samsung_s9_malko_ot_iphone_po_dobra_kamera_i_oshte_ot_syshtoto", "text": "След неясния успех на мегафлагмана   от миналата година основната конкуренция на Apple -  отвръща на удара в Барселона, Испания. Apple ще спира iPhone X? Има защо Разбира се, той отново идва в два варианта - 5,8-инчов S9 и 6,2-инчов S9 Plus. Вторият отново е с двойна камера. На външен вид единствената съществена разлика е преместването на сензора за пръстови отпечатъци на гърба - решение, приветствано от повечето потребители.  А ако имате набито око, може да забележите, че ръбовете са мъничко намалени - с около 1,2 мм, което си е впечатляващо инженерно постижение, имайки предвид колко малки бяха и преди. Екранът е с 15% по-ярък и на двата модела, S9 Plus вече има 6GB оперативна памет - с 2 повече от S8 Plus. Високоговорителите са също така по-мощни и по-силни - с 40%, според Samsung. Камерата е единствената основна функция със сериозни подобрения. Сензорът и в двата модела пуска 28% повече светлина, което ще подобри сериозно снимките на тъмно. Постижение е и подобреният запис на видео в забавен каданс - 960 кадъра в секунда, благодарение на нов DRAM чип, специално за камерата. Налице е и оптична стабилизация и на двата обектива.  Друга нова екстра е AR Emoji - емотиконки с налагане на шарени и весели картинки върху реалния свят с \"добавена реалност\", реално копие на идентична функция в последния iPhone X. На същия принцип можете и да пробвате дигитален грим върху лицето си или да превеждате надписи около вас директно върху екрана - функция, достъпна през няколко различни апликации в Google Store от години. Традиционно корейците наблъскват в следващия си флагман всичко, което най-голямата им конкуренция е предложила преди това. Samsung са открили заобиколно решение за функцията за разпознаване на лица на Apple - Face ID, наречена  . Тя просто комбинира двата метода досега - сканирането на ирисите на очите и сканирането на лицето, което обаче не е по същата технология, която ползва компанията на покойния Стийв Джобс. Ако не успее да засече очите ви, смартфонът веднага разпознава лицето ви. Втората система обаче не е толкова сигурна, отбелязват специалисти. Не може да се мине и без нов цвят -  Разбира се, всичко това има цена - в САЩ  според доставчика. Още не са обявени цените в Европа, но по всичко изглежда, че големият модел ще е почти символично по-евтин от iPhone X.", "date": "2018.02.26", "title": "Samsung S9 - малко от iPhone, по-добра камера и още от същото"}
{"url": "http://clubz.bg/64722-pochina_oshte_edno_velichie_na_levski", "text": "На 70-годишна възраст почина големият футболист на \"Левски\" и националния отбор на България Цветан Веселинов-Меци. Това е поредна за последната седмица смърт на голямо име в родния футбол. По-миналата неделя си отиде Павел Панов, бивш съотборник на Веселинов. Покрай кончината на Панов от този свят си отиде и Георги Марков, също обличал синия екип и този на националния тим.  Цветан Веселинов, ембламатично крило, играе за \"Левски\" от 1965-а до 1975 г. Шампион на България през 1968, 1970 и 1974 г. Носител на Купата за 1967, 1970, 1971 г. В \"А\" група има 193 мача и 70 гола, а за Купата - 26 мача и 9 гола. За националния отбор е изиграл 6 мача и 2 гола. Сребърен медалист от олимпийските игри през 1968 в Мексико. В евротурнирите има 12 мача и 3 гола. Като треньор работи в Тунис и школата на \"Левски\". Поклон пред паметта му.", "date": "2018.02.26", "title": "Почина още едно величие на \"Левски\""}
{"url": "http://clubz.bg/64702-vzriv_ubi_chetirima_dushi_v_lestyr_snimki", "text": "Четирима души загинаха при експлозия снощи в централния английски град Лестър, предаде Ройтерс. Други четирима са в болница. Взривът разрушил магазин и къща в града. Ранени са най-малко шестима души. Снимки и видеозаписи в социалните медии показаха огромни пламъци от взривената и унищожена сграда. Причината за експлозията и пожара още не е изяснена.  ", "date": "2018.02.26", "title": "Взрив уби четирима души в Лестър (СНИМКИ)"}
{"url": "http://clubz.bg/64703-zashto_g_ja_vyrbakova_kyde_sa_golemite_igrachi", "text": "Един много важен и силно пренебрегнат елемент от сделката за #ЧЕЗ: Да, сделката има почти изцяло частноправен характер. Въпросът е не толкова кой стои зад г-жа Върбакова, а защо нито един голям играч на енергийния пазар не проявява интерес? Къде са мощните международни компании със собствено ноу-хау, иновации, патенти? Гинка Върбакова: Обидена съм, името ми стана нарицателно Сделката е за придобиване на монопол върху близо 60% от разпределението на енергия в България, а \"акулите\" не са в басейна. Защо? Отговорът е прост и тъжен - климатът за инвестиции в България е под нулата. Държавната регулация на енергийния сектор е отровен коктейл от равни части корупция и популизъм (и то въпреки усилията на доста приличния състав на КЕВР... представете си, ако го сменят...). Който и да поеме разпределението, става заложник на интересите на няколко политико-енергийни мафии, на крупните крадци на ток (които съвсем не са ромските махали, а големи бизнеси) и на страха от реформи на управляващи и опозиция. Не знаем със сигурност дали зад г-жа Върбакова има политически интереси, дали има скрит местен или чужд бизнес или... няма нищо.  Само стабилността няма да ни направи богати Но със сигурност знаем, че ЧЕЗ от години се опитват да се махнат от българския пазар, а нито един голям и сериозен инвеститор не иска да влезе на него. И това е много лошо... ---- Само стабилността няма да ни направи богати", "date": "2018.02.26", "title": "Защо г-жа Върбакова? Къде са големите играчи?"}
{"url": "http://clubz.bg/64705-dyrjavata_e_losh_stopanin_ako_se_upravlqva_ot_oligarhiqta", "text": "По повод на сделката с ЧЕЗ премиерът Бойко Борисов отново изговори най-вредната фраза на българския посткомунистически преход - \"Държавата е лош стопанин\". Това не е вярно. Това е лозунгът на разграбването на българската национална собственост в продължение на четвърт век от хора и корпоративни групи, които имаха нужда от някаква, макар и дребна легитимност на грабежа. Тази фраза им осигури легитимност. Изречена от Бойко Борисов, тази фраза днес е призвана да осигури легитимност на поредната крупна сделка на тъмно, която засяга пряко живота на над три милиона българи. Когато държавата се основава на принцип и закон, когато е прозрачна в законността на своите дейности и процедури, когато изпълнителната власт осъществява стратегия за управление, одобрена от вота на гражданите, държавата е добър и грижовен стопанин. Не е необходимо тя да се превръща в комунистическа държава - да притежава лъвския пай от икономиката. Частната собственост трябва да бъде доминираща в повечето случаи. Но за определени стратегически сектори, които имат пряко значение за защитата на обществения интерес, държавната собственост е легитимен и предпочитан инструмент за осъществяване на националната стратегия за развитие. Енергетиката е един от тези сектори, в които частичната държавна собственост е не само възможна, но често и необходима. Трите ЕРП-та са пример за това как една отговорна държава би могла чрез собственост да защити обществения интерес. Но някои държави наистина са лош стопанин - държавите, управлявани от олигархична организирана престъпност, владееща публичните институции и ограбваща гражданите чрез беззаконие и масирана корупция. Такива държави са не само лош стопанин - те са лош управленец, лош представител на гражданите в публичното управление.    ", "date": "2018.02.26", "title": "Държавата е лош стопанин, ако се управлява от олигархията"}
{"url": "http://clubz.bg/64724-sasht_gotovi_da_udrqt_rusnaci_v_siriq", "text": "САЩ са готови отново да нанесат удари, ако техни военни станат обект на непредизвикана атака в Сирия и без значение кой я е извършил - било руснаци, било сирийци или някой друг. Това заяви днес в телефонен брифинг за журналисти полк. Райън Дилън - говорител на щаба на операция \"Нопоколебима решителност\", която оглавяваната от САЩ международна западна коалиция в Сирия провежда срещу \"Ислямска държава\". Блумбърг: Над 200 руски наемници са убити от американците в Сирия (ВИДЕО) Той имаше предвид атаката на 7 февруари край град Дейр аз Зур. Тогава сирийски племенни проправителствени сили атакуваха щаб, където се намираха американски съветници и бойци от подкрепяните от САЩ Сирийски демократични сили (СДС). Американците нанесоха ответен удар и се предполага, че при него за били убити наемници от руската Частна военна компания (ЧВК) на Вагнер. По различни данни броят на загиналите руснаци е от няколко десетки, през 200, до 600. Полк. Дилън обаче заяви, че американското командване все още няма данни дали сред убитите има руски наемници и дали изобщо такива хора са били сред нападателите. Но каза, че преди ответния удар военните от САЩ са предупредили за предстоящото му нанасяне колегите си от Русия. И изтъкна, че военните от двете страни поддържат постоянно връзка помежду си в арабската република. По-късно днес Сирийската обсерватория за правата на човека съобщи, че най-малко 25 цивилни, сред които 7 деца, са убити при въздушни удари в Източна Сирия на оглавяваната от САЩ коалиция, предаде АФП. Инцидентът станал в село Аш Шаафа и неговите околности в пустинята - последната територия, контролирана от джихадистите в провинция Дейр аз Зур. От коалицията засега не са коментирали това съобщение.", "date": "2018.02.26", "title": "САЩ готови да удрят руснаци в Сирия"}
{"url": "http://clubz.bg/64696-ivanka_ne_stana_posrednik_mejdu_trymp_i_kim", "text": "Готовността на Северна Корея да преговаря със САЩ може да представлява \"първа стъпка\" към ядрено разоръжаване на Корейския полуостров, обяви Белият дом.  В комюникето се допълва: Всеки диалог със Северна Корея трябва да доведе до превръщането на полуострова в зона, свободна от ядрени оръжия. Максималният натиск върху режима в Пхенян ще продължи до постигането на тази цел, подчерта говорителката на Белия дом Сара Сандърс. Целта на подобряването на отношенията между Северна и Южна Корея е решаването на проблема със севернокорейската ядрена програма, даде да се разбере и говорител на Държавния департамент на САЩ, цитиран от Ройтерс. Канцеларията на южнокорейския президент Мун Дже Ин съобщи вчера, че Пхенян е изразил желание за диалог с Вашингтон. Според някои експерти, като играе картата на намаляването на напрежението с Юга, Северът се опитва да оправи своя имидж, за да си осигури драстично смекчаване на международните санкции срещу него заради забранената му ядрена и ракетна програма и да вбие клин между Сеул и Вашингтон. Като знак, че \"олимпийското примирие\" не е решило проблема, президентът на САЩ наложи в петък нови едностранни санкции на Северна Корея, а вчера тя го обвини, че приближава полуострова към война, отбелязва БТА. Американският президент прати дъщеря си в Пьончан, но тя не влезе в ролята на посредник с хората на комунистическия вожд Ким Чен Ун. Иванка Тръмп, дъщерята на Доналд Тръмп, която представляваше Съединените щати, и ръководителят на севернокорейската делегация Ким Йон Чхол нямаха пряк контакт на церемонията по закриването на Зимните олимпийски игри в Пьончан, Южна Корея, предаде Франс прес. В официалната ложа южнокорейският президент Мун Дже Ин стисна ръката на Иванка Тръмп, а малко по-късно - и тази на генерал Ким. Представителите на САЩ и Северна Корея обаче така и не влязоха в пряк контакт, потвърди представител на администрацията на Тръмп. Олимпиадата в Южна Корея премина под лозунга \"Игри на мира\". Консервативната опозиция в страната обаче протестира срещу визитата на севернокорейския генерал, когото смята за военнопрестъпник, и по-конкретно - обвинява за торпилирането на южнокорейски военен кораб през 2010 г., при което загинаха 46 души. Режимът в Пхенян отрича да е отговорен за атаката. Мун Дже Ин се срещна с генерал Ким Йон Чхол и неговата делегация преди церемонията. Според негов говорител генерал Ким казал, че Пхенян \"има достатъчно желание за диалог между Северна Корея и САЩ\".", "date": "2018.02.26", "title": "Иванка не стана посредник между Тръмп и Ким"}
{"url": "http://clubz.bg/64727-nqma_da_ima_futbol_prez_sedmicata_zaradi_snega", "text": "Спортно-техническата комисия (СТК) на Българският футболен съюз официално обяви, че мачовете от 23-тия кръг на Първа лига, които трябваше да се играят от вторник до четвъртък, са отложени заради снега и студа в цяла България. За вторник бяха насрочени двубоите \"Етър\" (ВТ) - \"Черно море\" и \"Дунав\" (Русе) - ЦСКА-София, за сряда - \"Витоша\" (Бистрица) - \"Славия\", \"Верея\" - „Пирин\" (Бл), \"Левски\" - \"Берое\", а за четвъртък -  \"Лудогорец\" - \"Септември\" (София) и дербито на Пловдив \"Локомотив\" - \"Ботев\". Отпадна и днешният мач от 17:30 часа \"Ботев\" - \"Лудогорец\", последен от 22-рия кръг. Домакините полагаха големи усилия и чистеха терена в \"Коматево\", но загубиха битката със снега, пък и теренът беше заледен. Последната дума имаха съдиите и делегатът на БФС. Час преди първия сигнал те решиха, че двубой днес няма да има.", "date": "2018.02.26", "title": "Няма да има футбол през седмицата заради снега"}
{"url": "http://clubz.bg/64697-protesti_v_rumyniq_sreshtu_pravosydniq_ministyr", "text": "Хиляди демонстранти излязоха по улиците на румънските градове вчера с призиви за оставката на министъра на правосъдието, който иска да уволни ръководителя на Националната дирекция за борба с корупцията, съобщиха ДПА и Асошиейтед прес.  Демонстранти от всички възрасти се събраха на тричасов митинг на Площада на победата, където през последната година се организираха много демонстрации в защита на независимостта на съдебната система и правовата държава. По оценки на медиите в митинга са участвали над 4000 души, събрали се въпреки студа и силния снеговалеж.  Министърът на правосъдието Тудорел Тоадер обяви в четвъртък, че задейства процедура по отстраняване от длъжност на популярната главна прокурорка Лаура Кодруца Кьовеши, която обвини в авторитарно поведение, намесване в дела, нарушаване на конституцията и нанасяне на вреди на имиджа на страната.  Президентът е този, който трябва да вземе окончателно решение по въпроса за отстраняване от длъжност на главния прокурор на антикорупционната дирекция. Държавният глава Клаус Йоханис определи доклада на правосъдния министър като \"лишен от яснота\". По-рано Йоханис бе заявил, че не вижда причини за отстраняване на Кьовеши от поста. Протести се състояха в Тимишоара, Сибиу, Клуж, Плоещ, Галац и Яш.", "date": "2018.02.26", "title": "Протести в Румъния срещу правосъдния министър"}
{"url": "http://clubz.bg/64723-veche_nqma_pravila_za_izmervane_na_kolichestvata_izharchen_tok", "text": "След като ВАС уважи протеста на Върховната административна прокуратура, отпаднаха и последните действащи текстове от Правилата за измерване на количеството електрическа енергия. С решение № 2315/21.02.2018 г. по адм. дело № 3879/2017 г. на ВАС, 3 чл. състав протестът на Върховната административна прокуратура е уважен и разпоредбите на чл.48, чл.49, чл.50 и чл.51 от Правилата за измерване на количеството електрическа енергия, приети с т. 3 от Протоколно решение № 147 от 14.10.2013 г. на ДКЕВР (КЕВР) са отменени. Тези текстове определят как да се мери колко електроенергия е потребена при повреда на тарифния превключвател, начини за извършване на преизчисление на количеството електрическа енергия, потребено от битови и небитови клиенти от операторите на съответните мрежи и то едностранно, както и дължимата сума от съответния клиент, заради установено неизмерване, непълно или неточно измерване. Сумата при липса на измерване или непълно и неточно измерване се определя на база коригираните количества ел. енергия, действащата цена, по която операторът на разпределителната мрежа закупува от обществения доставчик електрическа енергия за покриване на технологичните си разходи и дължимите мрежови цени. Текстовете бяха оспорени през 2017 г. от Върховната административна прокуратура. Сред основанията им бяха, че посочените норми са приети в нарушение на основни начала на административното производство - законност; равенство; достъпност, публичност и прозрачност; последователност и предвидимост и при неспазване на приложими разпоредби на Закона за нормативните актове, въведени за гарантиране на принципите за обоснованост, стабилност, откритост и съгласуваност. Комисията за енергийно и водно регулиране (КЕВР) обяви още миналата пролет, че подготвя нови правила.", "date": "2018.02.26", "title": "Вече няма правила за измерване на количествата изхарчен ток"}
{"url": "http://clubz.bg/64698-rusiq_bez_putin_skandiraha_hilqdi_v_moskva", "text": "През булевард \"Академик Сахаров\" в Москва премина организираното шествие в памет на руския опозиционер Борис Немцов, състояло се в навечерието на третата годишнина от убийството му. То бе разрешено от властите и по данни на столичната полиция в него са участвали 4500 души, а според неправителствена организация, цитирана от Ройтерс, която брои участниците в такива събития чрез метални детектори, те са били 7600. Организаторите бяха заявили участието на 30 000 души, припомня ТАСС.  Хората в колоната носеха знамена на опозиционни сили като партията ПАРНАС, Съюза на десните сили, обществено-политическото движение \"Солидарност\", плакати с портрети на Немцов и цитати от негови речи, отбелязва БТА.  Сред участниците бяха кандидат-президентите Ксения Собчак и Григорий Явлински, които заедно с още петима претенденти ще оспорват на президентските избори през март поста на Владимир Путин. Борис Немцов, изявен критик на президента, бе застрелян на 27 февруари 2015 г. в Москва близо до Кремъл няколко дни преди голяма опозиционна демонстрация в руската столица. В навечерието на смъртта си Немцов каза, че ще огласи документи за намесата на руски военни в украинския конфликт.  На 13 юли м. г. московски съд постанови за петимата подсъдими по делото за убийството - чеченеца Заур Дадаев и четирима негови съучастници, различни срокове затвор: от 11 до 20 години при строг режим. Още веднага след убийството Путин каза, че то има \"провокационен характер\", а след това внимателно следеше хода на разследването и процеса срещу обвинените за деянието.  Но според привърженици на Немцов, посочва Ройтерс, Дадаев и останалите са само извършители на ниско ниво. Според тях случаят остава неизяснен, защото онези, които са поръчали, финансирали и организирали престъплението, не са заловени. Колоната бавно премина по посочения предварително 2,2-километров маршрут, ограничен с метални решетки и под полицейска охрана. Опозиционният лидер Алексей Навални, който не бе допуснат да се кандидатира за президент в изборите, също бе в колоната, съобщи тв оператор на Ройтерс.  По същия повод днес неколкостотин души се събраха на един от централните площади в Санкт Петербург. Те скандираха \"Русия ще бъде свободна\", показаха кадри от телевизия \"Дожд\".", "date": "2018.02.26", "title": "\"Русия без Путин\" скандираха хиляди в Москва"}
{"url": "http://clubz.bg/64719-zashto_e_vajno_da_znaem_vsichko_za_i_okolo_ginka_vyrbakova", "text": "Какво ви интересува една частна сделка? Собственикът има пълното право да си избере купувача, вие какво му се бъркате? Кой закон е нарушен, че толкова питате?... От няколко дни тази опорна точка атакува и медии, и отделни хора, които изразяват почуда или възмущение от факта, че чешката компания ЧЕЗ продава електроразпределителния си бизнес в България на една неизвестна българска фирма, която не успява да отговори на въпросите около нея. Грузинската връзка в ЧЕЗ с бизнес у нас Уважаеми защитници на пазарната икономика, когато хлебарят Вацлав реши да продаде фурната си на баничарката Милка, тогава ще сте напълно прави. Никой няма право да ги пита защо и как. Когато става дума за електрозапределението на почти половин България, тогава Вацлав и Милка дължат отговори. Защото в техните ръце е сигурността на държавата. Защото става дума за силно регулирана дейност, която използва монополна инфраструктура. Вацлав и Милка могат да решат да подарят баничките и милинките на гладните, а машините да нарежат на скрап и да ги претопят, за да си направят железни медальони за спомен. Могат ли Вацлав и Милка да решат, че този бизнес вече не им е толкова привлекателен, да съберат жиците, да си откачат електромерите и да ги подарят на Кабо Верде, понеже напоследък затоплихме отношенията? Не би трябвало да могат. Вацлав и Милка могат да не внимават много с годността на продуктите и да предизвикат разстройство на стотина клиенти от квартала. Тогава ще понесат репутационни щети, а вероятно ще отнесат и някаква глоба от съответните контролни органи. Могат ли Вацлав и Милка да претупат нещо с качеството на материалите или с подаваното напрежение? Могат ли да „изненадат“ клиентите си с токов удар или с произволно спиране на тока? Не би трябвало да могат. И евентуални последващи санкции няма да върнат нито унищожените уреди, нито да компенсират загубите от спирането на тока. Вацлав и Милка могат да изразяват свободно своята политическа позиция. Могат да си залепят плакати на опозицията на витрината на фурната. Могат дори да затворят в знак на протест. Могат ли Вацлав и Милка да спрат тока за три дни на столицата, включително на всички държавни институции, болници и училища, защото не са доволни от... например Истанбулската конвенция? Не би трябвало да могат. Затова е важно Милка да е фирма с ясен произход на капиталите, с прозрачна история, с публично обявени планове за бъдещето, с висока репутация и с достатъчно опит във въпросната сфера. Каквато фирма е ЧЕЗ, каквато е ЕВН. Искаме да знаем гинките Досега г-жа Върбакова не успява да даде убедителни отговори, а по-скоро да увеличава въпросите. И това не е просто поредният случай в България. През 2011 г. 26-годишният студент Лъчезар Варнаджиев купи „Кремиковци“ за над 300 милиона лева. Ясно е, че беше фасада, но какво от това? Нещо бе скрито, но тази схема не застрашаваше сигурността на държавата. Пак през 2011 г. държавата продаде „Булгартабак“ на фирма на руската ВТБ, за която беше ясно, че е само временен посредник преди холдингът да попадне в ръцете на скрити офшорки. Да, не е добре да се прави така. Не е добре сега да се чудим само на Пеевски ли е фирмата или има и други партньори? Но чак сигурността на държавата да е застрашена, едва ли... Преди година трима неизвестни младежи от Стара Загора купиха Дипломатическия клуб в Бояна. Схема си е, разбира се. Не е хубаво така да се прави. Народът нарича това „муфта“ - е, муфтили са един ресторант, държавата не е чак застрашена. Сега става дума за тока на почти половин България. И приказките за това как сделката била напълно частна, как нямало данни за нарушени закони, как всичко било по чешките закони?!?!? (а фирмите са регистрирани в България), та затова не питайте изобщо, са много, ама много неуместни. И колкото повече от тази неуместност, толкова повече чуваемост за глупостите на левицата държавата да съберяла пари и да си купи обратно Енергото. Имаме си вече „Топлофикация София“, мерси. Искаме да знаем гинките", "date": "2018.02.26", "title": "Защо е важно да знаем всичко за и около Гинка Върбакова"}
{"url": "http://clubz.bg/64694-mareshki_posqga_na_izbornite_komisii", "text": "Депутати от дебютанта на парламентарния терен в този мандат - партия \"Воля\" на Веселин Марешки, искат да посегнат на състава на изборните комисии, макар и без да претендилат за състава на ЦИК. Засега. Причината - формацията към момента няма свои представители в изборната администрация, а догодина предстоят два вида вот - за евродепутати и за местни власти. През тази година засега единствените планирани вотове са частични - за избор на кметове там, където поради някаква причина мандатите са прекратени предсрочно. Народните представители на Марешки са внесли в парламента промяна в Изборния кодекс. В първия текст, предложен за ремонт, се настоява да отпадне правото на формации, които имат представители в Европейския парламент, но нямат представителство в родното Народно събрание, да участват в консултациите за назначаване на районни избирателни комисии. В тази хипотеза в момента е например Реформаторският блок, който има евродепутат - Светослав Малинов от ДСБ (макар партията да не е в РБ, то Малинов влезе от листата на обединението преди 4 години - б.р.). Хората на Марешки (защото самият лидер не е сред подписаните законопроекта) искат още в ръководството на всяка местна избирателна комисия да е задължително да има поне по един представител от парламентарно представените партии и коалиции. На членове пък да нямат право формациите с евродепутати извън Народното събрание, гласят още проектопоправките. Същата поправка в съответните текстове от \"Воля\" предлагат и за други видове изборни комисии - за общинските, които действат по време на местни избори, и за секционните комисии - които работят на всеки вид вот. Единствено към официалния състав на ЦИК Марешки и компания нямат претенции, ако се съди по внесения в Народното събрание законопроект. Което също е любопитно - \"Воля\" все още няма представителство там. Такова има Реформаторският блок - защото още има евродепутат, влязъл с листата на обединението - Светослав Малинов от ДСБ. От \"Воля\" настояват още за постоянно видеонаблюдение в избирателните секции, като кадрите трябвало да се излъчват в реално време в интернет.  Това трябва да става от всяко изборно помещение (на национални избори секциите са над 12 000 само на територията на България - б.р.). Според Марешки и компания това ще допринесе за прозрачността на вота.", "date": "2018.02.26", "title": "Марешки посяга на изборнитe комисии"}
{"url": "http://clubz.bg/64699-mvr_otlojete_pytuvaneto", "text": "Ако не е крайно наложително, отложете пътуването си. Това съветват от МВР във връзка с усложнената зимна обстановка в страната. От ведомството напомнят, че е възможно за определен период от време част от пътищата да са затворени поради навявания. \"Синя\" и \"зелена\" зона в София не работят На онези, които все пак ще предприемат рисково пътуване, се препоръчва да проверят  на означените за това места. Първокласните пътища се почистват с предимство. Затова от МВР съветват да се пътува по тях, като се кара бавно. Пътуващите се съветват да са облечени  Препоръчва се също така   Ако автомобилът затъне в преспи, препоръчително е да се завърже дреха с ярък цвят на антена, странично огледало или друго подходящо място. В 26 области на страната днес е обявен оранжев код за опасно време, а в районите на  . Днес сутринта стана ясно, че временно е   поради обилния снеговалеж на територията на Гърция. От Гранична полиция информират, че от 7.30 ч. гръцките гранични власти временно са спрели движението на товарни автомобили за Гърция през най-натоварения ни ГКПП със съседите. Ограничения за камиони над 12 т с ремаркета и полуремаркета има още през  Заради навявания и сняг ограничение за камиони има и на магистрала \"Люлин\" в посока Перник.", "date": "2018.02.26", "title": "МВР: Отложете пътуването"}
{"url": "http://clubz.bg/64701-rusiq_razrabotva_samolet_s_vertikalno_izlitane", "text": "Руският президент Владимир Путин е подписал новата Държавна програма за въоръжаване (ДПВ), съобщи вицепремиерът Дмитрий Рогозин пред в \"Комерсант\". Поначало програмата трябвало да бъде приета през 2016 г. Обаче събитията през 2014 г., свързани с падането на цените на петрола и скоковете на валутите, попречили на правителството да даде точната макроикономическа прогноза. По тази причина Министерството на отбраната предложило приемането на ДПВ да бъде отложено до стабилизирането на ситуацията. Освен това настоящата програма в тази област действа до 2020 г. Путин: Русия няма равна на себе си по редица въоръжения През последните месеци проектът на ДПВ бил постоянно коригиран заради пристигащите от Сирия данни. Проведена била комплексна оценка на оръжието и техниката в бойни условия, оценена била ефективността на използването в битки на новите системи и комплекси при екстремни външни фактори. Става дума предимно за температурни режими. Само преди две седмици - на 13 февруари, говорителят на Кремъл Дмитрий Песков заяви, че Путин не е подписвал ДПВ със срок на действие до 2027 г. В края на 2017 г. се появиха съобщения, че основен приоритет на програмата ще бъде развитието на системи за ядрено възпиране. Отбелязваше се, че особено внимание ще бъде отделено на оръжията с голяма точност от авиационните и космическите системи. В рамките на ДПВ било планирано и създаването на самолет с вертикално излитане, отбелязва ТАСС. Програмата предлага да бъдат отделени 19 трилиона рубли (275 милиарда евро) да доставка на въоръжение и 1 трилион (14 милиарда евро) за синхронизиране. ДПВ е документ със средносрочно планиране на техническото преоборудване на армията и флота. Тя отчита анализа и оценките за възможни заплахи за националната сигурност на Русия.", "date": "2018.02.26", "title": "Русия разработва самолет с вертикално излитане"}
{"url": "http://clubz.bg/64644-qponiq_sys_svoj_sobstven_poqs_i_pyt_sreshtu_kitaj", "text": "През миналия месец за първи път от 15 години японският външен министър посети малката островна държава Шри Ланка, като заведе делегация от десетки бизнесмени, които нямат търпение да задълбочат икономическите връзки между двете страни след година на засилено сътрудничество в сферата на сигурността. Посещението показа до каква степен Шри Ланка се е превърнала в микрокосмос на изострящата се геополитическа надпревара между Япония и Китай. След Пакистан Шри Ланка е един от най-показателните примери как амбициозните инфраструктурни планове на Китай, известни като инициативата \"Един пояс - един път\", стряскат съседите, които се опасяват от бързо растящите влияние и военен размах на Пекин. Тези страхове бяха демонстрирани в края на миналата година, когато Шри Ланка предаде пристанището Хамбантота на Китай, за да покрие дълга си към Пекин. Врявата около Хамбантота помага да бъде обяснено защо японският външен министър Таро Коно избра да завърши посещението си с обиколка из другото голямо пристанище на Шри Ланка - Коломбо, като обяви планове за помощ в строителството на терминал за внос на природен газ. Това бе само част от вихрушката от японски визити и обяви за инвестиции от Югоизточна Азия през Пакистан до Балтика през последните месеци. Икономиката на Китай с ръст от 6.9% за 2017 г. Япония, изправена пред внезапния отказ от ангажимент на обърналите се навътре към себе си САЩ при президента Доналд Тръмп, сега се оказва с основна роля в отпора срещу големите планове на Китай за раширяване на влиянието в цяла Азия и в Европа. За да направи това, Токио все повече се съюзява с други страни, най-вече с Индия, като стартира инфраструктурен план за 200 милиарда долара и дори засилване на военната си мощ в Индийския океан в нещо, смятано за умишлен опит за противопоставяне на нарастващата китайска мощ. Усилията се простират чак до Източна и Централна Европа, където японският премиер Шиндзо Абе направи историческо посещение през миналия месец. След Втората световна война Япония играе предимно второстепенна роля след САЩ в Азия, като се защитава под американския чадър за сигурност, докато се съсредоточава върху бизнеса. Но сега, след като Вашингтон излезе от единствения голям проект, целяш отпор на нарастващото китайско влияние в Азия - Транстихоокеанското партньорство (ТТП), - Япония е принудена да се стегне. Абе, изглежда, приема тази роля. И двата пъти, когато той оглави Япония - през 2006-2007 г. и след това отново от 2012 г. насам, - той иска да направи Токио по-силен играч на регионалната сцена дори напук на вътрешната опозиция. През 2016 г. той огласи своя собствена версия на план за развитието и сигурността на Азия, изработен, за да бъде пълна противоположност на китайската визия. Това включва умишлено съсредоточаване върху изграждането на \"качествена\" инфраструктура - удар по предполагаемите течове в построените от Китай проекти. Дюжарик нарече доказателство номер 1 главната и изненадваща роля на Япония в спасяването на ТТП дори без участието на САЩ. Тази нова роля изкристализира в увеличаващото се стратегическо партньорство на Япония с Индия. Двете страни действат заедно в разработването на много необходимите електроцентрали, железопътни линии и пристанищни инсталации в Шри Ланка, Бангладеш, Мианмар и на островите в Индийския океан. Япония и България с бизнес форум и за Западните Балкани Още по-амбициозно те заедно насърчават т. нар. Азиатско-африкански коридор за растеж - продължение на плана на Абе, насочено към задълбочаване на икономическите връзки между Африка и Южна и Югоизточна Азия. Неслучайно той е представен като алтернатива на протегнатите през Индийския океан китайски ръце към Източна Африка. До голяма степен засилването на оглавяваните от Япония пластове за развитие на Азия, включително чрез инфраструктурната инициатива за милиарди долари и Азиатската банка за развитие (АБР), е просто разширяване на десетилетната японска помощ и инвестиции в региона. Това, което определено е ново, са усилията на Япония за разширяване на икономическото й влияние в много райони, специално в Централна и Източна Европа, превърнали се във фокус на проекта \"Един пояс - един път\" на Пекин през последната година. Посещението на Абе в Балтика и други източноевропейски страни - първото изобщо на японски премиер - имаше за цел да привлече подкрепа за подписаното през миналата година търговско споразумение между Япония и ЕС. Но това посещение включваше и спирка в Сърбия - страна, която не е в ЕС, но със сигурност е на мушката на китайските опити за спечелване на влияние чрез инвестиции. Не всеки е убеден, че Япония играе ролята на спойлер срещу \"Един пояс - един път\", най-вече на фона на двусмисления шум на Токио за \"приветстването\" на китайските инвестиции, които могат да облагодетелстват региона като цяло. Япония дори периодично намеква, че може в крайна сметка да се присъедини на определен етап към \"Един пояс - един път\". Погледнато от Исламабад - най-големия бенефициент от Китайско-пакистанския икономически коридор (КПИК) за 60 милиарда долара, дори сътрудничеството между Япония и Индия не представлява сериозна заплаха. Външният министър Коно прояви интерес към КПИК, когато направи необичайно посещение в Исламабад, докато големите икономически играчи като Японската организация за външна търговия (ЯОВТ) и Японската банка за международно сътрудничество (ЯБМС) искат да правят по-големи инвестиции там: В крайна сметка големият въпрос е какво ще покаже устойчивият стремеж на Япония за водеща роля и дали това ще остави отворена вратичка за Китай. Абе няма да бъде вечно премиер и не е ясно колко дълбоко е навлязла в политическата култура на страната силовата му визия за мястото на Япония в света. По-същественото е, че Япония, страдаща от забавен икономически ръст, огромен дълг, остаряващо и топящо се население, просто няма икономическите или дипломатическите ресурси на САЩ в Азия, смята Дюжарик. Това може да ограничи ролята й до много ценен пожарникар, докато Вашингтон умува дали наистина смята да се оттегли, или отново да се ангажира към света. Япония и България с бизнес форум и за Западните Балкани", "date": "2018.02.26", "title": "Япония със свой собствен пояс и път срещу Китай"}
{"url": "http://clubz.bg/64726-prekrasno_reshenie_za_aec_belene_da_se_stroi_ot_balkanskite_dyrjavi", "text": "С тези думи премиерът Бойко Борисов, който днес е в Лондон, където участва в Инвестиционен форум за Западните Балкани в Лондон, организиран от Европейската банка за възстановяване и развитие (ВБВР), се обърна към колегите си от Западните Балкани на обща пресконференция. Теменужка Петкова: Ще търсим инвеститор за АЕЦ \"Белене\" И посочи, че в момента България разполага с платено оборудване за централата - два реактора за 2200 мегавата, които \"стоят в кашони\". АЕЦ-ът може да се превърне в още един независим за региона енергоизточник заедно с газовите проекти и междусистемните връзки, допълни премиерът. Всяко едно нещо, което би ни доближило, бихме подкрепили, посочи македонският президент Зоран Заев и призна, че в действителност Македония има недостиг на електричество и би участвала в съвместни с България проекти. Борисов изчисли: Войните на Балканите ни струват колкото магистралите Борисов изчисли: Войните на Балканите ни струват колкото магистралите", "date": "2018.02.26", "title": "\"Прекрасно решение\" за АЕЦ \"Белене\": да се строи от балканските държави"}
{"url": "http://clubz.bg/64695-bojko_borisov_otkriva_investicionen_forum_za_zapadnite_balkani", "text": "Министър-председателят Бойко Борисов пристигна в неделя вечерта в Лондон, където днес ще открие Инвестиционен форум за Западните Балкани, който се организира от Европейската банка за възстановяване и развитие (ЕБВР). С премиера пътуват министърът на транспорта Ивайло Московски и председателят на комисията по енергетика в Народното събрание Делян Добрев. \"Нищо не променя историята, че сме клани. Но трябват нормални отношения с Турция и Русия\" В конференцията в британската столица ще участват лидери от всички страни от Западните Балкани - премиерът на Сърбия Ана Бърнабич, на Черна гора Душко Маркович, на Албания Еди Рама, на Македония Зоран Заев, на Косово Рамуш Харадинай, на Босна и Херцеговина Денис Звиздич. Основна цел на Инвестиционния форум е да събере лидерите от региона с потенциални инвеститори от цял свят и да бъдат обсъдени възможностите за привличане на повече подкрепа от частния, финансовия и публичния сектор за реализацията на стратегически инфраструктурни проекти в Западните Балкани. Инициативата е част от поредицата срещи на върха, посветени на развитието и европейската перспектива на страните. В рамките на форума са планирани и двустранни срещи на министър-председателя Бойко Борисов.", "date": "2018.02.26", "title": "Бойко Борисов открива Инвестиционен форум за Западните Балкани"}
{"url": "http://clubz.bg/64704-klasika_v_janra_boj_s_tryba_i_buhalka_za_zasichane_video", "text": "Сигнал за агресия на пътя в Казанлък бе изпратен до големите телевизии. Запис показва как двама шофьори се разправят в града и се заплашват взаимно с метална тръба и бухалка. Инцидентът е станал малко след 16 ч. вчера. От кадрите от охранителната камера се вижда как възрастен мъж слиза от кола и отива да се разправя с друг шофьор. Възрастният излиза с предмет, приличащ на бухалка. След малко обаче младият му опонент се връща с тръба и започва да удря другия шофьор, чупейки стъклото на колата му. Младият е с възстаричък мерцедес, а другият - с малолитражка от рода на VW поло. Водачът не е пострадал сориозно. Нападателят 32-годишен и е задържан до 24 часа, става ясно от съобщението на полицията: По случая е образувано бързо производство по чл. 325, ал. 3 от НК  , работата по изясняване на всички обстоятелства около инцидента продължава под наблюдението на прокуратурата. Вероятно повод за агресията е засичане на едната кола от другата, съобщават медиите, въпреки че инцидентът става на пешеходна пътека, тип \"Зебра\". При подобни ситуации най-често водачите се счепкват, защото предният спира рязко, за да пропусне пешеходец. Видеото може да гледате тук:  ", "date": "2018.02.26", "title": "Класика в жанра: бой с тръба и бухалка за засичане (ВИДЕО)"}
{"url": "http://clubz.bg/64706-yunker_zapadnite_balkani_mogat_da_vlqzat_v_es_do_2025_g", "text": "2025 г.  е възможната дата за присъединяване към ЕС на всички страни кандидати от Западните Балкани, ако те изпълнят критериите за членство. Това заяви в Тирана председателят на Еврокомисията Жан-Клод Юнкер, предаде Ройтерс. Той е на посещение в Албания, която е една от тези страни кандидатки. Според Юнкер Албания е постигнала \"впечатляващ напредък\" в реформата на съдебната система и администрацията, както и в борбата с престъпността. Страната обаче трябва да реши всички големи гранични спорове със съседите. За предпочитане е това да стане, преди ЕК да приключи оценката на напредъка на страните от Западните Балкани към членство в ЕС, отбеляза Юнкер. Очаква се оценката да бъде оповестена през април. Кандидати за членство от Западните Балкани са Сърбия, Черна гора, Македония, Албания и Босна и Херцеговина.", "date": "2018.02.26", "title": "Юнкер: Западните Балкани могат да влязат в ЕС до 2025 г."}
{"url": "http://clubz.bg/64708-symnitelni_ofshorki_stoqt_zad_sdelkata_za_chez_bylgariq", "text": "Почти половината от парите за закупуването на българския бизнес на ЧЕЗ са осигурени с кредити, свързани с офшорни фирми. Това заяви в интервю за БНР Веселин Вачков, директор на чешкото издание \"Лидове новини\". Вестникът, който е част от бизнес империята на милиардера премиер на Чехия Андрей Бабиш, публикува днес подробен материал за сделката за придобиване на бизнеса на чешкото дружество у нас от българската компания \"Инерком\". Офшорното финансиране е често използвано при закупуване на големи компании в България, посочи Мартин Владимиров от Центъра за изследване на демокрацията: Във връзка с това Владимиров отбеляза, че пасивността на българското правителство е съмнителна предвид националното значение на електроснабдяването, но конкретната роля на премиера Бойко Борисов в сделката е в сферата на спекулациите. Искаме да знаем гинките В интервю по Нова телевизия собственикът на \"Инерком\" Гинка Върбакова отрече да е фасада на офшорка и допълни, че финансирането идва с банков кредит от международна финансова институция, която обаче не може да разкрие на този етап. Премиерът Борисов вече обяви, че сделката ще бъде проверена от ДАНС, както и от регулаторите, които трябва да се произнесат по закон - Комисията за защита на конкуренцията и Комисията за финансов надзор, както и Комисията за енергийно и водно регулиране. \"Практиката в такъв тип сделки е акциите на закупеното дружество да бъдат заложени пред финансиращата банка, т.е. това е напълно позната във финансовите среди практика.\" Така отговори на въпроса защо финансиращата банка се е съгласила да им отпусне пари за купуването на активите на ЧЕЗ България собственичката на \"Инерком\" България Гинка Върбакова в интервю по Нова телевизия. Върбакова няколко пъти отказа да назове коя е банката по време на интервюто. \"Не можем да кажем нищо за банката, защото имаме много строги клаузи за конфиденциалност в договора. Не можем да кажем и цената“, заяви Милена Стоева, член на борда на директорите на \"Инерком\"-България. Самата Върбакова каза, че става въпрос за международна банка с висок кредитен рейтинг. Тя подчерта, че името на финансиращата банка ще стане известно, когато КЗК и КЕВР одобрят сделката и парите бъдат платени.", "date": "2018.02.26", "title": "Съмнителни офшорки стоят зад сделката за ЧЕЗ-България"}
{"url": "http://clubz.bg/64707-mareshki_otkazal_da_kupi_chez", "text": "На лидера на \"Воля\" и заместник-председател на парламента Веселин Марешки е било предлагано да участва в процедурата по закупуване на активите на ЧЕЗ, но той отказал. Това разказа самият Марешки пред бТВ. Той коментира сделката така: Теменужка Петкова подава оставка заради връзки с купувача на ЧЕЗ Само по себе си не било притеснително, че компания с толкова голям оборот и активи отива в ръцете на малка българска фирма, смята Марешки. Самият той в битието му на бизнесмен участвал в подобни сделки - купил губещ бизнес на мултинационална компания и в момента вече бил печеливш.  Съмнителни офшорки стоят зад сделката за ЧЕЗ-България Предложението дошло от \"консултанти\", уточни Марешки. \"Не съм от този бранш, не го разбирам\", повтори фармацевтичният бос, който е собственик и на верига бензиностанции. Стои ли някой зад Гинка Върбакова, лидерът на \"Воля\" не знаел, \"нямаме достатъчно инфо\", посочи. Не се знаело и дали има политически натиск от конкурентите на ГЕРБ. След което разви тезата, че на Корнелия Нинова й било \"широко около врата\", защото знаела, че няма да й се търси отговорност за участието й в приватизацията на \"Техноимпекс\", защото от своя страна знаела нещо за \"другите\".  Проблемът, според Марешки, не е в това дали българското правителство е било информирано за хода на сделката, а за това дали е оказвало натиск. Лидерът на Воля упрекна \"колежката си\" от БСП и за това, че говорела за Върбакова с пренебрежителното \"Гинка от Пазарджик\" без да има каквато и да е било информация, че втората е \"престъпничка\".  Корнелия Нинова ще пита Чехия за ЧЕЗ Славчо Велков от БСП птишъл при групата на \"Воля\" в парламента и отпраивл заплаха: Ако подкрепите оставката на Валери Жаблянов (като зам.-шеф на НС), ще поискаме оставката на Марешки, оплака се още лидерът на \"Воля\". Бизнесменът, чиято парламентарна група винаги гласува в подкрепа на управляващите и така си спечели прозвището \"златният пръст\" на 44-то Народно събрание, смята, че управляващата коалиция е стабилна, защото Обединени патриоти никога повече нямало да се озоват в ситуацията на властимащи, за да я напуснат. Марешки се \"коригира\" - неговата група не била най-малката в парламента - по-малки били съставните части на коалицията на \"патриотите\" - ВМРО, \"Атака\" и НФСБ. Според него нито една от тези формации не би могла да влезе в НС ако се яви самостоятелно, давайки за пример \"Воля\". Затова и щял да инициира изменения в Изборния кодекс - на парламентарни избори да не могат вече да се явяват коалиции, а само партии. Съмнителни офшорки стоят зад сделката за ЧЕЗ-България Корнелия Нинова ще пита Чехия за ЧЕЗ", "date": "2018.02.26", "title": "Марешки отказал да купи ЧЕЗ"}
{"url": "http://clubz.bg/64710-hristo_ivanov_borisov_da_publikuva_sreshtite_si_s_babish", "text": "Премиерът Бойко Борисов да публикува протоколите от срещите си с чешкия си колега Андрей Бабиш, а самата сделка да бъде предотвратена. За това призова лидерът на \"Да, България\" Христо Иванов чрез профила си във фейсбук: Чешкият премиер се среща с Борисов вероятно за продажбата на ЧЕЗ Искаме да знаем гинките Както Клуб Z писа, на 22 януари т.г. на неофициална визита в София долетя министър-председателят Андрей Бабиш, вторият най-богат човек в Чехия със състояние от  €2.9 млрд., на когото преди дни бяха свалили имунитета заради разследване за измами с еврофондове. Сделката за активите на ЧЕЗ вероятно е била сред темите, въпреки че и двамата отрекоха. Новините за хода на сделката с ЧЕЗ, както и за визитата на Бабиш в София, се появяваха най-напред във вестник Lidove Noviny. А сделката беше забързана именно след визитата на Бабиш, когато надзорът на ЧЕЗ обяви за победител \"Инерком\". Искаме да знаем гинките", "date": "2018.02.26", "title": "Христо Иванов: Борисов да публикува срещите си с Бабиш"}
{"url": "http://clubz.bg/64721-transdjendyr_aktrisa_za_pyrvi_pyt_shte_vrychva_oskar", "text": "Даниела Вега от Чили ще запише името си в историята на наградите \"Оскар\" като първата трансджендър актриса, избрана да връчи статуетка на церемонията за най-престижните киноотличия в света, предаде ДПА, съобщава БТА. Името на Вега беше сред оповестените по-рано през месеца звезди, които ще връчват отличия на победителите на предстоящата церемония на 4 март.  \n\t\"Това е прекрасно. Да се надяваме, че няма да е за последен път\", казва трансджендър журналистката от САЩ Зоуи Тур.  За Даниела Вега се заговори още след номинациите за наградите \"Оскар\" в края на януари, когато чилийската драма с нейно участие \"Фантастична жена\" намери място сред претендентите за най-добър чуждоезичен филм.  ЛГБТ общността приветства възторжено включването в надпреварата на продукцията \"Фантастична жена\", режисирана от Себастиан Лелио. Не липсваха и нейни представители, които таяха надежда Даниела Вега да получи първата актьорска номинация за трансджендър в оскаровата история.  Филмът разказва историята на транссексуална сервитьорка и певица в нощен клуб, животът на която се преобръща \"наопаки\", когато по-възрастният й приятел умира в ръцете й. \"Фактът, че съм трансдженсър прави сценария и повествованието на филма още по-истинни. Още по-важното обаче е, че отворихме вратата към един неизследван свят\", сподели за сп. \"Венити феър\" Даниела Вега, която в родината си се изявява като оперна певица и сценична актриса. С номинациите за \"Оскар\" ЛГБТ общността отбеляза още един \"пробив\" - Янс Форд, режисьорът на документалния филм \"Strong Island\", стана първият трансджендър кинодеец, включен в надпреварата за \"Оскар\".", "date": "2018.02.26", "title": "Трансджендър актриса за първи път ще връчва \"Оскар\""}
