{"url": "https://clubz.bg/83139-nadal_vze_revansh_ot_djokovich_predi_rolan_garos", "text": "Рафаел Надал защити титлата си на Мастърс турнира в Рим. На финала испанецът победи Новак Джокович с 6:0, 4:6, 6:1.  Така Матадора взе макар и частичен реванш за тежката си загуба от сърбина (0:3 сета) в спора за отличията на \"Аустрелиън оупън\" в началото на годината. Това е титла №34 за него от серията \"Мастърс 1000\". Миналата неделя Джокович го изравни на върха - по 33, но Рафа не чака дълго преди да си върне лидерството. Титла №33 от \"Мастърс\" за Новак Джокович Краля на клея записа първи спечелен турнир за 2019-а. Той е и първият тенисист тази година, който защитава титла в голяма надпревара. Надал става №1 в Мадрид за девети път. Във вече 16 сезона в ATP тура той триумфира в минимум една надпревара. Балансът между двама от най-големите в историята остава в полза на Джокович - 28:26. Ясно е, че днешната битка беше прелюдия преди стартиращия след седмица \"Ролан Гарос\", където Рафа и Ноле са големите фаворити, най-вече испанецът, който 11 пъти е вдигал победоносно ръце в Париж. Джокович срещу Надал на финала в Рим Личеше умора в световния №1 след тежките битки с Хуан Мартин дел Потро и Диего Шварцман в петък и събота. Той направи много непредизвикани грешки - на волета, край мрежата, бекхендът му също не вървеше добре... В първия сет Джокович не изглеждаше като лидер на ранглистата. Надал го проби три пъти. Във втория сет Новак вдигна нивото на играта си, намали грешките и измъкна частта с брейк в решителния момент. В третия обаче започна лошо и сякаш загуби вяра, че може да обърне Краля на клея. Той от своя страна държеше да замине за Париж със самочувствие от спечелена титла. Глоба и отнети точки за Ник Кириос заради скандалното му поведение През следващата седмица има турнири от ATP 250 в Лион и Женева. В швейцарския участва Григор Димитров. След това идва ред на Откритото първенство на Франция. Ако Нова Джокович стане първи там, той ще запише четири поредни триумфа в турнирите от Големия шлем след \"Уимбълдън\", \"Ю Ес Оупън\" (през 2018 г.) и \"Аустрелиън оупън\". И ще стане първият в \"Оупън\" ерата с поне две титли във всички надпревари от \"Гранд слам\". Джокович срещу Надал на финала в Рим Глоба и отнети точки за Ник Кириос заради скандалното му поведение", "date": "2019.05.19", "title": "Надал взе реванш от Джокович преди \"Ролан Гарос\""}
{"url": "https://clubz.bg/83125-kapitanyt_vensan_kompani_napuska_manchestyr_siti", "text": "След 11 години и 360 мача за \"Манчестър сити\" капитанът на \"гражданите\" Венсан Компани обяви, че се разделя с клуба. Новината дойде, след като \"Сити\" постигна нещо, което не бе правил нито един тим досега - този сезон вдигна и трите купи в Англия, печелейки и Висшата лига, и Купата на лигата, и Купата на футболната асоциация преди ден.  За първи път в историята - един клуб с трите купи в Англия За 11 години в клуба защитникът спечеи 12 трофея. Компани е на 33 години. Той се връща в първия професионален футболен клуб, в който е играл - \"Андерлехт\". Белгиецът ще бъде играещ мениджър на отбора.", "date": "2019.05.19", "title": "Капитанът Венсан Компани напуска \"Манчестър Сити\""}
{"url": "https://clubz.bg/83126-hristo_ivanov_nie_sme_alternativa_na_bkp_tata_%E2%80%93_gerb_i_bsp", "text": "Той обясни, че всички  кандидати на „Демократична България“ са един екип и ще работят заедно, независимо кого хората ще изпратят в Европарламента, защото обединението е дългосрочен проект. Иванов призова всички за пределна мобилизация преди вота, както и за масово участие в самия избор като застъпници, за да се гарантира коректното преброяване на гласовете. Радан Кънев: Няма да допусна да ни тровят с пропаганда и мръсен въздух Кънев обясни, че целта е чрез представителството в Брюксел „Демократична България“ да засили влиянието си в България „и да се видим с вас отново преди балотажа за кметските избори във Вълеко Търново.“ Стефан Тафров, втори в листата на обединението за предстоящите евроизбори, също подчерта, че „Демократична България“ е траен проект и не е създаден само за тези избори. Обединението трябва да бъде гравитационен център за демократичната общност. Стефан Тафров: В дебата за Европа липсва Пеевски. И това е излючителен скандал Биофермерът Албена Симеонова от „Зелено движение“, която е трета в листата, представи своята кауза като кандидат за член на Европейския парламент. Мария Спирова: Европа има нужда от защитници! В момента всички средства за земеделието идват от Европа, но 80% от средствата отиват при 3% от фирмите в земеделието и това са хора, които си живеят в градовете и нямат нищо общо със селата. Стефан Тафров: В дебата за Европа липсва Пеевски. И това е излючителен скандал Мария Спирова: Европа има нужда от защитници!", "date": "2019.05.19", "title": "Христо Иванов: Ние сме алтернатива на БКП-тата – ГЕРБ и БСП"}
{"url": "https://clubz.bg/83133-grigor_vleze_v_osnovnata_shema_v_jeneva", "text": "Григор Димитров премина квалификациите на турнира от категория АТП 250 в Женева и се класира за основната схема. Във втория си мач от пресявките първата ни ракета победи Томас Фабиано (Италия) - 7:5, 6:3.  Зрителите на централния корт край езерото Леман видяха как Фабиано, когото Димитров победи и в Австралия през януари, пробива за 3:2. Той затвърди, но при 3:4 Григор върна брейка, а малко след това и поведе. Григор Димитров започна с победа над швейцарец в квалификациите При 6:5 той отново удари на сервиса на своя опонент и това означаваше спечелване на сета - 7:5 и 1:0. Във втората част най-добрият ни тенисист игра уверено. Той направи брейк за 2:0 и до края нямаше особени проблеми - 6:3 и 2:0. Веднага след края на квалификациите бе теглен жребият за основната схема. Димитров ще се противопостави в първия кръг срещу Федерико Делбонис (№78 в света). След това възможен съперник е унгарецът Мартон Фучович. На полуфинал пък може да чака водачът в схемата Александър Зверев, който също участва с \"уайлд кард\" в Женева.", "date": "2019.05.19", "title": "Григор влезе в основната схема в Женева"}
{"url": "https://clubz.bg/83135-arda_i_montana_vlizat_v_bitki_za_pyrva_liga_cska_1948_se_provali", "text": "Почти всичко на върха във Втора лига вече е ясно - \"Монтана\" и \"Арда\" (Кърджали) ще играят баражи за влизане в елита, а ЦСКА 1948 остава четвърти. Което означава, че и догодина ще се подвизава във втория ешалон. В последния кръг остана да се изясни как ще си разпределят местата в призовата тройка тимовете от Монтана и Кърджали. Това има значение с оглед на съперниците, които ще им се паднат от Първа лига. \"Витоша\" (Бистрица) вече чака съперника си за 30 май - заелият второ място. За момента това е отборът от Северозападна България, който има точка повече от \"Арда\". Тази вечер \"Дунав\" (Русе) и \"Септември\" излизат в първи двубой. Ще има и реванш. Те ще определят кой остава в Първа лига и кой ще играе в другия бараж. Както е известно \"Царско село\" спечери Втора лига и от лятото се изчаква най-вискоко във футболната ни йерархия. От която пък беше изваден \"Верея\" - за нагласени мачове. \"Царско село\" ще играе в Първа лига от лятото Днес \"Арда\" и ЦСКА 1948 имаха пряк сблъсък в Родопите - 1:0. Голово равенство вършеше работа на \"червените\". Те обаче направиха твърде малко да го постигнат след ранния гол на бившия национал Венцислав Христов в 5-ата минута. Нататък ЦСКА 1948 имаше само една голова ситуация. В 70-ата минута юношата на \"Лудогорец\" Денислав Александров пропусна да вкара, а страхотна намеса имаше вратарят Иван Караджов, кадър на ЦСКА. Домакините пък направиха няколко пропуска, те можеха с лекота да поведат с 2:0 и да направят края безинтересен. А той и така не беше много вълнуващ за гледане - домакините лежаха по терена и разкарваха топката, а тимът от столицата беше напълно безпомощен в атака. В същото време \"Монтана\" победи с 2:0 \"Пирин\". И събра 60 точки, \"Арда\" е с 59, а ЦСКА 1948 - 56, и в губеща позиция в преките мачове със заемащия трета позиция.", "date": "2019.05.19", "title": "\"Арда\" и \"Монтана\" влизат в битки за Първа лига, ЦСКА 1948 се провали"}
{"url": "https://clubz.bg/83137-ivet_lalova_vze_kvota_za_olimpijskite_igri", "text": "Ивет Лалова-Колио започна по отличен начин летния сезон в леката атлетика - тя спечели спринта на 200 метра на турнира \"Сейко Голдън При\" в Осака, Япония, с което си осигури и квота за олимпийските игри догодина. 35-годишната Лалова записа време 22,55 секунди - нов рекорд на състезанието. И слезе значително под норматива за Токио 2020 - 22,80. Зад българката се наредиха американката Кайра Джеферсън с 23,00 и Олга Шафронова от Казахстан - 23,08 сек. Игрите в Токио може да са пети за Лалова - тя е участвала в Атина 2004, Пекин 2008, Лондон 2012 и Рио де Жанейро 2016.", "date": "2019.05.19", "title": "Ивет Лалова взе квота за олимпийските игри"}
{"url": "https://clubz.bg/83136-i_pak_borisov_sreshtu_radev_zaradi_sreshtite_mu_sys_sydebnata_vlast", "text": "Премиерът Бойко Борисов отново реагира остро на коментар на президента Румен Радев, а поводът за задочния спор между двамата е същият като през седмицата - срещите, които държавният глава организира последователно с представители на съдебната власт, на правителството и на обществени организации за предстоящата процедура за избор на нов главен прокурор. Мандатът на Сотир Цацаров изтича в края на годината.  Той участва в предизборното събитие на ГЕРБ в зала \"Арена Армеец\" в София, където освен него събралия се партиен актив бе надъхан за предстоящите избори и от кандидата на ЕНП за председател на Европейската комисия Манфред Вебер.  По- рано през деня в Благоевград президентът Румен Радев заяви, че консултациите  отговарят на обществените очаквания за ясни критерии, мотивирани предложения и прозрачни процедури при избора на нов главен прокурор. И нарече реакцията на представители на ГЕРБ \"изкуствена драма\". Държавният глава каза още, че той не привиква главния прокурор всяка сряда, нито кани магистрати в дома си - очевидно намеквайки, че изброеното се прави от Борисов.  Радев: Ангажираните с избора на главен прокурор да не забравят отговорността си", "date": "2019.05.19", "title": "И пак: Борисов срещу Радев заради срещите му със съдебната власт"}
{"url": "https://clubz.bg/83138-evroviziq_2019_blagodarim_na_bnt_che_ne_uchastvahme", "text": "64-ото издание на „Евровизия” приключи, nобедител (с 492 точки) е холадският изпълнител Дънкан Лорънс с песента „Arcade“, на второ място е представителят на Италия Махмуд (465 точки), а комбинацията от гласовете на зрителите и точките на националните журита класираха надеждата на Русия Сергей Лазарев на трето място с почти сто точки по-малко. България нямаше участник и БНТ не излъчваше състезанието, за което сме ѝ благодарни. Ако съдим по руските медии, в родината на Йосиф Кобзон, Алла Пугачова и Филип Киркоров много хора са огорчени и обидени, че „Русия отново не успя да победи”, както написа Иля Кролевски в статия, озаглавена „Стига сме гледали” в сайта „Лента.ру”. През 2019 г. \"Евровизия\" ще мине без България В стил „гроздето е кисело”, авторът твърди, че само след няколко месеца никой няма да спомня нито едно от изпълненията на „Евровизия 2019” и обяснява защото страната му отдавна е трябвало да спре да си губи времето с това музикално състезание. Но е напълно прав – с много редки изключения (като „Любов за двама” на португалеца Салвадор Собрал през 2017 г.), евровизионното грозде наистина е кисело и неподходящо за музикална консумация. (Още веднъж: благодарим на БНТ.) За Русия отново са гласували най-вече зрители в страни, където живеят много руснаци, като Израел, Естония, Латвия, Литва, Молдавия, Армения… най-много точки руснакът получи от Азербайджан. Той имаше шанс да се класира и по-високо, но не получи нито точка от Беларус. Официалното жури на бившата съветската република бе дисквалифицирано заради нарушение на правилата. В интервю членовете му разкриха за кого са гласували на полуфиналите. Така „блоковото гласуване”, което превръща „Евровизия” от песенен в геополитически конкурс, можеше да помогне на Русия – и тогава едва ли в „Лента“ щеше да с появи текст, озаглавен „Стига сме гледали”. Заплетената система за гласуване често е определяна като един от основните недостатъци на конкурса. Последните големи промени в правилата настъпиха през 2016 г. – организаторите въведоха нова система за отделно гласуване на журито и публиката, без да осредняват резултата. С тази система може да се определи кой от артистите е станал фаворит на публиката. Холандия спечели \"Евровизия\" Иновациите добавиха интрига, но не спасиха от „блоковото гласуване“, за което „Евровизия“ е подлагана критики от години: гражданите на една участваща страна не могат да гласуват за своя представител и следователно да изберат изпълнител от съседна държава – или от идеологическа солидарност, или просто като поздрави за приятели или роднини, живеещи в тази страна. Поради това гражданите на бившия СССР разделят европейските държави и само съседните държави редовно си обменят гласове. Друг проблем на „Евровизия” е еднотипността на значителна част от участниците, отбелязва Кролевски. Година след година повечето страни изпращат на конкурса „попизпълнители с поппесни”, които си приличат като две капки вода. В крайна сметка онова, което получават зрителите като естетическо преживяване, е същото: чаша гола вода. Така че, нека благодарим за трети път на БНТ и лично на Константин Каменаров за може би най-доброто решение, което е взел през директорския си мандат. Холандия спечели \"Евровизия\"", "date": "2019.05.19", "title": "Евровизия 2019: Благодарим на БНТ, че не участвахме"}
{"url": "https://clubz.bg/83124-22_000_dolara_za_kartonena_chiniq_na_kyrt_kobejn", "text": "Картонена чиния, използвана приживе от фронтмена на \"Нирвана\" Кърт Кобейн, беше продадена на търг за 22 400 долара. Новината съобщи ДПА, цитирана от БТА. Чинията е ценна не само с това чия е била. А и с това, че тя носи и почерка на Кобейн - с черен маркер върху чинията създателят и вокал на гръндж бандата е изписал реда на песните за концерт.  Става дума за излизане на сцена на \"Нирвана\" във Вашингтон през 1990 г. Концертът е на 28 април 1990 г.  Търгът, на който бяха продадени вещи на самоубилия се през 1994 г. Кобейн, бе организиран от аукционната къща \"Джулиънс окшънс\". Първоначалната оценка на чинията бе 2000 долара, но по време на наддаването цената е скочира до 22 400 долара.  На същия търг жилетка, носена от Кобейн по време на последната фотосесия, заснета с него преди да отнеме живота си, също вече има нов собственик. Срещу 75 000 долара.", "date": "2019.05.19", "title": "22 000 долара за картонена чиния на Кърт Кобейн"}
{"url": "https://clubz.bg/83134-tim_kuk_pred_studenti_borete_se_s_algoritmite_koito_vi_dyrpat_kym_poznatoto", "text": "Това заяви изпълнителният директор на Apple Тим Кук пред студенти в американския университет Тулейн. Кук обърна специално внимание на това как социалните мрежи ни обгръщат в \"балон\", в който сме изложени само на съдържание и идеи, които потвърждават убежденията ни. Големи промени във Facebook - ето какво предстои  Според Кук трябва да обърнем внимание на голямата картина и дълга си един към друг като хора. Шефът на Apple обърна внимание и на темата за климатичните промени, но без да задълбава в научни тези. Вместо това той препоръча на студентите да търсят решението на проблема, като проверяват кой ще загуби най-много от него. И призна, че неговото поколение (Кук е роден през 1960 г.) не се справя добре с това. Тим Кук: iPhone X струва по-малко от кафе на ден Тим Кук: iPhone X струва по-малко от кафе на ден", "date": "2019.05.19", "title": "Тим Кук пред студенти: Борете се с алгоритмите, които ви дърпат към познатото"}
{"url": "https://clubz.bg/83127-prezidentyt_na_avstriq_predlaga_predsrochni_izbori_prez_septemvri", "text": "Австрийският президент Александър Ван дер Белен предлага предсрочни парламентарни избори в страната да се проведат в началото на септември. Това стана ясно след среща с канцлера Себастиан Курц. Ден по-рано самият Курц поиска именно този ход заради скандала, разтърсил Австрийската партия на свободата (АПС), която бе част от коалиционното управление на страната. Ван дер Белен и Курц разговаряха близо час при закрити врата.  Снощи канцлерът обяви разпадането на коалицията между неговата Австрийска народна партия (АНП) и Партията на свободата след 18-месечно управление. Причината е корупционния скандал около вицеканцлера от националистическата формация Хайнц-Кристиан Щрахе. Той подаде оставка, след като изтече видео, в което разговаря с жена, представена като племенница на руски олигарх.  Курц поиска предсрочни избори в Австрия (ВИДЕО) По-късно днес президентът на Австрия ще се срещне с Норберт Хофер, който замени Щрахе начело на АПС, а по-късно - и с представители на други партии.", "date": "2019.05.19", "title": "Президентът на Австрия предлага предсрочни избори през септември"}
{"url": "https://clubz.bg/83128-trymp_progovori_za_abortite_pozovavajki_se_na_ronald_rejgyn", "text": "Президентът на САЩ Доналд Тръмп за първи път коментира темата с абортите, след като няколко щата въведоха ограничения. Най-драстични те са в Алабама, където забраниха прекъсване на бременност, дори когато тя е в следствие на изнасилване, а наказанието може да е до 99 години затвор за лекари - нарушители. Тръмп се обяви \"твърдо в полза на живота\", но с уговорката, че допуска изключения в случай на насилие, кръвосмешение, медицински показатели. Алабама забранява абортите дори при изнасилване и кръвосмешение Въпросът за доброволното прекъсване на бременността ще бъде в центъра на следващата президентска кампания в САЩ през 2020 г., прогнозират анализатори, съобщи БТА. Доналд Тръмп спечели на своя страна религиозната десница, поначало скептично настроена към разведения милиардер, с обещанието да назначи съдии - противници на абортите, във висшата съдебна инстанция на страната. След избирането си президентът назначи във Върховния съд двама магистрати - Нийл Горсъч и Брет Кавано, тъй че съдиите прогресисти вече са малцинство в този огран - четирима от общо девет, отбелязва АФП. Оттогава религиозната десница се надява Върховният съд стъпка по стъпка да преразгледа историческото си решение, легализирало абортите. ВМРО с идеи за интеграция: \"държавни\" аборти, трудова повинност... След Алабама и Мисури забрани тази седмица абортите по-късно от осмата седмица на бременността. \n\tВсички тези закони са в очебийно противоречие с ключовото решение от 1973 г. по делото \"Роу срещу Уейд\", гарантиращо правото на американките да абортират при нежизнеспособен зародиш (до 24-ата седмица на бременността). Тоест - заради решението от 1973 г. сега съдилищата ще трябва да блокират приетите органиения и наказания. Надеждите на консервативните среди е наистина казусът да стигне отново до Върховния съд. С огромно мнозинство ирландците одобриха абортите Доналд Тръмп поиска конгресът да забрани абортите при напреднала бременност. ВМРО с идеи за интеграция: \"държавни\" аборти, трудова повинност... С огромно мнозинство ирландците одобриха абортите", "date": "2019.05.19", "title": "Тръмп проговори за абортите, позовавайки се на Роналд Рейгън"}
{"url": "https://clubz.bg/83131-17_raneni_pri_vzriv_blizo_do_piramidite_v_egipet", "text": "Седемнайсет души - 10 граждани на Египет и седем туристи от Южна Африка, са ранени при експлозия, насочена срещу туристически автобус в района на Големия египетски музей близо до пирамидите на платото Гиза. Според световните агенции, позоваващи се на източници от египетските сили за сигурност, става дума за взрив след задействане на самоделно взривно устройство. Бомбата е била активирана при преминаването на автобуса с туристи, съобщи \"Франс прес\". Всички пострадали са без опасност за живота, съобщават местни институции, цитирани от Би Би Си. Засега никой не е поел отговорност за взрива.  Свидетел на случилото се разказва пред \"Ройтерс\", че е чул много силна експлозия, докато се е движел по същия път, по който и автобуса.  Според министъра на туризма на Египет Рания А Ал Машат в превозното средство са пътували 28 души. Според кадри от мястото на инцидента се вижда, че прозорците на автобуса са избити. От взрива е пострадал и лек автомобил.   ", "date": "2019.05.19", "title": "17 ранени при взрив близо до пирамидите в Египет"}
{"url": "https://clubz.bg/83132-evropa_na_vsichki_tvoqt_glas_sreshtu_nacionalizma_snimki", "text": "Хиляди поддръжници на ЕС се включиха днес в маршове в няколко германски града в подкрепа на европейското единство и срещу национализма. Само в Берлин хората, застанали под лозунгите \"Обединена Европа\" и \"Европа на солидарността вместо Европа на отечествата\", се очакваше да достигнат до 50 000, съобщи БТА, позовавайки се на германски медии. Основното мото на протестите, каквито имаше не само в столицата на Германия, но и в градове като Франкфурт, Хамбург и Кьолн, е \"Европа за всички - твоят глас срещу национализма\".  На 23-26 май във всички страни от ЕС ще се проведат избори за Европейски парламент, в които се очаква кандидатите на крайната десница да се представят добре. Поне това показва социологията и в Германия, и в Италия, и във Франция към момента.   ", "date": "2019.05.19", "title": "\"Европа на всички - твоят глас срещу национализма\" (СНИМКИ)"}
{"url": "https://clubz.bg/83116-tereza_mej_predlaga_pak_sdelka_za_brekzit", "text": "Министър-председателката на Великобритания Тереза Мей обяви, че преди да напусне поста си ще предложи пред Камарата на общините нова оферта с \"подобрен пакет от мерки\" като последен опит за одобряване на законопроекта за \"Брекзит\". Новината съобщи самата Мей в специална статия за \"Сънди таймс\". Тя пише: \"Сънди таймс\" припомня, че преди това Мей ще се посъветва с колегите си в правителството за предложените промени. Освен това кабинетът ще обсъди план за редица индикативни гласувания с цел да бъде установено кои предложения могат да съберат депутатско мнозинство, допълва неделното издание.   Мей казва в началото на юни кога се оттегля В петък преговорите между консерваторите на Мей и лейбъристите в опозиция се провалиха. Това стана часове след като Мей се съгласи да обяви в началото на юни кога ще подаде оставка. Вчера говорителят на Лейбъристката партия по въпросите за \"Брекзит\" Киър Стармър каза, че за да се излезе от задънената улица, правителството трябва да свика нов референдум.", "date": "2019.05.19", "title": "Тереза Мей предлага пак сделка за \"Брекзит\""}
{"url": "https://clubz.bg/83129-dajte_mi_svoboda%C2%A0ili_mi_dajte_smyrt", "text": "„Не кралете са направили Вартоломеевата нощ, нито религиозните войни, както и терорът не е дело на Робеспиер, Дантон или Сен Жуст. Зад такива събития винаги се открива душата на тълпите“, пише Льобон. Към примерите за събития, провокирани от колективния дух на дадена общност от хора, може също толкова естествено да добавим „Брекзит“. Много е изкушаващо да се прехвърли отговорността за свикването на референдум върху Дейвид Камерън, неефективните преговори – върху Тереза Мей, поддържането на народния гнет срещу Брюксел – на Найджъл Фараж или Борис Джонсън. Истината е, че всеки един от тях е проекция на достатъчно многоброен нюанс на британската тълпа, която допуска съществуването на изброените лица на политическата сцена, като вкарва поведението им в определен идеологически коловоз. Можем ли все пак да открием концептуалната матрица на нацията на Великобритания, над която впоследствие е изградена ценностната ѝ система със съпътстващите я разклонения? Льобон предлага отговор на този въпрос. Случайно ли е, че Франция е „полесражението“ на Великата френска революция и че в Париж е гръмнала „първата пушка“ при Пролетта на народите от 1848 г.? Случайно ли е, че френският президент Еманюел Макрон е един от знаменосците на либерализма, прогресивизма и задълбочаването на интеграцията на държавите членки в Европейския съюз? Нима енергията на протеста на „жълтите жилетки“ не е поддържана от усещането, че икономическите реформи на държавния глава подпомагат богатите за сметка на бедните? Може да зададем подобни въпроси за британската тълпа, като единствено преместим фокуса от равенството върху свободата. Случайно ли е, че когато във Великобритания се водят дебати за отдаването на суверенитет на Брюксел, броят на брекзитърите надвишава 50 процента  ? Случайно ли е, че Обединеното кралство е договорило т.нар. право на неучастие (opt out) в цели четири сфери на законодателството на ЕС и така може еднолично да преценява с кои от клаузите им да се съобразява? И, разбира се, случайно ли е, че в страната се провежда референдум за напускане на Европейската икономическа общност (ЕИО) през 1975 г. само две години след като Обединеното кралство става неин член? Водачите на кампанията за „оставане“ в ЕС допуснаха множество грешки. Може би най-съществената бе, че позволиха на брекзитърите да наложат своята концепция за свобода. Така на 23 юни 2016 г. 17,4 милиони британци не гласуваха за „четирите свободи на движение в ЕС“ (хора, услуги, стоки и капитали). Вместо това обаче на практика те подкрепиха първичното възприятие за свобода, което им навява спомени за величието от имперската епоха и ги убеждава да поправят „грешката“ от първия референдум за напускане преди повече от 40 години. Джонсън е фаворит за поста на Мей Обединеното кралство е поканено да участва в преговорите за подготвянето на Парижкия договор от 1951 г., който установява Европейската общност за въглища и стомана (ЕОВС) през 1952 г. Лондон обаче не взема активно участие при обсъжданията. Великобритания все още вярва, че ще успее да запази мястото си на трета икономика в света, като успешно се съревновава с Европейската икономическа общност, създадена през 1958 г. с влизането в сила на Римските договори. Увереността е продиктувана от възходящото развитие на икономиката след Втората световна война, търгуването с колониите и близките отношения със САЩ. Аргументите на лидерите на Консервативната и Лейбъристката партия Клемент Атли и Харолд Макмилън, изразени през 1950 г., са на практика неразличими от реториката на твърдите брекзитъри днес като Найджъл Фараж, Борис Джонсън, Джейкъб Рийс-Мог, Доминик Раб и др. В началото на 50-те години бизнесът (защитаван от консерваторите) и работниците (представлявани от лейбъристите) е против присъединяването към паневропейския проект и вярва, че добрите дни на кралството предстоят. Това обаче се оказва илюзия. Суецката криза от 1956 г. е повратен момент в световната история – старите Велики сили (Обединеното кралство и Франция) са принудени от новите Велики сили (САЩ и СССР) да изтеглят войските си от Египет. Това довежда до политически и икономически сътресения и в двете държави. Франция напуска военните структури на НАТО, а начело на новоучредената Пета република застава героят от двете световни войни – генерал Шарл дьо Гол. Същевременно Великобритания осъзнава, че не може да разчита на безрезервната подкрепа на Големия брат отвъд Атлантика. Великобритания получава 1,3 милиарда долара заем, като в замяна се отказва от ключовия канал, който десетилетия наред е символизирал морското надмощие на кралството. И при двете бивши империи започва нелекият процес по деколонизацията на Африка, докато създадената като контрапункт на ЕИО Европейска асоциация за свободна търговия (ЕАСТ) се оказва недостатъчна, за да обърне икономическия упадък на кралството. През 1945 г. брутният вътрешен продукт на Великобритания на глава от населението е с 90 процента по-висок от средната стойност за шестте държави основателки; през 1950 г. – с 28 процента; през 1957 г. – 15 процента; през 1967 г. – 6 процента. През 1973 г. БВП на кралството е със 7 процента по-нисък. Страните от Британската общност осигуряват 48 процента от вноса и 49 на сто от износа към Великобритания през 1954 г. През 1972 г. кралството внася едва 19 процента от стоките си от Британската общност, докато износът се равнява на 20 процента. Великобритания може да се похвали с 25 процента от световния износ през 1950 г. До края на 50-те обаче Западна Германия, Франция, Япония и Италия успяват да я настигнат. Париж и Рим основно насърчават възстановяването чрез преки инвестиции в целеви отрасли, докато в Западна Германия най-вече се наблюдава либерализиране на достъпа до кредити чрез национални банки. За сравнение Лондон оставя частния сектор на произвола на съдбата и продължава да разчита, че износът ще запази равнището си. Производителите инвестират средствата си в повишаване на производителността вместо в модернизацията и развитието на нови технологии. През 60-те и 70-те години на миналия век Великобритания все по-често е определяна като „болния човек на Европа“. Обединеното кралство неуспешно отправя молба за членство в ЕИО през 1963 и 1967 г. И двата пъти Дьо Гол налага вето. Той обяснява решението си, шокирало както Великобритания, така и останалите държави членки, с твърдението, че „многобройни аспекти на британската икономика – от наложените практики в работата до селското стопанство – правят Великобритания несъвместима с Европа“. Според него кралството също „таи дълбока враждебност“ спрямо общността. Дьо Гол олицетворява идеята за „Европа на нациите“. Той е твърд противник на отдаването на суверенитет на ЕИО и дори неуспешно предлага плановете „Фуше 1“ и „Фуше 2“, които ограничават правомощията ѝ в полза на нациите. Според френския президент присъединяването на Великобритания към ЕИО не само ще отслаби влиянието на държавата му в рамките на общността, но и ще отвори врата за потенциално въздействие от страна на Америка. Дьо Гол пада от власт заради студентските протести в Париж през 1969 г. Едно от първите външнополитически действия на наследилия го Жорж Помпиду е да вдигне ветото от присъединяването на Великобритания. В началото на 70-те години отношенията между Франция и кралството се подобряват. През 1970 г. лейбъристкото правителство на Харолд Уилсън е заменено от проевропейската Консервативна партия, като министър-председател е най-гласовитият поддръжник на присъединяването към ЕИО – Едуард Хийт, който е близък приятел с Помпиду. Консерваторите вече са се излекували от „болестното състояние“ от 50-те – принудени са да признаят, че Великобритания вече не е империя и че, след като губи позициите си на пазара в полза на ЕИО, то ще е по-добре да се присъедини към нея. Лейбъристите обаче са разделени. Евроскептиците се страхуват например от рязкото повишаване на цената на храните съгласно Общата селскостопанска политика, тъй като стоките на пазара на Британската общност са много по-евтини. На власт обаче е консервативното правителство на Хийт. Уестминстър ратифицира договора за присъединяване на 28 октомври 1971 г. През следващата година последователно Камарата на общините и Камарата на лордовете го одобряват. Кралицата също го подпечатва на 6 октомври 1972 г. На 1 януари 1973 г. Обединеното кралство, Дания и Ирландия официално стават държави членки на ЕИО. През 70-те години приключва възходящият ход на развитие на икономиката на Запада с четирикратното увеличаване на цените на петрола след войната от Кипур от октомври 1973 г. На британския пазар навлизат евтини стоки от Азия, които довеждат до затварянето на множество местни предприятия. Инфлацията достига до такива застрашителни размери, че правителството прекратява плановете си за увеличаване на заплатите на работниците от публичния сектор. Това довежда до недоволство от профсъюзите, тъй като заплатите не нарастват със същата скорост като цените на стоките. В държавата се организират масови протести, като най-гласовити са миньорите, които по това време осигуряват по-голямата част от енергията на страната и притежават влиятелен профсъюз – Националното обединение на миньорите (НУМ). НУМ не се задоволява с предложеното увеличение на заплатите от 16,5 процента, настоява за повишаване с 35 на сто и членовете му гласуват с 81 процента в полза на организирането на национални стачки. За да се ограничи потреблението на електричество и да се съхранят запасите от въглища, Хийт налага множество строги мерки на 13 декември 1973 г., като сред тях е т.нар. тридневна седмица – търговското потребление на електричество се ограничава до три последователни дни всяка седмица. Всичките телевизионни програми спират да излъчват след 22:30 ч. местно време от януари до март 1974 г. В крайна сметка на 7 февруари 1974 г. Едуард Хийт е принуден да подаде оставка и предизвиква предсрочни избори. На власт идва второто лейбъристко правителство на Харолд Уилсън, което увеличава заплатите на миньорите с 29 процента, след което протестите са прекратени. Победата на лейбъристите притеснява някои от държавите членки на ЕИО. Уилсън лично отправя втората кандидатура за присъединяване към общността през 1967 г. по време на първото му правителство (1964-1970 г.). След като обаче на власт идват консерваторите през 1970 г., той започва да ги критикува, че са направили твърде много отстъпки в преговорите с ЕИО. На 1 април 1974 г. външният министър Джеймс Калахан призовава за изначално предоговаряне на клаузите в договора за присъединяване. Лейбъристкото правителство се опитва да осигури по-добри условия за членуване в ЕИО, но не желае кралството да напусне общността. Едно от основните изисквания на Лондон е да се удължи периодът на преференциални условия за внос на захар от Карибите и масло от Нова Зеландия, постигнати по време на преговорите през 1971 г. Британците също настояват да се намали сумата, която влагат за бюджета на ЕИО. Хийт договаря плавно увеличаване на вноските към общността, докато кралството започне да осигурява 19 процента от бюджета. Уилсън също желае да се изплащат директни субсидии към малките фермери от по-бедните райони. В крайна сметка той е принуден от по-левите си съпартийци да свика референдум за членуването на Великобритания в общността. Въпреки недоволството на Франция останалите държави членки имат готовност да направят отстъпки, тъй като вярват, че напускането на Обединеното кралство може да има катастрофални последици за ЕИО. Затова на среща на върха в Париж на 9 и 10 декември 1974 г. Уилсън договаря създаването на Европейски фонд за регионално развитие. На 10 и 11 март 1975 г. в Дъблин Европейският съвет одобрява нов механизъм за финансиране на бюджета, съобразен с британските изисквания. На 27 март 1975 г. правителството на Уилсън публикува „Бяла книга за резултатите от преговорите“, в която призовава британското население да подкрепи оставането в рамките на ЕИО. Действията на премиера се оказват ключови – британците виждат, че общността не застрашава държавния суверенитет на Великобритания и че думата на Лондон носи тежест в рамките на ЕИО. Въпреки разделението сред лейбъристите премиерът и повечето лидери на партията подкрепят кампанията „Да“ (оставане в общността). Той обаче позволява на народните представители от партията му и на седемте министри, които желаят Великобритания да напусне общността, да участват в кампанията „Не“ (напускане на ЕИО). Кампаниите са разделени на по-малки по размер движения като „Британия в Европа“ (еврофилска) и „Кампания за национален референдум“ (евроскептична). На 5 юни 1975 г. се провежда първият референдум в историята на Обединеното кралство. Великобритания гласува с „да“ или „не“ на въпроса: Поддръжниците за оставане в общността печелят 67,2 процента от подадените гласове (17,4 милиона души), докато брекзитърите – 32,8 на сто (8,4 милиона души). На изборите са гласували общо 25,8 милиона граждани на Великобритания (64 процента от всички регистрирани гласоподаватели). В Англия кампанията „Да“ печели с 68,7 процента от вота; в Уелс – с 64,8 процента; в Шотландия – с 58,4 процента, а в Северна Ирландия – с 52,1 процента. Единствено населението на Шетландските острови и Външните Хебриди гласува за напускане на ЕИО. Това, което брекзитърите от 70-те успяват да постигнат, е, че поставят въпроса за Европа на централно място в националните политически дебати и силно да го идеологизират. „Евроскептицизмът“ придобива междупартиен характер, като дори се появяват нови движения, чиято единствена цел е изкарването на Великобритания от общността, а по-късно от съюза – Партията на независимостта на Обединеното кралство. Брюксел се превръща в удобния „виновник“ за провалите на представители и на двете големи партии, както и за медиите, много от които през 2016 г. подкрепиха „Брекзит“. Британците, които през 2016 г. гласуваха да напуснат ЕС, бяха предимно представители на по-възрастното поколение – тези, които в младежките си години са подкрепили оставането на страната им в рамките на ЕИО. Това е един от основните аргументи на  брекзитърите – в началото на 70-те британският народ гласува да остане в ЕИО, но 40 години по-късно той знае, че петата икономика в света може и сама да се справи с конкуренти като САЩ, Китай, Япония и вече ЕС. Уестминстър и Даунинг стрийт, изглежда, не споделят увереността на евроскептиците. Единствената категорична позиция в Камарата на общините е избягването на „твърд Брекзит“ на всяка цена. Напълно е възможно да се сбъдне прогнозата на лидера на либералите в Европейския парламент Ги Верхофстат. Според него Великобритания ще напусне съюза и след 30 години отново ще подаде молба за членство. Разбира се, след трети референдум. Ще бъде ли тогава реториката на твърдите брекзитъри изпъстрена с изрази като „държавна измяна“ и „национално предателство“ по отношение на бъдещото правителство, ако то уважи призивите на, да кажем, 6 милиона британци (колкото подкрепиха подписката за свикване на народен вот в края на март 2019 г.), и организира трети референдум? Все пак, както те вече напомниха, за 30 години британският народ е способен да осмисли стратегическото положение на кралството в света. И да реши, че съобразяването с близки по култура цивилизации е по-добра опция от обвързването с хегемони като САЩ и Китай, които няма да допуснат да бъдат по-неизгодната страна по каквато и да е сделка. Както преговарящите от страна на ЕС многократно подчертаха – Брюксел ще се съобрази с волята на британския народ, изразена чрез последния референдум от 2016 г. И топката е в полето на Великобритания. Дали е възможно да има трети референдум и кога ще може той да се състои? Отговорите на подобни въпроси зависят изцяло от „британската тълпа“, от способността ѝ сама да се справи с предизвикателствата през XXI в. и от готовността ѝ при необходимост да актуализира концепцията си за „свобода“. Дано само не ѝ се наложи да преминава през нова суецка криза, за да осъзнае, че слънцето отдавна е залязло над империята. „Генерация Z“ – с подкрепата на „Америка за България“ „Генерация Z“ – с подкрепата на „Америка за България“", "date": "2019.05.19", "title": "Дайте ми свобода или ми дайте смърт!*"}
{"url": "https://clubz.bg/83117-kan_2019_na_kolene_pred_svoq_idol_video", "text": "„Рокетмен” – музикалният филм за ранните години на Елтън Джон, бе топло приет на премиерата си в Кан от публиката. След края на прожекцията в очите на Тарън Еджъртън – изпълнителя на главната роля, се появиха сълзи, докато благодарната публика засипваше актьора и музиканта с бурни аплодисменти, съобщава сайтът „Индиуайър“. Във видеото, публикувано в социалните мрежи, изпълнителят на ролята на младия Елтън Джон изглежда много емоционален, докато благодари на публиката.     Преди премиерата Еджъртън се появи на червения килим в компанията на легендарния музикант и колегите си от филма – звездата от „Игра на тронове“ на Ричард Мадън и актрисата Брайс Далас Хауърд. За да покаже уважение към Елтън Джон, Тарън дори „подви коляно”, за да завърже връзките на обувката на рокзвездата. Освен с присъствието си, сър Елтон Джон и Тарън Еджертън зарадваха публиката в Кан и със съвместно изпълнение на един от хитовете на британския музикант. По думите на композитора, никой не е пял негова песен по-добре от Тарън. „Рокетмен” е разказ за невероятната лична история на певеца, композитор и шоумен Реджиналд Кенет Дуайт, по-известен на света като Елтън Джон. Във фокуса на рокендрол фантазията са годините, в които Елтън прави големия си пробив на сцената. Заглавието е вдъхновено от едноименния хит на звездата и прави аналогия с шеметното му издигане към рок и поп небосклона. Филмът на британския режисьор Декстър Флечър (той довърши работата на Брайън Сингър, който бе уволнен три седмици преди края на снимките на „Бохемска рапсодия”) разказва за трансформацията на срамежливия Реджиналд Дуайт в екстравагантна суперзвезда Елтън Джон на фона на някои от най-известните му и обичани песни. Българската премиера на „Рокетмен” е насрочена за 31 май.", "date": "2019.05.19", "title": "Кан 2019: На колене пред своя идол (ВИДЕО)"}
{"url": "https://clubz.bg/82944-syvetskata_armiq_v_sofiq_i_viena_priliki_i_razliki", "text": "Един от основните аргументи на защитниците на Паметника на Съветската армия в София е този, че подобни паметници има и в други държави. Любим пример е Виена, тъй като Австрия не бе част от т.нар. източен блок преди 1989 г. Между двата паметника действително има някои прилики. Наскоро бе съобщено, че паметникът във Виена вече е под постоянно видеонаблюдение. Полицията е разположила охранителни камери заради вандалски прояви около него. За подобна охрана нееднократно е настоявало руското посолство. Австрия е задължена по силата на подписан през 1955 г. договор, да опазва възможно най-добре монумента. Паметникът на Съветската армия в София също често е обект на подобни прояви. И руското посолство у нас също не пропуска да протестира. Наскоро от МВР съобщиха, че паметникът ще се охранява от автопатрул, при възможност от пеши патрул, както и чрез видеонаблюдение. Приликите между двата паметника свършват тук. Паметникът във Виена е издигнат в знак на почит към 20-те хиляди съветски войници, загинали през април 1945 г. в битката за Виена. Виенската настъпателна операция е операция на войските на Втори украински фронт с командващ Родион Малиновски и Трети украински фронт с командващ Фьодор Толбухин. Тя се провежда в периода 16 март-15 април 1945 година до овладяването на Виена. На път към столицата на Австрия е разгромена 6-та СС танкова армия. На 13 април 1945 година Виена е превзета. Това е станало с помощта и на български войски, които при т. нар. Чаковецка операция осигуряват южния фланг на 3-ти Украински фронт при провеждането на Виенската операция. В България историята, както е известно, е доста по-различна. Съветската армия не е воювала за София. Напротив, тя окупира България за два дни без да срещне съпротива. Има и още една много съществена разлика. Съветската армия е освободила Австрия, след което си е отишла. Докато в България, след като я окупира, тя се застоя 45 години. Както е известно нашата страна бе част от плячката на Сталин след Втората световна война и остана в това незавидно положение до 1989 г. Накратко - аргументите в полза на това, че паметникът на съветската армия в София трябва да бъде демонтиран са твърде много и те няма как да бъдат пренебрегнати лесно.", "date": "2019.05.19", "title": "Съветската армия в София и Виена. Прилики и разлики"}
{"url": "https://clubz.bg/83091-organizirane_na_haosa", "text": "По време на Първата световна война Едуард Бернайс е важна част от Комитета за обществена информация на САЩ – могъща пропагандна машина, натоварена да опакова, рекламира и продаде войната на американския народ като средство, което ще „направи света безопасен за демокрацията“. Комитетът трябвало да се превърне в шаблон, върху който да се основават маркетинговите стратегии за бъдещи войни. Бернайс прилага техниките, които е научил в него, комбинирайки ги с някои от идеите на Уолтър Липман, и става открит защитник на пропагандата като инструмент за демократична и корпоративна манипулация на населението. В своята провокативна книга „Пропаганда“ (1928), считана от мнозина за най-забележителния му труд, той разкрива зловещо далновидната си визия за използването на пропагандата като средство за умствен контрол в множество области, включително държавно управление, политика, изкуство, наука и образование. Съзнателната и интелигентна манипулация на организираните навици и мнения на масите е важен елемент в демократичното общество. Тези, които манипулират незабележимите механизми на обществото, съставляват невидимо управление, което е действителната властваща сила в нашата страна. Едуард Бернайс (1891–1995) е американски социолог от австрийски произход. Често наричан „баща на ПР-а“, той е не само пионер в областта на пропагандата и връзките с обществеността, но и един от първите, които използват социални и поведенчески науки като психологията, за да проектират публичните кампании на своите клиенти. Племенник на Зигмунд Фройд, Бернайс впряга идеите на чичо си в услуга на корпоративни интереси, като така подтиква масите да консумират продукти и услуги, основаващи се не на рационални нужди, а на ирационални желания. Една от основните концепции, които Бернайс развива, е да се продава не продукт, а потребността от даден продукт. Сред най-известните му клиенти са американският президент Калвин Кулидж, „Проктър и Гембъл“, „Дженерал Електрик“, Си Би Ес, „Американ Табако“, „Бест Фудс“ и „Картие“. Влиянието му върху общественото мнение в САЩ е било толкова голямо, че сп. „Лайф“ го обявява за един от стоте най-влиятелни американци на ХХ в.   Съзнателната и интелигентна манипулация на организираните навици и мнения на масите е важен елемент в демократичното общество. Тези, които манипулират незабележимите механизми на обществото, съставляват невидимо управление, което е действителната властваща сила в нашата страна. Ние сме управлявани, умовете ни са моделирани, вкусовете ни са формирани, идеите ни са внушени предимно от хора, за които никога не сме чували. Това е логически резултат от начина, по който нашето демократично общество е организирано. Огромен брой човешки същества трябва да си взаимодействат в този дух, ако искат да живеят в гладко функциониращо общество. Нашите невидими управници често пъти не знаят самоличността дори на колегите си от вътрешния кръг. Те ни управляват благодарение на вродените си лидерски качества, на способността да дават нужните идеи и на ключовата си позиция в социалната структура. Каквото и становище да заеме някой по този въпрос, това не променя факта, че в почти всяко действие в нашето ежедневие – независимо дали в сферата на политиката или бизнеса, в социалното ни поведение или в етичното ни мислене – ние сме доминирани от сравнително малък брой лица – една нищожна част от нашите 120 милиона съотечественици, – които разбират умствените процеси и социалните модели на масите. Това са тези, които дърпат конците, контролиращи общественото съзнание; които впрягат старите социални сили и измислят нови начини да подчиняват и ръководят света. Обикновено не се осъзнава колко са необходими тези невидими управници за правилното функциониране на груповия ни живот. На теория всеки гражданин може да гласува за когото пожелае. Нашата Конституция не предвижда политически партии като част от механизма на управление и създателите ѝ, изглежда, не са си представяли тяхното съществуване в националната ни политическа машина. Но американските гласоподаватели скоро установили, че без организация и направление индивидуалните гласове, давани за десетки или стотици единични кандидати, няма да доведат до нищо друго, освен до бъркотия. Невидимото управление, взело формата на зараждащи се политически партии, се появило почти моментално. Оттогава съществува и договорката, че в името на улеснението и практичността партийните машини ще ограничат полето на избора до двама кандидати, в краен случай до трима или четирима. На теория всеки гражданин може да дава мнение по обществени въпроси и по проблеми от частната сфера. На практика, ако всички хора трябва да изучават неясните икономически, политически и етически аспекти на всеки въпрос, те ще открият, че е невъзможно да се стигне до общо заключение за каквото и да било. Ние доброволно се съгласяваме невидимото управление да пресее данните и да формулира въпросите за решаване по такъв начин, че полето ни на избор да се ограничи до практически размери. От нашите лидери – и медиите, които те използват, за да достигнат до обществеността – възприемаме доказателствата и разграничението на проблеми, касаещи обществените въпроси; от някой морализатор, бил той пастор или любим есеист, или просто от преобладаващото мнение, ние възприемаме стандартизиран кодекс за социално поведение, към който се придържаме през повечето време. На теория всеки купува най-добрите и най-евтините стоки, които се предлагат на пазара. На практика, ако преди покупка всеки човек сравняваше внимателно цените и проверяваше химическия състав на десетките сапуни, дрехи или марки хляб, икономическият живот щеше да изпадне в безнадежден застой. За да се избегне подобна бъркотия, обществото се съгласява неговият избор да бъде стеснен до идеи и предмети, които се предлагат на вниманието му чрез пропаганда от всякакъв вид. Затова тя е едно огромно и продължително усилие, стремящо се да улови нашите умове в интерес на дадена политика, стока или идея. Вероятно би било по-добре да има – вместо пропаганда и специално застъпничество – комисия от мъдреци, които да избират нашите управници, да диктуват нашето поведение лично и обществено, да определят най-добрите дрехи, които да носим и най-добрата храна, която да ядем. Но ние сме избрали обратния метод – откритата конкуренция. Трябва да намерим начин да направим така, че свободната конкуренция да функционира с поносим ритъм. За да се постигне това, обществото се е съгласило да позволи свободната конкуренция да бъде организирана чрез лидерство и пропаганда. \n\tНякои от проявите на този процес са критикувани – манипулацията на новините, създаването на изкуствена аура около личности и всеобщата врява, с която политици, търговски продукти и социални идеи достигат до съзнанието на масите. С инструментите, чрез които общественото мнение е организирано и фокусирано, може да се злоупотребява. Но както организацията, така и фокусирането са необходими за порядъчен живот. Тъй като цивилизацията става все по-сложна и необходимостта от невидимо управление все по-често изпъква, са измислени и разработени технически средства, чрез които мненията могат да бъдат направлявани...  ", "date": "2019.05.19", "title": "Организиране на хаоса"}
{"url": "https://clubz.bg/83118-kak_bi_se_otrazila_na_bylgariq_evropejska_minimalna_zaplata", "text": "Когато една идея е вредна, но популистка, то с времето тя се приема от логично мислещите като необходимото зло. Става, обаче, по-лошо, когато същата вредна идея, отново по популистки причини, започне да се „усъвършенства“. Това се случва с минималната работна заплата в момента на европейско ниво. На фона на пороя от обещания – от ограничаване и пренасочване на мигрантите, през облагане на интернет гигантите и по-агресивни климатични политики, до предоговаряне на основните споразумения на които е основан Европейския съюз (ЕС), който засипа европейските избиратели в хода на кампанията за европейски парламент една новопредложена политика изглежда особено опасна за източноевропейския пазар на труда и конкурентоспособността на новите страни членки. Тук говорим, разбира се, за лансираната идея за европейска минимална заплата, която намери подкрепа както сред повечето леви партии и кандидати, така и, по-неочаквано, от водача на листата на ГЕРБ за европейските избори. Предложението за въвеждане на общоевропейска минимална заплата съществува, най-общо, в три отделни форми. Първата предполага една и съща пропорция на минималното заплащане спрямо средното за всички европейски страни, независимо от нивото на икономическото и социално развитие. Например такава е концепцията на заместник-председателя на Европейската комисия Франс Тимерманс, който предлага това да бъде фиксирано на 60% от медианната заплата. По-мекият вариант на този подход е предложеният от френския президент Емануел Макрон, който се обявява в полза на европейски механизъм за определяне на минималното заплащане, без да влиза в детайли за начина, по който той ще функционира. Най-твърдият, който се подкрепя предимно от крайнолеви кандидати, налага едно и също твърдо равнище на минималната заплата за целия блок. Изтъкваните от всички причини за въвеждането на европейска минимална заплата са в общи линии едни и същи – борба с неравенството в доходите, както между европейските държави, така и вътре в тях, социална справедливост и поправяне на „щетите от неолибералните политики“. Разбира се, въвеждането на такъв подход към определянето на минималната заплата, особено в най-крайния ѝ вариант, няма да реши нито един от тези проблеми; обратно, най-вероятно ще спомогне за задълбочаването им. Най-лесно може да бъде оценено най-конкурентното предложение, а именно фиксирането на минималната заплата на 60% от медианната за всяка от отделните страни . За съжаление, структурната статистика на заплатите и разходите за труд на Националния статистически институт се събира веднъж на четири години (последните достъпни данни са за 2014 г.), а само тя включва медианното заплащане. От последните четири издания на това изследване обаче установяваме, че в България отношението между средната и медианната заплата е сравнително постоянно – между 69-71%, което ни позволява с относителна точност да изчислим медианната заплата въз основа на средната такава. Предвид че средната брутна месечна заплата през 2018 г. е 1135 лева, то това поставя медианната заплата за същата година на ниво от около 795 лева. Следователно според предложения подход за определяне на минималните заплати в ЕС, тази в България през 2018 г. би следвало да е приблизително 475 лева. Любопитното е, че така изчислената минимална заплата е по-ниска от тази, която е в сила в България през 2018 г., от 510 лева. С други думи, ако предложението за европейска МРЗ се прилага като „точно 60% от медианната заплата“, а не „поне 60% или повече“, то това означава, че минималното заплащане в България трябва да бъде намалено. Предвид че отношението между средна и медианна заплата е доста стабилно през последните две десетилетия, на практика фиксирането на МРЗ като дял от медианната заплата ще доведе до задържане на ръста на МРЗ в България и до нейното намаляване спрямо днешните ѝ равнища, противно на тезите и предложенията на повечето профсъюзи и леви политици у нас. Въпреки че е далеч от идеален вариант, подобна твърда зависимост между медианна и минимална заплата се приближава до идеята за въвеждане на механизъм за определяне на МРЗ, вместо определянето ѝ чрез договореност между работодателите, синдикатите и правителството. Разбира се, за предпочитане е подобен механизъм да включва и други макроикономически индикатори, но в случая на България дори и предложеното е за предпочитане пред настоящия подход. Това намаление и задържане обаче надали ще се случи на практика, най-малкото защото няма видима причина ЕС да забрани на страните членки да увеличават своята МРЗ над заложения европейски минимум. Проблемите с въвеждането на единен европейски метод за определяне на МРЗ обаче идват от другаде. На този етап от развитието на ЕС социалната политика е почти изключително в ръцете на страните членки и начинът, по който се води тя, е пряк резултат от тяхното икономическо и социално развитие. До голяма степен заплатите са функция на производителността на труда и всеки опит за изравнява на подхода за определянето им, между страни с фундаментално различна структура на икономиката и ниво на икономическо развитие, води до значителни дисбаланси. Дори и при горното просто изчисление да изглежда, че единственият конкретен предложен подход да послужи като спирачка на ръста на минималната заплата в България, няма гаранция че отношението между медианна и минимална заплата на европейско ниво ще се запази такова  в бъдеще, вместо разликата да бъде намалявана. От друга страна трябва да имаме предвид и днешния облик на европейската политика. През последните години все по-ясно наблюдаваме разделение по линията Изток-Запад, най-вече поради все по-често изразяваната от някои западноевропейски страни позиция (Франция най-гласно), че новите страни членки им оказват нелоялна конкуренция с ниски данъци и заплати, което създава „социален дъмпинг“. По тази причина отказът от суверенитет в областта на социалната политика и делегирането на решенията за нея на европейско ниво може да се превърне в начин за смекчаване на конкурентните предимства на Източна Европа, особено предвид че се радват на подкрепата на Макрон, който поставя високо сред политическите си приоритети борбата със „социалния дъмпинг“. Ако оставим настрана горните няколко наблюдения, за предложенията за европейска минимална заплата важат всички проблеми, до които води поддържането на политика на МРЗ по принцип: В този смисъл, ако политиката на ЕС следва да се насочи към повече конкуренция, а не към повече солидарност, то въвеждането на европейска минимална заплата трябва да се изостави изцяло. В заключение, засега знаем прекалено малко относно какво наистина се крие зад предложенията за европейска минимална заплата, най-вече понеже тя е по-скоро политически слоган, отколкото реално политическо предложение. Видимо обаче тя крие рискове от уравниловка и опасности от смекчаване на конкуренцията, особено за Източна Европа.", "date": "2019.05.19", "title": "Как би се отразила на България европейска минимална заплата?"}
{"url": "https://clubz.bg/83122-radev_angajiranite_s_izbora_na_glaven_prokuror_da_ne_zabravqt_otgovornostta_si", "text": "Това каза президентът Румен Радев в Благоевград, цитиран от „Фокус“. През последната седмица държавният глава провежда срещи с представители на съдебната власт заради предстоящата процедура за избор на наследник на Сотир Цацаров, чийто мандат изтича в края на годината. Първата среща бе със самия Цацаров, след това - с другите двама първи в съдебната власт - председателя на Върховния касационен съд Лозан Панов и на Върховния административен съд Георги Чолаков. Среща имаше и с представляващия Висшия съдебен съвет Боян Магдалинчев.  Сотир Цацаров за срещата с президента: Прибързано Последваха критики от ГЕРБ и лично от премиера Бойко Борисов, че тези срещи са опит за намеса в съдебната власт процедурата по избор на нов обвинител №1. Лозан Панов: Главният прокурор има много правомощия без контрол Той посочи, че не обсъждат личности и не настоява за имена, а за спазване на закона. Борисов, раздразнен от Радев: Аз не викам магистратите един по един Лозан Панов: Главният прокурор има много правомощия без контрол Борисов, раздразнен от Радев: Аз не викам магистратите един по един", "date": "2019.05.19", "title": "Радев: Ангажираните с избора на главен прокурор да не забравят отговорността си"}
{"url": "https://clubz.bg/83120-1733_deca_v_bylgariq_spaseni_ot_izostavqne_prez_2018_g", "text": "Социалните работници са предотвратили изоставянето на 1733 деца през 2018 г. Във връзка със спекулативните твърдения в социалните мрежи за „незаконно отнети деца“ Министерството на труда и социалната политика изразява следната позиция:  Основният приоритет в работата на социалните работници е децата да се отглеждат от своите майки и бащи. В тази връзка се осъществяват редица дейности за подкрепа на семействата чрез осигуряването на подходящи социални услуги и оказване на финансова подкрепа. Показателен пример в това отношение е дейността на социалните работници по превенция на изоставянето. Благодарение на техните усилия през 2018 г. 1733 деца са останали да живеят в своето родно семейство. Извеждането на дете от биологичното семейство е крайна временна мярка за закрила, която се базира на прецизно проучване и оценка на конкретния сигнал за дете в риск и се потвърждава със съдебно решение. Поради това категорично възразяваме срещу разпространението на манипулативни информации за „незаконно отнемане на деца“. Подобни твърдения са лишени от всякакво основание и могат да бъдат определени единствено като фалшиви новини.  Извеждането на дете от биологичното семейство като мярка за закрила се предприема винаги след обстойно проучване и изчерпване на всички възможности за закрила в семейството или в разширения семеен кръг. През 2018 г. 731 деца са били настанени в семейство на роднини и близки. Изключение правят единствено случаите, когато при различни причини се налага спешното извеждане на детето, но и в тези случаи главната цел е връщането на детето в родното семейство.", "date": "2019.05.19", "title": "1733 деца в България - спасени от изоставяне през 2018 г."}
{"url": "https://clubz.bg/83119-kandidat_prezidentyt_na_sasht_bajdyn_trymp_e_glavniqt_razedinitel", "text": "Демократът Джо Байдън, бивш вицепрезидент на САЩ и кандидат за президентските избори през 2020 г., започна кампанията си с предложение за платформа, основаваща се на сътрудничество и единство между партиите, и с критики към \"главния разединител\" Доналд Тръмп, предаде ДПА, цитирана от БТА. Седемдесет и шест годишният Байдън е един от над 20 претенденти за номинацията на Демократическата партия за изборите. Към момента той е и водещият кандидат. Възходът на Джо Байдън - ще успее ли да пребори Тръмп Пред привърженици във Филаделфия Байдън заяви, че  Голяма част от речта си той посвети на остри критики към Тръмп и \"разрушителната му политика\", цитирайки разделянето на семейства на границата с Мексико и реакцията на президента на националистически митинг в Шарлътсвил през 2017 г., в която мнозина съзряха подкрепа за крайнодесни организации. \n\tАко американците искат президент, който засилва разделението ни, управлява с натиск, демонизира опонентите и бълва омраза, аз не съм им нужен - имат си президента Доналд Тръмп, каза Байдън. Байдън говори също за достъпа до образование и здравеопазване, и за климатичните промени, включително за нуждата от \"революция на чистата енергетика\". Джо Байдън се кандидатира за президент за трети път. Той е сенатор в продължение на 35 години, преди да се присъедини към Барак Обама на изборите през 2008 г. и да бъде негов вицепрезидент осем години.", "date": "2019.05.19", "title": "Кандидат-президентът на САЩ Байдън: Тръмп е главният разединител"}
{"url": "https://clubz.bg/83121-den_10_tyrseneto_na_zapodozreniq_na_ubijstva_ot_kostenec_prodyljava", "text": "\"Безпрецедентната акция\" - както от МВР я нарекоха  - по издирването на заподозрения за убийството на млада жена и мъж в Костенец продължава вече 10-ден. 43-годишният Стоян Зайков-Чане все още е на свобода. След като в събота беше намерено вероятното оръжие на едно от убийствата, днес полицаи обхождат отново местността. Полицията намери оръжие, търсейки убиеца около Костенец Целият арсенал на МВР е включен в издирването на беглеца - следови кучета, дронове,термовизионни камери и високопроходими автомобили.  Стоян Зайков е в неизвестност от 9 май. Тогава бе открито тялото на бившата му приятелка, от която има дете. На 16 май полицията намери и тяло на мъж, който живеел в непосредствена близост до дома на Зайков. Той се оказа и далечен братовчед на заподозрения и бил разпитан, след като Зайков изчезва. Зайков и убитият му съсед имали \"чисто човешки отношения\" В събота полицейско куче попадна на първата следа от издирвания. Така бе открита пушката, с която се предполага, че е застрелян братовчедът на Зайков. Все още обаче не са готови експертизите на оръжието, които да потвърдят или не, че с него е убит човек. Зайков и убитият му съсед имали \"чисто човешки отношения\"", "date": "2019.05.19", "title": "Ден 10: търсенето на заподозрения на убийства от Костенец продължава"}
{"url": "https://clubz.bg/83115-holandiq_specheli_evroviziq", "text": "Представителят на Холандия Дънкан Лорънс спечели песенният конкурс на \"Евровизия\" за тази година с любовната си балада \"Arcade\", предадоха осведомителните агенции.  \n\tТекстът разказва за изгубена голяма любов и се основава на лични преживявания на 25-годишния певец. Букмейкъри предварително го сочеха за победител.  \n\tГост изпълнител на проявата, състояла се в Тел Авив, бе Мадона - 60-годишната Кралица на попмузиката. Облечена като \"футуристична\" Жана д'Арк в тоалет от Жан-Пол Готие, тя изпълни своята нова песен \"Future\" и хита си от 1989 г. \"Like A Prayer\".  \n\tСъперници във финала на \"Евровизия\" бяха представители на 26 страни. Досега Холандия е печелила конкурса четири пъти, последният път през 1975 г. С победата на Лорънс Холандия придобива правото да бъде домакин на конкурса следващата година.", "date": "2019.05.19", "title": "Холандия спечели \"Евровизия\""}
{"url": "https://clubz.bg/83114-skypi_bylgarski_roditeli_prochetete_tozi_tekst", "text": "В България се надигна колективна истерия срещу Националната стратегия за детето. Истерия, граничеща с лудост (\"...Ще ни отвлекат децата в Норвегия, където педофилията е задължителна по закон\"). На хората, които умеят да разбират това, което четат, явно вече им стана ясно кой и с какви цели организира това обезумяване. В дъното на този театър на абсурда са крайнодесни фундаменталистки групи. Надлежно организирани и финансирани, те искат преследване на всички, които не живеят в рамките на \"традиционното християнско семейство\", смятат инвитро оплождането за дело на Сатаната, а образованието - за нещо крайно опасно. Всъщност, този театър на абсурда ни е познат и от истерията покрай Истанбулската конвенция. Целта и в двата случая е все същата: да се внуши, че България има зъл външен враг и това е Европа. И че е време да се огледаме за \"истинските\" си приятели. Кои ли ще са те? Е, как кои?! Това са братята-славяни, великодушните освободители, православните християни, които отдавна са обявили Европа за шайка дегенерати... Изобличаването на тези групи и техните цели не решава обаче големия проблем. А той е: как така маргинални организации, разпространяващи откровено налудничави лъжи, получиха толкова чувствителна подкрепа от българското общество? Ами ето как: масовият българин (някаква частица от него живее във всеки от нас) освен, че е крайно несигурен в своята полова идентичност, което стана ясно покрай истерията с \"джендъра\", не е и сигурен какво да прави с децата си. Това е видно отдавна и с просто око. Вместо търпеливо да учи децата си на самостоятелност, българинът ги глези. Вместо още по-търпеливо да ги учи на дисциплина, българинът включва \"шамарената фабрика\". Получава се така, че в един момент някакви \"добри\" майки нашамаросват някакви \"лоши\" деца. Както в истерията около \"джендър идеологията\", така и в паниката покрай Стратегията за детето виждаме нагледно как на повърхността избива незавършеността на българската модернизация. Вече няколко поколения наред българското общество е разкрачено между традицията и модерността. В случая: между патриархалния ред, чиято цел е оцеляване на групата, и правовия ред, чиято цел е щастието на отделния индивид. В патриархалния ред правилата са онова, което съобщава патриархът. Отклоненията се наказват с легитимно насилие, упражнявано от патриарха или от негово име. На децата се гледа като на \"дефектни възрастни\" - като на дивачета, чието предназначение е да бъдат вкарани \"в правия път\", за да станат след време точно като своите родители. Бидейки \"дефектни\" и \"диви\", тези същества, ако не бъдат дисциплинирани с всички налични средства, просто никога няма да станат почтени възрастни. Ако не бъдат изградени с шамари и вербално насилие (достатъчно е да бъдат наречени \"глупак\", \"идиот\" или \"кретен\"), те ще станат пияници, разбойници или нехранимайковци. В правовия ред децата не са възприемани като дефектни, нито като дивачета, подлежащи на опитомяване. Тук те са индивиди, притежаващи пълния комплект от права и свободи от момента на своето раждане. Достъпът им до тези права и свободи е временно ограничен, докато с помощта на образованието и възпитанието те не станат способни да се ползват от тези блага по отговорен начин. Целта на възпитанието не е рендосване на \"дефектите\" или опитомяване на \"дивотията\", а - развитието на способностите, заложени в детето. Социализмът отмени патриархалния ред, без да го смени - както се прави при един процес на модернизация - с правов ред. На мястото на патриархата БКП постави един кентавър: феодален по същината си матриархат. Партията е Майка, комуто дължиш всичко. Тя обаче е представлявана от героически мъже с желязна воля и челичена решителност, на които трябва да се подражава. Не е за учудване, че от този тюрлю-гювеч масовият българин излиза с изострена неубеденост в половата си принадлежност, с объркано джендър-поведение (мрази ромите и гейовете, а издига Азис в кумир) и с базисно невежество по отношение на въпроса: що е то дете и какво правим с него? В днешната ситуация действат, разбира се, и допълнителни фактори, изострящи наклонността на масовия българин да се отдава на социални паники. Вече 30 години училищното образование е в будна кома. Никой в него няма никаква представа какви хора трябва да има \"на изхода\" от образователния процес. Преди 100 години е било ясно: да излизат хора, пригодни за администратори, военни и управляващи. Преди 50 години пак е било ясно: да излизат хора, способни на подчинение и на безрезервна преданост на всяко партийно начинание, независимо от неговата глупост. Какви младежи искаме днес, та да построим съответната образователна система? Тъй като никой политик нямаше смелостта да съобщи, че на изхода искаме отговорни и самостоятелни граждани, способни да организират самостоятелно своя живот, докато участват в подобряването на условията на живот за всички - то и училищната система, оставена на самотек, роди същества, които не са чували за трите власти и тяхното разделение, които знаят за \"България на три морета\", но не знаят кои са моретата... На свой ред рухването на доверието в управляващите, причинено от лакомията, глупостта и високомерието на самите управляващи, даде като резултат нежеланието да се вярва на каквото и да е съобщение от властта, дори то да е най-очевидно вярното и полезно нещо. Затова масовият българин по-лесно вярва, че принц Чарлз е рептил, че в Холандия християнството е забранено и че в Норвегия содомията се преподава в първи клас, отколкото - че Истанбулската конвенция наистина има за цел да пази жените и децата от насилие. Днес масовият българин явно не е способен да разбере Националната стратегия за детето, с нейното въвеждане на правовия ред, т.е. на концепцията, че децата не са дивачета, а човечета с права, които държавата трябва да гарантира срещу посегателства. Нито изобличението на фанатизираните групи, стоящи зад сегашната истерия, нито дори въвеждането на задължително прочитане на Националната стратегия ще пречупи бягството на българското общество от отговорностите на живота в модерността. Това общество се страхува от самото себе си; и иска да избяга от самото себе си. Това е душевно болно общество, както би констатирал (с лекота) Ерих Фром. Иска се лечение - дълъг, устойчив, неотстъпчив процес на елементарно образование на българите и на българските политици. Иначе не децата на българите, а самите българи ще продължат да се държат като диви животни.", "date": "2019.05.19", "title": "Скъпи български родители, прочетете този текст!"}
