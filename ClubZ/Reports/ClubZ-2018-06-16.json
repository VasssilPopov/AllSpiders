{"url": "http://clubz.bg/69244-svetyt_se_razbyrka_neuznavaemo_no_s_vajkane_nqma_da_stane", "text": "С вайкане няма да стане. Трябва да се прояви разум, настойчивост и перспектива на стратегическо мислене и действие. Тръмп ще трябва да се издържи някак. Хората грип прекарват, заушки, че и какви по-лоши неща. Само най-отчаяните вземат, че се гръмнат или си прережат вените. Кротко, кротко, без страх, със спокойствие, въздържаност и - когато трябва - с твърдост. Тръмп взима НАТО на мушка Едно нещо е задължително - Европа не просто трябва да си вдигне военните разходи на 2 на сто от националните бюджети, но трябва да развие потенциал за автономна отбрана в рамките на НАТО. Тръмп както е дошъл, така и ще си отиде. Но както Америка, така и Европа трябва да продължат да дебатират и да изграждат своето съюзничество в отбраната, защото то няма алтернатива. Тръмп може да се окаже сериозна пречка, но не бива да се превръща в основание да се отказваме от функционален съюз на евроатлантическата общност. И когато дебатират, Европа и Америка трябва да произвеждат критична саморефлексия. Европа - за това, че в продължение на десетилетия живя с илюзиите за един необратимо помирен свят и изгуби всякакви защитни рефлекси. Затова днес си позволяват да я подритват. Америка - за това, че през последните две десетилетия провежда политики на най-високо ниво, които компрометираха нейната роля на benign hegemon - на лидер на глобалния свят в епохата на либералния консенсус. Президентът Джордж Буш-младши затъна в Ирак и позволи на алтернативни геополитически проекти да се еманципират и да оспорят конструкцията на международния живот. Президентът Обама сложи червена линия пред употребата на военна сила, изтегли се преждевременно от Ирак, подари re-set на Путин и позволи укрепването на геополитическите съперници на Запада. Днес Доналд Тръмп намира общ език с всекиго - дори и с диктатора на Севрна Корея, но среща непреодолими трудности да разговаря добронамерено с партньорите и съюзниците на Америка. Така е, светът се разбърка неузнаваемо - отново, за пореден път. Ако изгубим увереност за посоката, която трябва да следваме през избуялата джунгла, просто ще трябва да вдигнем бялото знаме и да се предадем. Би било глупаво да постъпим така, нали? ----", "date": "2018.06.16", "title": "Светът се разбърка неузнаваемо, но с вайкане няма да стане"}
{"url": "http://clubz.bg/69239-islandiq_pak_pishe_istoriq_zapochna_s_raven_sreshtu_arjentina", "text": "Исландия отново сътвори история. Тимът от \"ледената страна\" с население едва 350 000 души се опъна на суперзвездите от Аржентина и завърши 1:1. В дебюта си на Световно първенство по футбол коравите северняци отчаяха световните вицешампиони и удържаха на канонадата от изстрели към вратата си. Исландия за първи път в историята е на Световно И отчаяха южноамериканците до такава степен, че Лео Меси не можа да вкара дузпа и да донесе победа за своите. Не помогна и присъствието на Диего Марадона. Футболната икона лично наблюдаваше мача от група D на Мондиала от официалната ложа на московския стадион \"Спартак\". Футболистът на \"Левски\" Холмар Ейолфсон не игра за Исландия. Резултатът бе открит в 21-ата минута от Серхио Агуеро. Нападателят на \"Манчестър Сити\", известен още с прякора Кун, вкара красив гол от точката на дузпата, след като се завъртя на 180 градуса. Радостта на \"гаучосите\" обаче трая само 7 минути. Алфред Финбогасон наказа детинска грешка на аржентинския вратар Кабайеро, който изпусна топката след диагонален удар, и го прониза с фронтален шут. През второто полувреме аржентинците почти не спряха да нападат. Те налитаха на вълни, но исландците и вратарят им Халдарсон бяха изградили непревземаема крепост. Кулминацията настъпи в 64-ата минута. Агуеро бе спънат в наказателното поле и бе отсъдена дузпа. Халдарсон опаче спаси удара на Лео Меси. Това бе четвъртият пропуск в последните 7 изпълнения на дузпа от страна на мегазвездата на \"Барселона\". А очакванията към Меси бяха големи предвид факта, че другата световна мегазвезда - Роналдо, вкара вчера три гола срещу Испания. \"Допреди два часа бях по-добър от Роналдо. После той вкара хеттрик\" Така исландците започнаха Мондиала с равен. Преди две години, на европейското първенство във Франция, те стигнаха чак до четвъртфинал, като победиха Австрия в групата, а на осминафинала - Англия. \"Допреди два часа бях по-добър от Роналдо. После той вкара хеттрик\"", "date": "2018.06.16", "title": "Исландия пак пише история - започна с равен срещу Аржентина"}
{"url": "http://clubz.bg/69241-pojaryt_v_glazgou_opustoshi_prochut_arhitekturen_pametnik", "text": "Огромен пожар погълна едно от архитектурните съкровища на Шотландия - сградата \"Макинтош\", където се помещава Глазгоуското училище по изкуства, предадоха Ройтерс и Асошиейтед прес.  \n\tЗданието все още бе в процес на възстановяване след друг голям пожар, избухнал през 2014 година.  Пожарът вече е овладян в по-голямата си част и засега изглежда, че няма жертви, посочиха представители на пожарните служби. По думите им обаче са пострадали всички етажи на историческата постройка в центъра на града. Причината за пожара все още е неизвестна.  Стихията се разрази късно снощи, когато централните райони на Глазгоу бяха пълни с хора, прекарващи вечерта навън, включително студенти от училището, празнуващи дипломирането си, което се проведе по-рано през деня. Докато пожарните екипи пристигнат, огънят вече се бе разпространил в цялата сграда, построена между 1897 и 1909 г. от шотландския архитект Чарлс Рени Макинтош. Пламъците се разпространиха и до съседни постройки, включително нощен клуб и театър. Над 120 пожарникари се бориха цяла нощ със стихията. Районът бързо бе евакуиран и няма съобщения за жертви.  Щетите са \"много, много по-тежки отколкото преди четири години\", каза първият министър на Шотландия Никола Стърджън, която посети днес мястото.  Сградата трябваше да бъде отворена отново идната година след многомилионния проект за възстановяване на предишното й великолепие след пожара от 2014 година, когато прожектор избухна и подпали арт инсталация от полиуретанова пяна. Сега възстановителните работи трябва да започнат отново, ако структурата е достатъчно здрава. По думите на Стърджън все още е твърде рано да се каже дали сградата ще устои. ", "date": "2018.06.16", "title": "Пожарът в Глазгоу опустоши прочут архитектурен паметник"}
{"url": "http://clubz.bg/69243-daniq_trygna_s_10_sreshtu_peru", "text": "С немалка доза късмет, но и много дисциплина и най-вече блестящ вратар Дания успя да победи Перу с 1:0 в мач от група С на Световното първенство по футбол. Големият герой за сънародниците на Хамлет бе вратарят Каспер Шмайхел, чийто баща Петер някога също бе страж на тима. И с най-малко 6 решителни намеси Шмайхел-младши доказа, че никога не е късно да покажеш, че можеш да наследиш достойно баща си. Гол шедьовър спаси Франция за 2:1 срещу Австралия Голът падна в 61-ата минута. Той бе дело на Юсуф Юрари Поулсен, чийто баща е танзаниец. Перуанците играха по-добре в доста голяма част от мача. Но освен че Шмайхел бе заключил вратата си, изневери мерникът на звезди като Джеферсън Фарфан и Паоло Гереро. През първото полувреме южноамериканците дори пропуснаха дузпа. Съдията отново прибягна до системата за видеоповторение VAR. Куева обаче се засили, спря се, а след това стреля \"високо над таблото\". По-рано днес в първия мач от група С Франция победи Австралия с 2:1. Защо мачове от световното ще се играят в Мордовия, републиката на лагерите? Любопитна подробност - мачът се игра в Саранск, столица на автономната република Мордовия. Тя е известна още като \"Републиката на лагерите\". По времето на СССР там са изпращани най-знаменитите съветски дисиденти. Някои са починали в тези лагери. Защо мачове от световното ще се играят в Мордовия, републиката на лагерите?", "date": "2018.06.16", "title": "Дания тръгна с 1:0 срещу Перу"}
{"url": "http://clubz.bg/69236-bsp_s_priznanie_za_georgi_dimitrov_malko_bylgari_mojeli_da_se_sravnqt_s_nego", "text": "С това признание зам.-председателят на ПГ на БСП Драгомир Стойнев се обърна към присъстващите на тържественото отбелязване на 136-та годишнина от рождението на Георги Димитров в родното му Ковачевци. Стойнев е цитиран от пресцентъра на партията в специално съобщение. Той е добавил, че  По думите му Ковачевци е дало на света  С признанията на Стойнев жестовете на БСП към Георги Димитров не приключват. Той е прочел и специално обръщение към тържеството от лидерката на партията Корнелия Нинова, става ясно още от съобщението. И тя не пести суперлативи към \"героя от Лайпциг\". Георги Димитров е ръководител на Българската комунистическа партия (БКП) и председател на Коминтерна (1935 – 1943). Той е 32-рият министър-председател на България в правителствата, управлявали страната в периода 1946 – 1949 г. Той е и един от обвинените в т.нар. Лайпциски процес от 1933 г. за организирането и подпалването на Райхстага. По това обвинение е оправдан, заедно с другите двама българи, но излежават по 9 месеца заради незаконно пребиваване в Германия. След това Димитров получава съветско гражданство и остава в СССР до края на Втората световна война. Бил е депутат във Върховния съвет на СССР в периода 1937 – 1945. Завръща се в България през ноември 1945 г., а година по-късно е избран за министър-председател. Умира през 1949 г. ", "date": "2018.06.16", "title": "БСП с признание за Георги Димитров - малко българи можели да се сравнят  с него"}
{"url": "http://clubz.bg/69229-mejdu_dostojnstvoto_i_banketnite_cennosti_stoi_sgrada_ot_mramor", "text": "В родния ми Кюстендил, близо до оня легендарен мост с голите жени се намира сградата на местния театър. Спомням си, че го построиха някъде в края на 70-те и дори си спомням как ни водеха на различни театрални постановки като културно-масова дейност на Пето основно училище, където учех - в \"Г\" клас. Театърът беше една такава модерна за времето си сграда - цялата в мрамор. Беше гузният подарък на партията майка, след чието неграмотно решение някой бутна историческата сграда на читалището в самия център на града. Всъщност решението да се бутне въпросното читалище беше толкова некадърно взето, че някой го бутна наполовина и другата половина стоя до средата на 90-те години (а последните остатъци от него сега са претворени в арка, изрисувана от кюстендилски художници, начело със Свилен Блажев). Кюстендилският театър приемаше гостуващи звезди - Калоянчев, Стоянка Мутафова.... Абе, който се сетите. Но имаше и своя трупа, сценографи, сценични работници, суфльори, гримьори, озвучители. Дойде демокрацията. В Кюстендил демокрацията дойде пред сградата на Театъра. Там се правеха първите митинги - както на новосформираното СДС, така и на новопрекръстената БСП. Театърът изглеждаше като институция, която безпристрастно и обективно, но и строго следи кой какво обещава и какво ще свърши. В началото на 90-те икономиката пое от планирана към пазарна. Пое с някаква \"масова\" приватизация, купуваха се заводи и се продаваха, нарязани за старо желязо. За изкуство никой не мислеше - кюстендилци се втурнаха да продават нелегално бензин на сърбите, защото беше ембарго, у нас бензинът беше стотинки, а в Сърбия - многократно по-скъп. Театърът остана без пари. Или с малко пари. И започна лека-полека да се руши отвън. А и отвътре. И тогава, някъде в началото на 90-те изведнъж Театърът се превърна в дискотека. И младите хора отново започнаха да викат - \"Че одиме у Театъро\", само че не за Чехов и Кръстю Пишурка, а за да чуят новите хитове - \"Радка-пиратка\" и \"Селската баня\". 90-те започнаха да се търкалят, покрай Театъра се изтърколиха много правителства и общински съвети, но плочките отвън се прецакваха, все по-малко хора свързваха сградата с предназначението ѝ, а дискотеката си вървеше, заедно с нея и музиката на времето - \"Тигре, тигре\", \"Сине, сине\", както и онзи рефрен на Азис - \"Умри, умри\". Дойде новото хилядолетие. Театърът оцеля.  А дискотека в него вече няма. Само че и хората в Кюстендил си тръгнаха. Може би заради това, че в града няма препитание в резултат на всичко, което се случи в началото на прехода. А може би в резултат на митингите пред Театъра. А може би в резултат на дискотеката в Театъра. А може би в резултат на липсата на ембарго към Сърбия. Или в липсата на културно-масова дейност в училищата. Днес Театърът в Кюстендил все още го има. И да, камерната му сцена не съществува, в нея кметът успя да направи малък киносалон, защото големият киносалон в града беше продаден, след което собствениците му го зарязаха и така си стои, без да се ползва за нищо. Когато мина покрай кюстенидилския театър, все си мисля за едно - каква е разликата между храм на изкуството и поп-фолк дискотека. И каква е разликата между град с хора и град без хора. И какво ще остане в историята - сцената на кюстендилския театър, или дискотеката, в която кюстендилци за първи път поеха отровата на долната мазна ориенталска чалга. И си мисля, че всичко това зависи най-вече от самите нас. И от това, което искаме да бъдем. Пиша този пост*, за да отдам почит към едно време, което следващото поколение няма да преживее - времето, в което разбрахме, че живеем, разкрачени над ценностите си и тоталната, повсеместна простотия. Над всички нас, над собственото ни лутане между достойнството и банкетните ценности стои сграда от мрамор. Кула от слонова кост. И докато тази кула се държи, нас ще ни има. -----", "date": "2018.06.16", "title": "Между достойнството и банкетните ценности стои сграда от мрамор"}
{"url": "http://clubz.bg/69238-ministerstvoto_na_turizma_platilo_10_000_na_lobisti_v_sasht", "text": "Над 10 000 долара е платило българското Министерство на туризма на лобистка фирма в САЩ. Целта – да бъдат уредени срещи на министърката на туризма Николина Ангелкова с представители на американски медии и неправителствени организации. Това става ясно от   по американския закон за чуждестранните агенти (FARA). Новината бе съобщена първо от сайта за разследваща журналистика  . В отговора си до сайта Министерството на туризма отрича да е сключвало такъв договор. Симеонов даде Ангелкова на прокурор В отчета от 15 март 2018 г. на Sanitas International Inc., която е работила с агента Glanz Inc. - фирмата, с която българското министерство е сключило договор, фигурират  , извъреши за българското Министерство на туризма. Става дума за изпратени имейли до 20 фирми с искане за срещи с Николина Ангелкова. Сред тях са авторитетни американски медии като Washington Post и Bloomberg News, институтът „Джон Хопкинс“, Атлантическия съвет и др. Проведена е и една среща с представител на кабината на член на Конгреса на САЩ. В отговора си до „Биволъ“ пресцентъра на Министерството на туризма отрича категорично да е сключван договор за лобистки услуги с фирмата Glanz Inc., чието име фигурира в публикуваните документи. Отново на сайта на американското Министерство на правосъдието е публикуван договор между Sanitas International Inc. и  Sanitas се задължава да съдейства за уговаряне на съответните срещи.   – малко преди посещението на Ангелкова в САЩ за церемонията по връчването на наградите „Оскар“. Освен за българското министерство, от отчета на Sanitas International Inc. става ясно, че фирмата е лобирала и за посолството на Азербайджан, това на Унгария, както и за компанията Aeromax Project.", "date": "2018.06.16", "title": "Министерството на туризма платило $10 000 на лобисти в САЩ"}
{"url": "http://clubz.bg/69225-sreshtata_na_g_7_spored_donald_trymp_snimki", "text": "И американският президент Доналд Тръмп реши да представи своята гледна точка за срещата с ръководителите от групата Г-7 миналия уикенд в Канада. На този кадър Тръмп докосва ръката на германската канцлерка, а тя се усмихва. Множество медии публикуваха друг секунди по-късно, на който Меркел гледа далеч по-строго. Тръмп от самолета: Оттеглям подписа си от комюникето на Г-7 заради лъжливия Трюдо В края на белязаната от спорове среща Трюдо ядоса Тръмп, като заяви, че новите американски тарифи за Канада, въведени на основание, че тя е заплаха за националната сигурност на САЩ, са обидни. В отговор Тръмп обвини Трюдо в непочтеност и оттегли подписа си от общата декларация от срещата.  \n\t", "date": "2018.06.16", "title": "Срещата на Г-7 - според Доналд Тръмп (СНИМКИ)"}
{"url": "http://clubz.bg/69231-ropot_sreshtu_pravitelstvoto_na_makron_zaradi_ogranichenie_na_skorostta", "text": "Правителството на Макрон реши да намали ограничението за скоростта от 90 км/ч на 80 км/ч по второстепенните пътища на страната. Мярката се оказа крайно непопулярна сред французите, пише Би Би Си. Около 20 хил. знака, които посочват, че ограничението е 90 км/ч, ще изчезнат. Въвеждането на изискването за по-бавно движение с 10 км/ч по 400 хил. км, които оформят второстепенната пътна мрежа на Франция, е част от дългосрочната кампания на правителството за борба срещу смъртността по пътищата. Според пътната полиция новото ограничение ще спести между 300 и 400 живота всяка година - основно, защото спирачният път ще бъде по-кратък и инцидентите, които могат да се случат на пътя, ще бъдат по-малко смъртоносни.  Последното голямо намаление на смъртните случаи от автомобилни катастрофи беше в началото на 21 век при управлението на президента Жак Ширак - тогава бяха въведени радарите и нарушителите на ограниченията на скоростта се третираха с нулева толерантност. Но през последните години спря тенденцията за намаляване на броя на смъртните случаи по пътищата на страната.  През 2017 г. 3684 французи изгубиха живота си в пътни инциденти. Намеренията за новата мярка са добри. Но така изглежда смята правителството, французите не са на това мнение.Според социологическите проучвания доминиращата реакция е отрицателна. Повечето шофьори са на мнение, че намаляването на скоростта не е необходимо и ще затрудни всекидневието им. Други виждат в това опит на държавата да събира още глоби. Враждебността към намаляването на скоростта е толкова широко разпространена, че дори привържениците на Макрон се готвят да му се противопоставят. Множество депутати от  неговата \"La République en Marche\" се присъединиха към призивите законът да бъде променен така че ограниченията на скоростта да се въведат само за онези пътища, за които статистиката показва, че са особено опасни. Кристоф Жеретие, депутат от партията на Макрон от селския департамент Корез обяснява, че новата мярка ще доведе до това много шофьори да бъдат глобявани и да загубят шофьорските си книжки. Президентът Еманюел Макрон е раздвоен между подкрепата за своя премиер, който е двигател на тази промяна, и осъзнаването, че ограничението е твърде непопулярно в селските райони, където френският държавен глава и без това има имиджа на градски хитрец. Скоро Макрон обяви в тв интервю, че действието на ограничението от 80 км/ч ще бъде оценено след две години и ако се види, че то не дава нужния резултат, може да бъде отменено.   ", "date": "2018.06.16", "title": "Ропот срещу правителството на Макрон заради ограничение на скоростта"}
{"url": "http://clubz.bg/69233-gol_shedovyr_spasi_franciq_za_21_sreshtu_avstraliq", "text": "Две дузпи, едната от които отсъдена след консултация със системата VAR, две сменени топки и гол шедьовър (и тук помогна технологията) в края. С това ще се запомни днес мачът между Франция и Австралия от група С на Световното първенство по футбол, игран в Казан. \"Петлите\" победиха с 2:1, но не убедиха напълно с играта си. А при повече шанс \"кенгурутата\" можеха да си тръгнат поне с точка - стига да имаха поне малко от класата, смелостта и опита на съперниците си. Край - Гризман остава в \"Атлетико\" Първото полувреме завърши без гол. Седем минути след началото на втората част австалиецът Набут се размина по чудо с топката пред френската врата. При ответната атака Антоан Гризман падна в чуждото наказателно поле. Съдията не свири дузпа, а поиска консултация с технологията за видеоповторения VAR. Тя показа категорично, че има нарушение. Така за първи път на световно тази система бе използвана за отсъждане на 11-метров наказателен удар. Като на Световно - по 11 съдии и асистенти има на всеки мач Потърпевшият откри резултата - 1:0 за Франция. В 60-ата минута Умтити игра игра с ръка в наказателното поле на Френция и бе отсъдена дузпа за Австралия. И капитанът на тима Миле Йединак, чийто произход очевидно е нейде из Балканите, изравни от бялата точка - 1:1. Французите с нищо не показваха, че желаят победата. А австралийците играеха защитно, явно спазвайки указанията на холандския си наставник Берт ван Марвейк. Но в 82-ата минута Пол Погба вкара гол шедьовър след брилянтна атака. От наглед безобидна ситуация той стреля към чуждата врата, топката се отби в крака на защитника Азиз Бехич (син на кипърски турци), удари се в напречната греда и тупна зад голлинията. Тук помогна технологията на голлинията и чипът в топката. Попадението бе записано на Погба. След този гол австралийците рухнаха, а французите доиграха мача за удоволствие. Дания тръгна с 1:0 срещу Перу Във втория мач от група С Дания победи с 1:- Перу. Като на Световно - по 11 съдии и асистенти има на всеки мач Дания тръгна с 1:0 срещу Перу", "date": "2018.06.16", "title": "Гол шедьовър спаси Франция за 2:1 срещу Австралия"}
{"url": "http://clubz.bg/69232-ucheni_otkriha_naj_rannite_izvestni_jabi_v_kehlibar%C2%A0", "text": "Учени откриха четири фосила на жаби в кехлибар на 99 милиона години в Мианмар, които са най-ранното доказателство за живота на земноводните във влажни тропически гори, съобщи Сайънс дейли. \n\tЖабите съществуват от поне 200 милиона години. Ранни данни за тях обаче няма. Те са дребни и крехки и не се запазват добре. Известните фосили са предимно на по-солидни видове в суха среда, макар и днес жабите да живеят предимно в тропическите гори.  Кехлибарените депозити в Мианмар дават уникален поглед към древната горска екосистема, с фосилизирани мъхове, бамбук, водни паяци и кадифени червеи. Първите жаби, открити в тях, показват, че земноводните са населявали тропическите гори още през периода креда преди 99 милиона години.  Жабите в кехлибар са голяма рядкост. Намирани са в Доминиканската република и Мексико и са съответно на около 40 милиона и 25 милиона години.  Най-добре запазеният фосил на жаба в кехлибара от Мианмар е на изчезналия отдавна вид Електрорана лимое. Жабата е дълга малко повече от 2 см. Вижда се ясно черепът й, предните крака, част от гръбнака и част от заден крак. С нея е умрял и бръмбар, когото тя вероятно се е готвела да изяде. Останалите фосили се състоят от два предни крака и отпечатък от жаба. Фосилите са изследвани от учени от Китайския университет по науки за земята в Пекин и от университета на Флорида.", "date": "2018.06.16", "title": "Учени откриха най-ранните известни жаби в кехлибар "}
{"url": "http://clubz.bg/69235-angela_merkel_migraciqta%C2%A0e_evropejsko_predizvikatelstvo%C2%A0i_iziskva_evropejski_otgovor", "text": "Миграцията е европейско предизвикателство и се нуждае от европейски отговор, заяви днес германският канцлер Ангела Меркел на фона на спор в правителството й по въпроса и преди среща с френския президент Еманюел Макрон, предаде Асошиейтед прес. Последните дни на Меркел като канцлерка? Меркел е в разногласия със своя вътрешен министър Хорст Зеехофер заради настояването му някои кандидати за убежище да бъдат връщани на границата. Меркел е против едностранни действия, твърдейки, че те може да отслабят Европейския съюз. В седмичното си видеообръщение канцлерката определи днес миграцията като едно от четирите основни предизвикателства, които ще обсъди с Макрон на срещата им в Германия във вторник заедно с министри от двете правителства. Другите три големи теми са външната политика, отбранителната политика и бъдещето на еврозоната. Водачът на Християндемократическия съюз (ХДС) на Меркел в провинция Бранденбург Инго Зенфтлебен предупреди днес за опасностите от продължаващия конфликт в консервативния блок заради политиката за предоставяне на убежище и призова за повече воля за компромис, посочва ДПА.", "date": "2018.06.16", "title": "Ангела Меркел: Миграцията е европейско предизвикателство и изисква европейски отговор"}
{"url": "http://clubz.bg/69214-bylgarska_sleda_v_saundtraka_na_solo_istoriq_ot_mejduzvezdni_vojni", "text": "Един от най-чаканите филми за годината - \"Соло: История от Междузвездни войни\" е вече по кината. Малко от българските фенове на поредицата обаче знаят, че Sofia Session Orchestra & Choir са продуцирали и записали част от хоровете за саундтрака на филма, съобщават от екипа.  Мъжки хор от 30 певци, между които седем бас профунди - най-ниският човешки глас, характерен за българските хорови традиции, и 30 народни певици от \"Хор Ваня Монева\" са участвали в проекта. Те са записвали отделни части от филмовата музика, чиято цел е да подчертае темата на определен персонаж. Диригент на мъжкия хор е Георги Стрезов, а на женския - Ваня Монева. Работният процес продължава около месец. Sofia Session Orchestra & Choir е проект на Four For Music - българска компания, занимаваща се с продуциране, създаване, звукозапис и обработка на музика за филми, телевизия, видеоигри, реклами и други аудиовизуални продукции. Създадена е преди четири години от четирима музиканти - Георги Стрезов, Георги Еленков, Любомир Денев и Борис Радилов. В екипа работят композитори, диригенти, инструменталисти и музикални продуценти. Дейността на компанията е насочена изцяло към международния пазар и реализира проекти за едни от най-големите продуцентски компании в света, между които Disney, Warner Bros, Sony, BBC, Lucas Film, LEGO, Netflix, EMI.", "date": "2018.06.16", "title": "Българска следа в саундтрака на \"Соло: История от Междузвездни войни\" "}
{"url": "http://clubz.bg/69230-bsp_vnasq_vot_na_nedoverie_v_srqda", "text": "Поредният вот на недоверие към правителството - този път за сигурността - ще бъде внесен от БСП в сряда. Това обяви по Дарик Радио червеният депутат Иван Иванов. Иванов припомни, че последният закон за МВР, приет по времето на Орешарски, е преправян 19 пъти, но въпреки това работи. Без изненади: правителството оцеля, вотът на недоверие не мина Лидерът на ПГ на ГЕРБ - Цветан Цветанов, коментира, че очаква с нетърпение мотивите за вота. И подчерта отново факта, че БСП дори не търси подкрепа за вота от ДПС - което означава, че той е само за вдигане на шум. Припомни и провала на предишния вот на недоверие. Първият опит на БСП да свали кабинета през януари тази година се провали напълно очаквано - 131 депутати гласуваха против, само 103 - \"за\". Темата тогава бе неуспешната според опозицията борба с корупцията. ДПС отказа да подпише искането за вота в последния момент, но въпреки това гласува против кабинета. Някои от патриотите, например лидерът на ПГ Волен Сидеров, заявиха възможност да подкрепят вота, но в ключовия момент гласуваха за кабинета.", "date": "2018.06.16", "title": "БСП внася вот на недоверие в сряда"}
{"url": "http://clubz.bg/69227-nedqlko_jordanov_s_golqmata_nagrada_%E2%80%9Ehristo_g_danov%E2%80%9C", "text": "Недялко Йорданов е носителят на голямата награда „Христо Г. Данов“ за 2018-а за цялостен принос. Поетът получи приза на церемония в къщата-музей „Христо Г. Данов“ в Пловдив, в рамките на инициативата „Пловдив чете”. Отличието на Йорданов му бе връчено от министъра на културата Боил Банов, след което поетът рецитира пред публиката свои стихотворения. Наградата за българска художествена литература бе присъдена на писателя Захари Карабашлиев, а Петя Кокудева получи приза в категорията за деца. Младото издателство „Лист“ бе отличено с две награди – „Изкуство на книгата“ (за поредицата „Детски шедьоври от велики писатели“) и „преводна литература“ (за превода на „Химера“ от Джон Барт на Надежда Розова). Журито бе в състав: художникът проф. Кирил Гогов, проф. Светлозар Игов, поетът доц. Пламен Дойнов, поетесата Кристин Димитрова, преводачът и тв водещ Георги Ангелов, Александър Държиков, зам.-кмет на община Пловдив, Марияна Кордова, директор на дирекция „Международно сътрудничество, европейски програми и регионални дейности” в Министерство на културата, и д-р Иван Александров, директор на великотърновската библиотека „П. Р. Славейков”. Националната награда „Христо Г. Данов“ за принос в българската книжовна култура е учредена през 1999 г. от Министерството на културата, от тогавашния Национален център за книгата и Община Пловдив. – за романа „Хавра“, изд. „Сиела“ – за превода на „Химера“ от Джон Барт, изд. „Лист“  за „Георги Марков. Снимки с познати“, изд. „Кралица Маб“ – за поредицата „Детски шедьоври от велики писатели“ – за „Лупо и Тумба“ Ч. 1 – изд. „Жанет 45“  – за представяне на българските книги в книжни и електронни издания  ", "date": "2018.06.16", "title": "Недялко Йорданов с голямата награда „Христо Г. Данов“"}
{"url": "http://clubz.bg/69237-germanskoto_razuznavane_e_shpioniralo_avstriq", "text": "Германската разузнавателна служба BND e шпионирала систематично 2000 цели в Австрия в периода 1999 – 2006 г., съобщават виенският в. “Дер Щандард” и новинарското сп. “Профил”. Депутати съдят Меркел заради американския шпионаж Според двете издания, които се позовават на неопровержими документи, през визирания период BND е следила телефоните – стационарни и мобилни, факсовете и електронната поща на “целите” – понятие от разузнаването, което ще рече шпиониране на определени обекти, представляващи интерес. Сред целите са били канцлерството във Виена, министерствата на външните и вътрешните работи, на отбраната, на икономиката, Федералната криминална служба, Интерпол Австрия, Индустриалната камара, неправителствени организации и дори чужди дипломатически представителства. Следени са били информационните канали на 75 посолства, както и 128 кнала на представителството на ООН. Шпонирани са били и фирми – на местни и на чужди инвеститори, международни организации, ислямски сдружения, оръжейни търговци, както и заподозрени потенциални терористи и перачи на пари. Цели на германската разузнавателна служба са били също по-малки фирми, сред които производители на дронове, на стомана и алуминий, на помпи и дори на дървен материал. “Възниква въпросът дали редом с политическия шпионаж BND е извършвала и икономически с цел да се осигури на Германия икономическа изгода”, пише “Дер Щандард”. Изданието се е обърнало към BND с молба за писмено становище. Отговорът е бил: “По оперативни аспекти относно дейността си BND докладва единствено на федералното правителство и на съответната парламентарна комисия на германския Бундестаг.” След публикацията австрийският канцлер Себастиан Курц и президентът Александер Ван дер Белен оповестиха, че по-късно ще дадат пресконференция. Когато при управлението на президента Барак Обама стана ясно, че американска тайна служба е шпионирала цели в Германия – министерства, парламент и политици, сред които и канцлерката Ангела Меркел, самата тя заяви публично: “Да шпионираш приятели, това не може да бъде.” Как ще реагира сега Меркел, предстои да видим.", "date": "2018.06.16", "title": "Германското разузнаване е шпионирало Австрия"}
{"url": "http://clubz.bg/69234-kak_umira_selo", "text": "Първо Графитово остана без училище, после без бебета, след това без пощенски код. Накрая махнаха и табелата. Селото е изчезвало два пъти: веднъж през 1878 година, когато е подпалено и разрушено и за втори път преди няколко дни, когато го заличиха от регистъра на населените места в България. Уикипедия: Свети Илийските възвишения, на които е разположено текето, е с такава преплетена християно-мюсюлманска легенда, че мястото е свещено за хората и от едната, и от другата вяра. Църква в селото никога не е имало. Който е имал нужда от Бог, независимо от чий бог, се е качвал на възвишението и си е говорил с бога на своя си език. Текето е свързано в геометричен триъгълник с две други окултни светилища в района. Свято място. Запуснато, тревясало, пусто място чиито къщи бързо клякат и бавно падат, дворовете пълни със змии и плодни дръвчета, които се превръщат в диви, вече ненужни. Бурените са превзели улиците, клоните влизат през прозорците и се настаняват в стаите. Десет пъти попитах в съседното Омарчево продават ли се къщите в Графитово, десет пъти ми отговориха по един и същ начин „Кой да ги купи?“ Покъщнината седи непокътната в слягащите се къщи, така както е било преди стопаните да се преселят в гробището. Не кучета пазят покъщнината, а таласъми. Приказката, че нощем селото оживява, защото таласъмите излизат, палят лампите и върлуват из пущинака е толкова силна, че най-смелите младоци са идвали тук през нощта да си мерят издръжливостта на психиката и нервната система. Таласъми не са виждали, но и никой никога не влиза в призрачните къщи да краде каквото е останало. Преди петдесетина години Графитово е имало 350 жители. Тогава съседното село Омарчево е наброявало 1 800. Сега Омарчево е 350, половина от тях са роми. Някога децата на Графитово след четвърти клас са ходели на училище в Омарчево. Сега в Омарчево има дузина деца, които ходят от първи клас с жълт автобус на училище в Нова Загора. Сега сме в Омарчево, за да ни разкажат за умрялото Графитово. Като на длан е видно, че след време ще бъдем в съседното по-голямо Кермен, за да ни разкажат за отишлото си Омарчево. След Кермен са Нова Загора, Сливен. И всичко това можеше да изглежда като съвсем естествен процес на урбанизация, ако земите наоколо бяха обработвани до педя, ако хората тук днес живееха по-добре от вчера и ако имат планове за утре. Но не е така, изобщо не е така. Какви хора се раждат тук, питам. „Ами от нашето село от Червенковите е тазиии…как беше …майката на Джон Атанасов. Баща му е от съседното село Бозаджии. Кара Кольо, байрактарят на Индже войвода, е от нашето село, Стоян Омарчевски, министърът на народното просвещение в правителството на Александър Стамболийски и той. От съседното село Коньово е дядо Влайчо, истинският пророк и лечител на България, ей там е язовирът със запазената църква в него, а запазил я е инженерът на язовира, който е брат на Дилма Русев…“ Ей така с един въпрос обиколихме цялата история и география на света. Такива хора са се раждали тук, сега не се раждат никакви. Магазинерката Тони е последната булка в селото, нейната сватба била през 1994-та, децата ѝ вече са пораснали и са далеч от тук. В голямата кръчма има портрети колкото за една малка галерия. На едната стена са портретите на Сталин, Хитлер, цар Борис Трети, Тодор Живков, знаме с лика на Георги Димитров, на което са забодени социалистическите банкноти, голям герб на Народна Република България, две икони и календар за 2018 година с лика на Сталин. На стената отляво, очевидно определена за международно агиттабло, има снимки на Фидел Кастро, Уго Чавес и руско знаме. Стената отдясно е спортна, там са окачени знамената на Манчестър Юнайтед и Ливерпул. Под сянката са седнали нотабилите на селото – бивши кметове и авторитети, сега поразени кой в краката, кой в ръцете, кой в говора от инсулти. Стари и болни хора населяват Омарчево. По-младите са роми, но те не сядат на тази маса, наредили са се около своя маса в друга кръчма. Говорим си за това как умира едно село. Ей така умира – сочат себе си и около себе си. Поминък няма. Аптека няма. Лекар идва веднъж седмично, понякога късно вечер. Течаща вода в Омарчево има, в Графитово и това е нямало. Сигнал за мобилните телефони някога и някъде има, друг път няма. Има едно руско семейство и три английски. Възрастните стоят около масата под навеса в кръчмата и си говорят за кланета. Тук е имало много кланета, но Иван Вазов не е написал стихотворения за тях и хората не ги знаят. В едно такова клане е оцелял бащата на Джон Атанасов, бил малък. Въпрос на късмет е било свързването на името на България с  новаторската сметачна машина с отделен запомнящ модул, по-късно призната за един от първите електронни непрограмируеми компютри със специално предназначение. Когато се говори с хора като тези възрастни селяни от Омарчево, трябва много внимателно да се слуша. Те не говорят много и всяка дума е със значение. Тук простотия не може да се чуе, това да не ти е Народното събрание. Решавам се да попитам за кого гласуват. „Е как за кого – за ГЕРБ“, казват. Защо за ГЕРБ? Че то други няма, викат. Онази, жената, била много нервна, пък останалите…правят оня жест с въртене на пръстите до слепоочието. И в този момент ми хрумва, че ако трябва да се проведе национален референдум, въпросът трябва да е: Подкрепяте ли идеята парламентът да престане да работи един месец и народните представители да прекарат този месец в селата на избирателните си райони? Отговори: 1./ Да. 2./ Не. 3./ Нека да са два месеца, като вторият месец е от ваканцията им и в него да пребивават в села и от други райони в страната. Някак съм сигурна, че третият отговор ще е предпочетен от всеки, който не е близък роднина на депутат. Така наречените ни народни представители не знаят как живеят хората по селата, нямат представа какво ги вълнува, какво ги бунтува. Знаят как изглежда Брюксел, но не знаят как изглежда българско село, не знаят как умира село. И не става дума за Графитово, то е мъртво. Но много други села са се запътили към заличаване. Първо умира училището, после хората се чудят от какво и за какво да живеят там, накрая махат табелата. На малкото село, на по-голямото село, на малкия град, на по-големия град…", "date": "2018.06.16", "title": "Как умира село"}
{"url": "http://clubz.bg/69199-moje_li_svetovnoto_pyrvenstvo_da_ni_pravi_po_dobri", "text": "Навсякъде по света човек може да влезе в бар, в който се гледа футбол, и да постигне набързо съгласие с другите фенове по това колко велик е Лионел Меси и колко неприятни са „Арсенал“. В такива разговори се усеща колко еднакви са хората по света, въпреки своите политически или културни различия. Във всички краища на света хората празнуват по един и същи начин футболните победи. Независимо дали руснаците празнуват победата си в първия мач срещу Саудитска Арабия, германците отбелязват четвъртата си титла от Бразилия през 2014 г. или пък българите аплодираме по улиците своите герои от САЩ 1994, настроението е общо – всички усещаме по-силно принадлежността си към нацията. Владимир Путин към треньора на Русия: Все така да играем Това вече е доказано научно, пише QZ. В края на миналия месец Националното бюро за икономически изследвания в Масачузетс, САЩ, публикува свето проучване „ “. Изследването се фокусира върху отражението на футболните успехи за изграждането на нациите. Конкретно е изследвано дали класирането на Световното първенство или успехите в мачовете за Африканската купа на нациите променят чувството на хората за идентичност и дали намаляват насилието. Изводите са, че влиянието е твърде голямо. В първите 15 дни след победа на националния отбор с 20% намаляват хората, които са склонни да посочват на първо място своята етническа принадлежност, вместо националността. В дните след победата анкетираните са декларирали и значително по-високо доверие към своите съседи, независимо от какви етнически групи са. Изследването включва анкети, проведени преди и след 70 футболни мача от 2000 до 2015 г. Роби Уилямс показа среден пръст. А на кого? (СНИМКИ) Но не само хората стават по-приятелски настроени. Учените установили, че в държави, чиито отбори се класират за елиминационната фаза на Африканската купа на нациите, равнищата на политическо насилие са по-ниски в сравнение с държавите, чиито отбори се провалят. „Наистина е трудно да се изгради национална идентичност“, казва икономистът Филипе Кампанте от Харвардския университет и един от авторите на изследването. Кампанте предупреждава, че този национализъм не винаги е добър. Той може да доведе до ксенофобия и външен конфликт. Но в повечето случаи той се оказва позитивна сила. Най-силният ефект обаче се наблюдава, когато отборът е съставен от играчи от различни етноси. Кампанте нарича това „ефекта на добрия пример“. Роби Уилямс показа среден пръст. А на кого? (СНИМКИ)", "date": "2018.06.16", "title": "Може ли Световното първенство да ни прави по-добри?"}
{"url": "http://clubz.bg/69221-apple_podpisa_dogovor_za_originalni_programi%C2%A0s_opra_uinfri", "text": "Технологичният гигант Apple съобщи, че е подписал многогодишен договор с известната телевизионна водеща и бизнесдама Опра Уинфри за производство на оригинални програми за стрийминг услугата му, предадоха Асошиейтед прес и Франс прес. Защо Apple подкрепи Русия срещу Telegram? Apple не уточнява за какви програми става дума, нито дати, на които ще бъдат пуснати онлайн. Според \"Холивуд рипортър\" става дума за телевизионни предавания, филми, софтуерни приложения и книги. Apple още не е пуснал стрийминг услугата си, сред чиито основни конкуренти са Amazon и Netflix. От миналата година Епъл е подписал проект за сериал \"Фантастични истории\", сред чиито продуценти е Стивън Спилбърг, и програма със съпроцудентки актрисите Дженифър Анистън и Рийз Уидърспун. Според американски медии Епъл иска да вложи един милиард долара в производство на различни видове програми.", "date": "2018.06.16", "title": "Apple подписа договор за оригинални програми с Опра Уинфри"}
{"url": "http://clubz.bg/69222-dopredi_dva_chasa_bqh_po_dobyr_ot_ronaldo_posle_toj_vkara_hettrik", "text": "Това написа бившият американския национал Лендън Донован в туитър. Постът му е сред най-коментираните в социалните мрежи след снощния мач Испания - Португалия (3:3), в който Кристиано Роналдо вкара и трите попадения за тима на родината си. Донован е сред най-добрите играчи в цялата история на футбола в САЩ, той има 57 гола в 157 мача, а на Мондиали е играл три пъти и се е разписвал пет пъти. Поредното постижение на Роналдо - неговият хеттрик №51 досега, се обсъжда от всички и това е напълно нормално. Това вече е Мондиал. Испания и Португалия си вкараха 6 гола в голям мач (ВИДЕО, СНИМКИ) Един от коментаторите на Би Би Си и бивш съотборник на португалеца в \"Манчестър Юнайтед\" - Рио Фърдинанд, си припомни нещо, което е казвал и друг път. Снощи Роналдо стана четвъртият футболист с голове на 4 Мондиала след Пеле, Уве Зеелер и Мирослав Клозе. И първият с попадения на 8 големи първенства, като тук се включват европейските шампионати. На 33 години и 130 дни той е най-възрастният футболист с хеттрик на Световно. Предишният такъв рекорд беше на холандеца Рон Рензембринк - на 30 г. и 335 дни през 1978 г. Една забавно съвпадение - 51-ият му хеттрик е и №51 (сред всички) в историята на Световните финали. Коментира се и грешката на испанския вратар Давид де Хеа при второто попадение на Роналдо - нетипична за него. Стражът на \"Манчестър Юнайтед\" получи подкрепа от треньора си Жозе Моуриньо, а също така от всички в тима на \"Ла Роха\".", "date": "2018.06.16", "title": "\"Допреди два часа бях по-добър от Роналдо. После той вкара хеттрик\""}
{"url": "http://clubz.bg/69205-rusiq_se_pohvali_sys_solaren_avtomobil", "text": "Първата руска кола Sol, която се захранва от слънчеви панели, ще бъде тествана на пистата в Сочи на 20 юни. Руските медии съобщиха новината, позовавайки се на местната управа.  Тестването на автомобила ще бъде извършено от група пилоти на Polytech Solar Team. Колата със слънчева енергия може да развива скорост до 120 км/ч. Разработена е предимно за спортни състезания. 15 електромобила с 15 шофьори за 6 месеца Корпусът на соларния автомобил, както и някои елементи от ходовата част са изработени от въглеродни влакна. Този материал все още се използва предимно в производството на въздухоплавателни средства и на военно оборудване. На покрива на автомобила са инсталирани слънчеви панели с обща площ от 4 кв. метра. За безопасността на водача е монтирана стоманена рама. През април първият руски автомобил на слънчева енергия бе показан на президента Владимир Путин. След това Путин посети Политехническия университет в Санкт Петербург, който се занимаваше с разработката на проекта. Според инженерите автомобилът се зарежда по време на движение. Междувременно полицията в Москва получи 30 електрически мотоциклета \"Иж Пулсар\" и 4 електрически автомобила \"Овум\" за патрулиране в руската столица. Оборудването е произведено по поръчка на московския департамент по транспорта на концерна \"Калашников\". Ръстът на продажби на електрическите коли има своя бум в много развити западни държави, но в Русия продажбите са твърде малко. Общото мнение е, че те едва ли ще намерят почва в страна с толкова суров климат, недоразвита инфраструктура и евтино гориво за коли с мотори,  . Но руският интерес нараства - през 2017 г. Русия отбелязва 28% ръст на покупките на електромобили, което е в съответствие с глобалните тенденции, но пазарът й остава незначителен. През миналата година бяха продадени само 82 електрически коли, което доведе до общо 1771 регистрирани в края на годината, според анализаторската компания Autostat, специализирана в автомобилните пазари. (За сравнение в България, чието население е повече от 20 пъти по-малко от това на Руската федерация, са регистрирани около 500 електромобила. Бел.р.) В Китай, най-бързо развиващият се EV-пазар в света, за 2017 г. продажбите са достигнали до 603 300 леки коли, което е ръст от 72% на годишна база, показват данните на EV-Volumes. В глобален план продажбите на електрически автомобили бяха оценени на около 20 000 на месец, тъй като общите годишни продажби достигнаха 1 милион за първи път. Русия все още е изправена пред някои ключови предизвикателства за растежа на тази индустрия, включително невероятно студените зими, които биха могли да повлияят на търсенето. В Москва, най-големия пазар за електромобили в Русия, има само 53 станции за зареждане, но плановете на компанията MOESK са да ги увеличи на над 150 през 2019 г. За сравнение, Париж, чието население е с 30% по-малобройно от това на Москва, разполага с над 750 станции за зареждане.", "date": "2018.06.16", "title": "Русия се похвали със соларен автомобил"}
{"url": "http://clubz.bg/69226-trymp_vzima_nato_na_mushka", "text": "След като гледаха втрещени катастрофата на влака на Г-7, на висши представители от централата на НАТО им треперят гащите заради перспективата да бъдат домакини на среща на западния отбранителен съюз  с разгневения Доналд Тръмп в Брюксел. Далеч от демонстрация на трансатлантически единство и решителност, те се опасяват, че 24-часовата среща на лидерите на състоящия се от 29 страни алианс, която ще се проведе след близо месец, може да се превърне във втори рунд от тътена в Квебек, където американският президент изригна срещу европейците и канадците заради техните предполагаеми нечестни търговски излишъци и мижави военни разходи, като разкъса НАТО. За САЩ е напълно легитимно да натискат страните от НАТО да плащат повече за собствената си отбрана. Но Америка има нужда от мислещи като нея приятели и съюзници, а Тръмп не може да си позволи да ги третира като съперници или заплаха за сигурността на пакта. Обама: Думите на Тръмп за НАТО показват липса на подготовка И още... Само вижте какво се случи след Г-7. За САЩ оттеглянето на подписа под договорената обща декларация на седемте водещи световни икономики е безпрецедентно. Това, че президентът им обвини публично домакина си - канадския премиер Джъстин Трюдо, че е \"много непочтен и слаб\", а партньорите си - че ограбват американските работници, е смайващо. Финансовите пазари реагираха на шока от Г-7, като изглеждаха невъзмутими от нахлуването на тактиката от телевизионни реалити шоута в световната икономическа дипломация. Въпреки риска от ответна търговска война, разпалена от американските мита върху вносните стомана и алуминий, със заплахата от наказателни действия по отношение на автомобилите, много инвеститори все още смятат, че икономическото ръмжене на Тръмп е по-лошо, отколкото едно негово ухапване. Една шумна кавга на срещата на НАТО на 11 и 12 юли обаче може да има много по-тежки стратегически резултати, най-вече ако окуражи страни като Русия, Китай или Иран да се опитат да се възползват от разделението на Запада с потенциално опасни последици за войната и мира. Заложено е бъдещето на алианса, което съхрани стабилността на Запада и благоденствието през последните 7 десетилетия, които обаче Тръмп като кандидат-президент нарече \"мъртви\". Тръмп: Ние пазим Европа, а те ни обират. Има ли смисъл? За разлика от мудните срещи на ЕС, където заключителната декларация често е несигурна, а лидерите поемат инициативата да играят на вътрешната сцена, на НАТО обикновено може да се разчита да спретне внимателно подготвена среща, изпълнена с възможности за снимки с илюстриране на трансатлантическата солидарност и предварително приготвено комюнике, пълно с опаковани \"резултати\". В НАТО европейските лидери най-вече се придържат към конструктивни точки за обсъждане, държат да бъдат заедно като едно обединено трансатлантическо семейство зад \"лидера на свободния свят\", както обикновено наричат американския президент. Непредсказуемият Тръмп мина тогава с танк през хореографията, като отказа да се придържа към сценария и умишлено пропусна Член 5 за взаимна защита, който помощниците му бяха вкарали в подготвената реч, а вместо това заля европейците с тирада за малките им военни разходи. В опит да избегне още един спектакъл с разделение през следващия месец НАТО приготви нова кошница с \"победи\", които Тръмп може да си припише: Но парадът на героите в Брюксел е почти същият като в Канада, а лошата кръв от Ла Малбе , все още няма да е засъхнала. Непостоянното поведение на Тръмп - и манията му да обвързва пропуските в търговията с отбранителната тема - показват, че няма стена, която да предпази алианса от самонанасяне на щети, каквото може да му причини американският лидер. Големият дебат сега в европейската стратегическа общност е какъв да бъде отговорът, когато твоята суперсила хранителка стане опасна - не само в основаващата се на правила търговия, но  в пренебрегването на мненията на съюзниците и заставането сам по въпросите за Иран, израелско-палестинския конфликт, промените в климата и ООН. Изправени срещу президент на САЩ, който смята броя на мерцедесите на Пето авеню за заплаха за националната сигурност, но не желае да коментира руското военно нахлуване в Украйна, европейците са притиснати между призива да отвърнат на удара с риск още повече да скъсат трансатлантическите връзки, и  да се смеят и да го понесат, защото все още имаме нужда от Америка, която да гарантира сигурността ни. Тръмп: Ние пазим Европа, а те ни обират. Има ли смисъл?", "date": "2018.06.16", "title": "Тръмп взима НАТО на мушка"}
{"url": "http://clubz.bg/69228-ochakvame_5_poveche_chujdi_turisti_tova_lqto", "text": "Чуждестранните посещения ще се увеличат с 5% тази година спрямо рекорда от 2017-та, обяви министърката на туризма Николина Ангелкова при откриването на новия сезон в Слънчев бряг, съобщиха от пресцентъра на министерството. 60% от туристите организират пътуванията си през интернет Очакват се повече летни туристи от Германия, Израел, Полша, Чехия, Франция, САЩ. Един от показателите е увеличеният брой заявени полети към Бургас - 18% повече от миналага година. Най-предпочитани са пътуванията за лятна почивка по Черноморието, за което идват 70% от туристите. Тази година се очаква и повече българи да изберат родното море - 1,9 млн. души спрямо 1,6 млн. души по-рано.  Ангелкова пожела на бизнеса успешна работа и обеща съдействие за решаване на всички въпроси, свързани с качеството на услугите и обслужването на високо ниво.", "date": "2018.06.16", "title": "Очакваме 5% повече чужди туристи това лято"}
{"url": "http://clubz.bg/69224-zoran_zaev_dnes_balkanite_gradqt_priqtelstvo", "text": "Това заяви македонският премиер Зоран Заев при срещата си с вицепремиера и министър на външните работи на България Екатерина Захариева, съобщи Пресцентърът на МВнР. Гръцки депутат проговори на български, нарича го македонски (ВИДЕО) Двамата разговаряха в Струмица, където заедно гледаха постановката \"Железният светилник\" на театър \"Българска армия\". Представлението в Струмица бе предпоследното от турнето на театралната трупа в Република Македония, което започна на 11 юни в Скопие и ще завърши на 16 юни в Щип. \"Договорът с Гърция може само да затвърди Договора ни с България. В него има текстове, които зачитат съдържанието на другите ни договори. Гражданите на Република Македония имат отношение на искрено приятелство спрямо гражданите на България, същото е и с българските граждани. Ние политиците трябва да им служим, да отваряме път за това приятелство\", допълни Заев. Тя посочи, че приятелска България и цялото българско правителство стоят до Република Македония по европейския й път.  Македонският премиер се присъедини към надеждата и изрази радост, че напредъкът на страната му се случва по време на Българското председателство. \"Днес Балканите градят приятелство и съм щастлив, че живеем във време, когато нашите две страни създадоха подобни отношения\", каза Заев. След края на постановката министър Захариева и премиерът Заев се срещнаха с актьорите от трупата на \"Българска армия\".", "date": "2018.06.16", "title": "Зоран Заев: Днес Балканите градят приятелство"}
{"url": "http://clubz.bg/69220-ukrajna_blokira_180_ruski_i_proruski_sajtove", "text": "Украинската служба за сигурност (СБУ) е изпратила до интернет провайдерите в страната списък от 180 руски или проруски уебсайтове и е наредила те да бъдат блокирани, съобщиха украински медии, цитирани от ДПА.  Черният списък включва новинарски сайтове като \"Русия сегодня\" - фирма-майка на тв канала \"Русия днес\" и на други медии, както и уебсайтове на сепаратистите в Източна Украйна и на властите в Крим - анексирания от Русия през 2014 г. полуостров.  Може ли ГДБОП да сваля сайтове за фалшиви новини Блокиран е и платен руски онлайн сайт.  СБУ е съставила списъка по нареждане на украинския Съвет за национална сигурност и отбрана.  Много руски социални мрежи, интернет търсачки и имейл провайдери бяха блокирани в Украйна миналата година, макар че много украинци използват заобиколни механизми, за да се включват в тях, отбелязва ДПА. В Украйна са забранени и руските филми, създадени след 2014 г., а създадените по-рано се цензурират, ако представят Русия в положителна светлина.", "date": "2018.06.16", "title": "Украйна блокира 180 руски и проруски сайтове"}
{"url": "http://clubz.bg/69151-stadionite_v_evropa_se_izplashtat_za_15_godini_v_rusiq_za_50", "text": "Русия се подготви навреме за Мондиал 2018. Нямаше упреци от страна на ФИФА - дори президентът на организацията Джани Инфантино е убеден, че турнирът ще мине на високо равнище и ще се нареди сред най-добрите, пише в. \"Росийская газета\", цитиран от БТА. И няма повод да се съмняваме, че думите му са искрени, добавя московският официоз. Според него Русия вече е открила \"общата национална идея\" за периода на първенството и вече \"успешно я претворява в дела - задължително да организира шампионата както трябва\". Запитан от \"Известия\" за \"препълнените с чужденци улици на Москва\", вицепремиерът Виталий Мутко, отговарял за подготовката на турнира, заявява: Световният шампионат не е цел, а средство, коментира в редакционен материал \"Независимая газета\". Русия получи правото да проведе Мондиала, както и олимпиадата в Сочи, в ситуация, твърде различна от днешната - преди Майдана в Украйна, Крим, Донбас, западните санкции, Сирия, допинговия скандал, отстраняването на руски спортисти от олимпийските игри. За страни като Русия и Китай един толкова голям спортен форум е символично признание на техните амбиции, пише всекидневникът. Преди осем години други държави, включително западните, бяха готови да предоставят на Москва това признание, а и днес Световното е нещо като прозорец в нарастващата изолация на Русия, твърди изданието. Русия успя да избегне широк политически бойкот на шампионата, при все че британските и други някои държавници наистина няма да пристигнат. Натискът върху ФИФА, особено през 2015 г., имаше риск да предизвика прегласуване и избиране на нови домакини за първенствата през 2018 и 2022 г. Това не се случи, ФИФА \"защити процедурите си и се превърна в мощен чадър за Русия\", отбелязва вестникът. Очакването на шампионата го превърна в един вид гранично събитие, разделящо времето на периоди - \"преди\" и \"след\". Всъщност форумите от този род са истински успешни, ако не стават самоцел, а средство за трансформация - на инфраструктурата, спортните обекти, имиджа. В Нижни Новгород, Саранск, Волгоград, Сочи и Калининград няма отбори от Висшата лига, но вече има стадиони на световно ниво, изтъква \"Независимая газета\". Западните страни са се научили да проектират спортните стадиони така, че те да осигуряват максимални печалби извън мачовете. В Русия е точно обратното, заявява обаче руското издание на сп. \"Форбс\". Футболните арени за Мондиал 2018 са създадени единствено за игрите, а начини за извличане на приходи от тези огромни недвижими имоти са предвидени само в Москва и Казан, се казва в материала. В 12-те стадиона, подготвени в Русия за Световното, са инвестирани общо 214,5 милиарда рубли, или средно по 276 милиона евро във всеки такъв обект. Стадионите в Европа и Америка обаче се изплащат за 10-15 години, а прогнозите за Русия отиват отвъд 50-годишния хоризонт, коментира експертът Кирил Тихонов. Московските стадиони и \"Казан Арена\" обаче вече дават под наем обширни площи. В Казан, например, работят детски увеселителни центрове, хокейни и футболни секции, езикова школа, фитнес клуб, кафене и ресторанти. След Световното се очаква подобно развитие и на стадиона в Саранск. Бизнес ложите на стадионите са подходящи за корпоративни прояви, тренинги, коуъркинг и преговори. Това е съвсем реален сценарий за получаване на доходи наред с организирането на концерти, изложби и други дейности. Но дали ще е истински ефективен в Русия, днес никой не може да каже, пише \"Форбс\". ", "date": "2018.06.16", "title": "Стадионите в Европа се изплащат за 15 години. В Русия за 50"}
{"url": "http://clubz.bg/69215-kakvo_otrajenie_shte_imat_vyrhu_kitaj_amerikanskite_mita", "text": "В доклад, публикуван в края на май, Световната банка посочи, че въздействието от санкциите на стойност 50 милиарда долара за китайските стоки, внасяни в САЩ, е \"лесно управляемо\" за азиатския гигант. Според институцията тези санкции са се отразили на 11,5 от китайските продукти, които се изнасят за САЩ и на 2,2 процента от общия износ на азиатската страна за миналата година. Пряката цена за икономиката ще бъде само около 0,2 процента от брутния вътрешен продукт (БВП) на Китай за 2017 година. Освен това сега Китай е по-малко зависим от външната си търговия: миналата година нетният износ е допринесъл за растежа на БВП само с 9,1 процента, въпреки че на американския пазар са пласирани 18,9 процента от общия износ. Дори Вашингтон да атакува вноса нa китайски стоки на стойност 150 милиарда долара, това би било едва 6,6 от общия износ на Китай и 1,1 процента от БВП на азиатския гигант през миналата година, допълват анализаторите. Когато една страна (САЩ - бел. ред.) губи милиарди долари при бизнеса си всички страни, с които има делови отношения, търговските войни са добри и лесни за печелене, написа в Туитър президентът на САЩ Доналд Тръмп. Китай изразява твърда позиция от месеци: \"Никой не излиза победител от търговска война\". Министърът на външните работи на Китай Ван И призова вчера Вашингтон да избегне \"губещия\" подход за двата партньoра. Днес Пекин отправи апел към другите страни, които са засегнати от американските мерки, към \"общи действия\" срещу това \"ретроградно поведение\".  Някои икономисти напомнят за последствията от американския закон Смут-Хоули от 1930 година, който налага данъци на близо 20 000 вносни стоки и предизвиква ответна реакция в чужбина, влошавайки допълнително пораженията от Голямата депресия. ", "date": "2018.06.16", "title": "Какво отражение ще имат върху Китай американските мита?"}
{"url": "http://clubz.bg/69218-iliq_troqnov_ne_gledajte_nito_edin_mach", "text": "Международният спорт е просмукан от корупция, а Световното първенство по футбол е най-голямото събитие в тази система. Комерсиализацията, безкритичното сътрудничество с тоталитарни системи, експлоатацията на хора (вижте например работниците в Катар), националистическото инструментализиране (вижте Сочи) - всичко това достигна непоносими размери. Затова смятам, че спортните фенове, към които принадлежа и аз самият, трябва да дадат единствения удачен сигнал, а именно - да спрем да гледаме футбол. Тогава тази гигантска машина за пари ще се сгромоляса, защото тя функционира именно на гърба на нашето лековерие и на нашата преданост. Не, не ми е трудно. Опитах се да си спомня кои мачове от последното Европейско първенство са ми харесали толкова много, че щях да съжалявам, ако не ги бях гледал. Честно казано, не можах да се сетя за такъв мач. И въпреки това съм седял някъде с часове и съм зяпал. Покрай раздуването на това спортно събитие с все повече мачове се получава едно огромно пренасищане, което всъщност е напълно типично за неолибералния капитализъм, чиято цел е да запълни всички празни пространства. Отдавна изчезна възбудата, която изпитвах като дете и която ме караше седмици наред да очаквам с нетърпение някой мач. Дори да оставим настрана скандалите във ФИФА, тази перманентна наличност на футболни срещи води до емоционално обезценяване на отделните мачове. Според мен има два вида фенове. Истинските спортни фенове, поне такова е моето впечатление, предпочитат да изгледат някой добър мач от втора лига, който не е плътно подплатен с реклами и не се предава на живо по цял свят. В този мач феновете усещат истинския дух на спорта, който обичат. Другите пък гледат мачове от Световни или Европейски първенства поради простата причина, че става дума за един вид обществено събитие, което е достъпно за всички. И те искат да бъдат част от това голямо събитие. Нещо, което е станало рядкост в нашите раздробени общества. Важен момент тук е национализмът. На преден план отново излизат старите модели на националната идентичност, честта и славата. А в колоезденето на практика се състезават отделни фирми, с които човек трудно може да се идентифицира. Смятам селективния бойкот за политика без каквото и да било въздействие. Не можеш да кажеш: Имаме нужда от вашия природен газ, но сега на Световното ще ви натрием носа. За съжаление повечето политици се занимават не с конкретни визии, а единствено с реалната политика. В един отборен спорт, какъвто е футболът, отделните играчи почти не могат да взимат самостоятелни решения. А и спонсорските договори на практика запушват устата на футболистите. Който протестира, излага на опасност цялата си професионална кариера. Малко са хората, които са готови на такова нещо. Нечестно е обаче да приписваме отговорността само на спортистите. Защо въпреки измамите при Даймлер, Ауди и Фолксваген няма повече вътрешни информатори? Или пък в големите концерни, които замърсяват нашите океани и земи? На нас просто ни липсва гражданска смелост. И това е проблем на цялото ни общество. В неделя съм в София. Ще седнем двамата с чичо ми и ще си говорим. За дните и седмиците по време на Световното първенство съм планирал много хубави неща. Направил съм си например списък с няколко ресторанта, които винаги съм искал да посетя. По време на Световното първенство там винаги се намират свободни места. Има много предимства, когато човек плува срещу течението.", "date": "2018.06.16", "title": "Илия Троянов: Не гледайте нито един мач!"}
{"url": "http://clubz.bg/69219-dve_tri_biri_fest_v_tyutyuneviq_grad_v_plovdiv", "text": "Днес и утре \"Две - три бири Фест\" превзема Тютюневия град в Пловдив, съобщиха от общинския пресцентър. За втора поредна година събитието събира в Пловдив български и чуждестранни занаятчии пивовари и любителите на крафт пивото. След успешното миналогодишно издание, тази година организаторите го развиват, като то ще е в по-голям мащаб, с няколко обособени тематични зони в градска среда и ще се проведе в Тютюневия град. Укрепването на Тютюневите складове в Пловдив започна Малката улица \"Екзарх Йосиф\" се превръща в миниатюрно фестивално градче на пивото, като в програмата са включени различни пространства. Тази година в \"Две-три бири фест\" се включва едно от най-популярните събития за бирената култура в Европа -  . Гостите от Берлин представят новите видове занаятчийско пиво от Германия. Бира в космоса? Вече може Посетителите могат да се отпуснат в специално изградена зона за почивка, да посетят дегустационната зона, където да опитат десетки видове занаятчийско пиво и да се запознаят с пивоварите, да разберат повече за процеса на варене и качествата на хмеловите еликсири. Предвидени са още весела изложба на шаржове, кулинария и много музика, а опитни бармани ще правят и специално създадени за фестивала коктейли с бира. Амбицията на организаторите е фестивалът да събере и представи качественото занаятчийско пиво, което е не само занаят, но и култура, и начин на живот.  и се организира в подкрепа на Пловдив- Европейска столица на културата 2019. Бира в космоса? Вече може", "date": "2018.06.16", "title": "\"Две - три бири Фест\" в Тютюневия град в Пловдив"}
