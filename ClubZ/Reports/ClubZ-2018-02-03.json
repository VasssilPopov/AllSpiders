{"url": "http://clubz.bg/63728-bylgariq_e_napyplena_ot_izkufqvashti_i_izkufeli_profesori", "text": "България е полазена, напъплена, обрината от един особен тип бързо множащи се същества - изкуфяващите и изкуфелите професори! Ето и тази ранна сутрин, докато си пиех първото кафе, \"по телевизията\" по разни канали все такива същества от различни биологични полове и социални джендъри сеят мъдрости и прокоби... Процесът на изкуфяването на значителна част от професорите е обективна реалност, обусловена от редица фактори: Срещнах тези дни, излизайки от книжарница, една професорка. Тя ми каза: Пак ли си накупувал книги? Аз от няколко години вече не ги чета, няма какво толкова ново да ми кажат вече! Отварям за малко по някой и друг новинарски сайт да видя какво се случва, а иначе процесите са ми пределно ясни... Мога да продължа в този дух още и още. Но главното е - твърде много доста изкуфяващи и изкуфели професори тормозят и облъчват обществото ни по телевизии и сайтове, промиват мозъците и замърсяват съзнанията.  Това е абсурдно и нелепо. Но то е също така тревожно и опасно. Защото не отиват на добре нещата в една държава, в която професорството и професорите вредят на мисленето и освестяването на обществото, а разумните хора веднага разбират, че говори поредният изкуфяващ или изкуфял професор. Хубаво би било приятели и-или ФБ-приятели деликатно да казват на съответния професор - братко, сестро, поспри се, започваш да се излагаш и да олекваш, да маскариш профсорството и да позориш себе си Дано поне на мен някой ми го каже, когато му е дошло времето... Тук говоря за професорите, защото съм в тяхното братство, сестринство, полство и джендърство. А би могло да поговорим и за академиците. Още повече, че при тях бедите са още повече. У мнозина има вече не изкуфяване и изкуфялост, но симптоми на ценностен Алцхаймер и идеологически Паркинсон. Но кой съм аз, че да говоря за академиците?! Аз не съм академик и никога няма да бъда...    ", "date": "2018.02.03", "title": "България е напъплена от изкуфяващи и изкуфели професори"}
{"url": "http://clubz.bg/63745-konstantin_kamenarov_koshlukov_e_s_bezsporni_kachestva", "text": "Това заяви генералният директор на БНТ Константин Каменаров пред Дарик радио. Така той отговри на въпрос дали сам е решил да назначи Кошлуков за програмен директор на БНТ 1. И допълни:  След назначаването на Кошлуков за програмен директор, екипът на сутрешното седмично предаване го обвиниха в оказване на натиск. \"Денят започва с култура“: Кошлуков оказва натиск за гости и въпроси Каменаров има идея БНТ 2 да стане \"културно-образователен канал\". Той допълни, че се отказал от идеята да премесеи \"Панорама\" в събота или неделя.", "date": "2018.02.03", "title": "Константин Каменаров: Кошлуков е с безспорни качества"}
{"url": "http://clubz.bg/63734-kakvo_moje_da_raboti_puchdemon_v_belgiq", "text": "С независима Каталуня е свършено, а Пучдемон е пожертван. Това признава самият той в SMS-и до бившия регионален здравен министър Тони Комин. От месеци бившият регионален премиер е в Белгия. Ако се върне в Испания пък го очаква затвор. Тък като скоро ще трябва да си вади хляба сам, \"Политико\" предлага пет варианта за професионалната му преквалификация. Пучдемон призна - край на независима Каталуня. Жертват го (ВИДЕО) Както неведнъж отбелязва сам, Пучдемон е бил журналист \"и такъв си остава\". Може би това ще му бъде от полза - бившият регионален пемиер може да стане кореспондент в Брюксел на някоя каталунска медия. Разбира се, тази работа има и някои подводни камъни - на Пучдемон ще му бъде трудно да накара управляващие в Испания например да му отговарят на въпросите. Освен това може и да не е съвсем безпристрастен. Но това е малко цена за възможността на присъства на срещи на върха в Брюксел, където да посещава брифингите на испанския премиер Мариано Рахой.  Разбира се Пучдемон трябва да има едно наум - старият трик \"поканен сте на коктейл в испанското посолство\" може и да не свърши добре за него. Новият фламандски алианс стана втори дом за Пучдемон. Местните националисти, които призовават за отделяне от Белгия, открито заемат страната на сепаратистите в Каталуня и бившият премиер на областта беше приет с отворени обятия от тях. Те може и да му предложат работа и да го вкарат в листите си за следващите избори. Името му е разпознаваемо, може да привлече много избиратели, а и има зад гърба си спечелени избори и референдуми (нищо че не може да се разбере с Мадрид дали са съвсем законни). След като изчезна за кратко от световната сцена след референдума през октомври, Пучдемон се появи за пръв път в интервю за вестник “Соар“. По време на интервюто, той се разхожда в гора. И тъй като едва ли той е излязъл в очакване на журналист, можем да заключим, че срещата е била планирана. Уебсайтът на гората твърди, че тя е “кралството на дърветата“, но не става съвсем ясно дали суверенитетът му е признат или е самообявило се кралство. Какъвто и да е случаят, гората се радва на повече популярност от тогава и може да се отблагодари на Пучдемон като му предложи работа. Ако иска наистина да се впише в брюкселския начин на живот, Пучдемон би могъл да отвори щанд за пържени картофки. Вероятно ще събере верни клиенти със своите истории за несъстоялата се независимост на Каталуня. Ако искате обаче сос андалуски сос, трябва да си потърсите друго място. Ако Пучдемон не може да се върне в Испания, без да влезе в затвора, тогава може да управлява от разстояние. Кой би се справил по-добре в управлението през скайп или фейсбук от бившия премиер на Каталуня? Може да опита дори само с емотикони. А върхът ще бъде да се появи на заседание на регионалното правителство като холограма.", "date": "2018.02.03", "title": "Какво може да работи Пучдемон в Белгия?"}
{"url": "http://clubz.bg/63740-presledvat_neno_dimov_po_sreshti_na_predsedatelstvoto_s_iskane_za_ostavka", "text": "Упорството на министъра на екологията Нено Димов да инициира преразглеждане на правителственото решение за промяната на плана за управление на Национален парк \"Пирин\", ще му коства персонални протести срещу него, които ще го преследват на всички мероприятия, свързани с българското европредседателство на съвета на ЕС. Това се заканиха природозащитниците, които от края на миналата година всяка седмица излизат не само на жълтите павета в София, но и в цялата страна с искане новите текстове в плана за Пирин да бъдат отменени, а вече и с искане за оставката на Димов. В понеделник те ще последват министъра на  за иновации за по-чист въздух, който ще се проведе в \"София тех парк\". Събитието е част от мероприятията около председателството. Ще започне в понеделник като се организира от Европейската комисия и ще продължи два дни. Докато кабинетът тества еколозите, Нено Димов защитава решението за Пирин в ЕП Акцията е озаглавена . Напоследък Нено Димов събра доста черни точки в очите на част от обществеността, не само у нас, но и в Европа. Първо, заради отказа му да възприеме и други варианти за застрояването на Пирин, в това число такива, които гарантират изграждането само и единствено на втория кабинков лифт, второ - заради нарушеното му обещание, че двете болни лъвчета терез и Масуд, родени в зоопарка в Разград, ще заминат за спасителен център за Холандия (наложи се личната намеса на Бойко Борисов, за да се случи това) и трето - заради скептичното му отношение към наличието на глобално затопляне, заради което беше подложен на кръстосан огън от евродепутатите по време на изслушването си в Европейския парламент.", "date": "2018.02.03", "title": "Преследват Нено Димов по срещи на председателството с искане за оставка"}
{"url": "http://clubz.bg/63747-ruski_samolet_svalen_v_siriq_pilotyt_e_ubit", "text": "Сирийски бунтовници са свалили руски изтребител в северозападна Сирия, където правителствените сили и съюзниците им провеждат офанзива, подкрепена от интензивни въздушни удари. Това съобщи ръководителят на базираната във Великобритания неправителствена организация Сирийски център за наблюдение на правата на човека Рами Абдел Рахман, цитиран от Асошиейтед прес. Самолетът бил свален близо до контролирания от бунтовници град Саракеб в провинция Идлиб. Според Абдел Рахман руският пилот успял да катапултира и се приземил жив. По-късно бе съобщено, че той бил убит. Сирийски активист в района заявил пред АП, че пилотът бил застрелян, след като оказал съпротива при опит да бъде пленен, като открил огън с пистолета си.  Опозиционният Медиен център на Алепо съобщи, че сваленият самолет е Су-25, руско производство, но не уточни дали е от руските ВВС.  Според телевизия \"Скай нюз - Арабия\", цитирана от ТАСС, самолетът бил свален с ракета.  Няколко часа след появата на информацията за свален руски военен самолет в Сирия, от Министерството на отбраната в Москва потвърдиха медийните съобщения, като уточниха, че пилотът на \n\tмашината е загинал в бой с \"терористите\", съобщи TACC Съобщението се допълва и със следната информация:", "date": "2018.02.03", "title": "Руски самолет свален в Сирия, пилотът е убит"}
{"url": "http://clubz.bg/63746-softueryt_s_otvoren_kod_na_20_godini", "text": "През 1997 г програмистът Ерик Реймънд разделя създаването на софтуер на два модела - \"Катедралата\" и \"Базарът\". Или комерсиалният софтуер и \"отвореният\" код на Линукс света, който всеки може да допълва. В едноименното си есе, а по-късно и книга, Реймънд разяснява предимствата на втория модел. Той изтъква леснотата, с която отвореният код се допълва, подобрява, усъвършенства и развива. Подчертава и че \"свободен\" и \"отворен\" не означава \"безплатен\".  Софтуер за $ 403,7 млрд. e продаден през 2013 г. Вдъхновени от есето, Netscape Communicator, които стоят зад забравеният вече браузър, публикуват кода на тогава световно известната програма. Благодарение на този код днес имаме Firefox и Thunderbird. \"Open source\" се появява през януари 1998 г, на сбирка на поддръжници на свободния софтуер в Пало Алто, Калифорния. Провежда се сериозно обсъждане на кой термин е по-подходящ, \"отворен\" печели пред \"свободен\". Създателят на Линукс - Линус Торвалд - одобрява терминът, и движението тръгва с пълна сила. Днес огромно количество от софтуера, който използваме всеки ден, е с отворен код. През последните две десетилетия движението е спестило на потребителите по света 60 млрд. долара. Това не става без борба - Microsoft например обявява отворения код за \"унищожител на интелектуална собственост\". Макар днес и те да имат проекти с отворен код. Други обаче - Oracle, IBM, и може би най-вече Google прегръщат изцяло идеите на отворения код, който всеки може да допълва и подобрява. Вероятно около 50% от вас четат тази статия от устройство, чиято операционна система е с отворен код. ", "date": "2018.02.03", "title": "Софтуерът с отворен код - на 20 години"}
{"url": "http://clubz.bg/63743-bylgarin_moje_da_izleze_sreshtu_stan_vavrinka_v_sofiq", "text": "Водачът в схемата на турнира \"Диема екстра София оупън\" Стан Вавринка може да играе срещу българин още в първия си мач в столичната зала \"Арена Армеец\". Това е шампионът ни в зала Александър Донски, който получи \"уайлд кард\" и в откриващия кръг излиза срещу квалификант. Вавринка, който е носител на три титли от Големия шлем, олимпийски шампион и №1 на \"Купа Дейвис\" с Швейцария, стартира директно от втория кръг. Без Григор Димитров на турнира в София, но с Вавринка Той бе осигурен в последния момент от организаторите след отказа на Григор Димитров. За целта е поискано специално разрешение от ATP с мотив контузията на първата ни ракета. Директно в основната схема с „уайлд кард“ попаднаха още двама българи - Адриан Андреев и Димитър Кузманов. Андреев, който е в същата четвъртина от схемата, започва срещу Денис Истомин (Узбекистан), а един от двамата по нататък ще играе с Виктор Троицки (Сърбия) или квалификант. Втората ни ракета Димитър Кузманов, който също е в горната половина на основната схема, стартира в първи кръг срещу португалеца Жоао Соуса. Пловдивчанинът е в четвъртината на поставения под №4 Филип Колшрайбер (Германия). Поставеният под №2 Адриан Манарино (Франция) ще започне от втория кръг срещу Маркос Багдатис (Кипър) или Михаил Кукушкин (Казахстан). №3 в схемата Жил Мюлер (Люксембург) ще играе на осминафиналите срещу Андреас Сепи (Италия) или Михаил Южни (Русия), който присъстваше на жребия заедно с Кузманов. Квалификациите на \"София оупън\" започва в неделя, а двубоите от основната схема в понеделник. Петима българи сигурни за тенис турнира \"София оупън\" Турнирният директор Пол Макнами обясни нашега, че самият Вавринка е останал изненадан, че ще играе в София. Австралиецът е успял да реагира бързо и е имал шанса Стан, който е най-титулуваният тенисист при мъжете участвал на турнир в България, да се съгласи. Вавринка не игра във втората част от сезона през миналата година заради контузия, претърпя и операция. Той отпадна рано на Откритото първенство на Австралия. Това също е помогнало за съгласието му, както и фактът, че има нужда от мачове, за да влезе във форма. Петима българи сигурни за тенис турнира \"София оупън\"", "date": "2018.02.03", "title": "Българин може да излезе срещу Стан Вавринка в София"}
{"url": "http://clubz.bg/63731-korneliq_ninova_priznatelna_na_todor_jivkov", "text": "Днес сутрешните блокове на бТВ и Нова ТВ бяха оцветени в червено. В Нова ТВ гост бе лидерът на БСП Корнелия Нинова, а по бТВ - лидерът на ПЕС и бивш председател на БСП Сергей Станишев. Сергей Станишев: Колко жени си мълчат, защото това е традицията? Първото, което коментира Нинова пред Нова ТВ бяха противоречията относно скандалите с изучаването на комунизма в училище. Тя се обяви против това, че в новите учебници 11 века история на Средновековието се изучават в 15 теми, а 45 години социализъм в 12 теми. Тя изтъкна, че се говори за изселване по време на социалистическия период, но не се споменава за депортиране на евреи. И изтъкна доброто, което според нея е направено по време на социализма, като спомена строителство, здравеопазване, образование, сигурност. Докато в учебниците се показвало само отрицателното. Нинова определи споровете комунисти-антикомунисти в парламента като \"грозни\". Тя изтъкна, че на първия ред в пленарната зала от страна на БСП няма нито един бивш член на БКП, докато на първия ред на ГЕРБ 2/3 са такива. Нинова обясни и защо в началото на своето председателстване на БСП поднесе цветя пред паметника на Тодор Живков в Правец. Според нея това е \"обективен прочит\". Тя определи този си акт като  Корнелия Нинова отдаде почит на Тодор Живков За пореден път Нинова отрече да е подкрепяла Истанбулската конвенция. Тя призова да се направи софийска конвенция за демографската криза. Според нея Сергей Станишев е намекнал, че БСП ще бъде изключена от ПЕС ако не подкрепи Истанбулската конвенция. Нинова обаче изтъкна, че това няма да се случи. И допълни, че БСП е една от двете социалистически партии, които в последните години са печелили избори. Според нея натискът върху България за приемане на Истанбулската конвенция ще засили евроскептицизма. Тя посочи, че други държави в ЕС също не са ратифицирали конвенцията. Корнелия Нинова отдаде почит на Тодор Живков", "date": "2018.02.03", "title": "Корнелия Нинова  - признателна на Тодор Живков"}
{"url": "http://clubz.bg/63540-kolko_pyk_da_sme_rusofili", "text": "Неведнъж у нас публично се прокарва тезата, че над 80% от българите са русофили и че русофилството е заложено едва ли не генетично у българския народ. Както и твърдението, че истински български патриот е само онзи, който е русофил. Внимателно преглеждане на историята обаче показва, че някои от най-бележитите представители на нашия народ са били или отявлени русофоби, или пък са имали сериозни резерви относно Русия и нейната политика спрямо България. Тези видни българи няма как да бъдат обвинениени в липса на патриотизъм.  Защото са доказали този патриотизъм, посвещавайки живота си на българските национални интереси, за което народът ги почита и до днес. Нещо, което няма как да се твърди за мнозина от днешните русофили, чийто \"патриотизъм\" не прескача нивото на пропагандата и зад чийто \"патриотизъм\" и русофилство ясно прозира служба на чужди интереси. Русофобството на Георги Раковски. Захари Стоянов и Стефан Стамболов е толкова силно, че нямаше как да бъде прикрито дори в годините между 1944-1989 г., когато Москва бе упомената в държавния химн на НРБ. Свои сериозни резерви спрямо Русия обаче имат и велики личности като Васил Левски. Христо Ботев, Пейо Яворов. В творчеството на Иван Вазов също могат да се открият стихове, които, меко казано, не са русофилски. Дори да приемем за вярно твърдението, че 80% от българите са русофили то няма как да е вярно другото твърдение - че русофилството е генетично заложено у нас, още по-малко че то е белег за истински патриотизъм. Ето защо: \"Преселение в Русия или руската убийствена политика на българите\" 1861 г. Г.С. Раковски Захари Стоянов, предоговор към брошурата на Раковски, 1886 г. Стефан Стамболов, \" Защо Русия пречи на Съединението\" в. \"Свобода\" 1886 г. Пейо Яворов, Предговор към книгата \"Гоце Делчев\", 1904 г. Пейо Яворов, \"Ако имахме само един враг\", в. \"Свобода или смърт\" 1903 г. Писмо на Васил Левски до Филип Тотю, 1871 г. Христо Ботев, \"Югославия\", в. \"Дума на българските емигранти\", 1871 г. Иван Вазов, 1916 г., \"На руските воини\"  ", "date": "2018.02.03", "title": "Колко пък да сме русофили?"}
{"url": "http://clubz.bg/63741-ima_granici_koito_ne_trqbva_da_se_prekrachvat", "text": "Има някои граници, които човек не трябва да прекрачва. Ако иска да остане човек. Има някои страсти, на които човек не трябва да се поддава. Ако иска да остане човек. Има моменти, в които човек просто трябва да замълчи. Ако иска да остане човек, разбира се... Няма значение дали президент, министър или бабичка. Няма значение дали в центъра на София или в малко затънтено село. Няма значение дали милионер или последен бедняк. Загубата на дете е извън всички тези условности. Извън всички думи, които могат да се кажат. Като бездънна черна дупка, която поглъща даже смисъла да думите. Няма значение дали шейна, куче, кола, нож. Причините нямат значение. Фактически нищо няма значение. Гледам с какво настървение анализатори описват подробности от поредната трагедия. Разчепкват скорости, разрешителни, наредби, отговорности. Искат арести, наказания, справедливост. За министъра, за бабата, за президента, за чичото. Смятате ли, че тях това ги интересува? Смятате ли, че тези хора се страхуват от арести, разследвания, наказания? Мислите ли, че за тях има нещо по-страшно от черната дупка, която ги е засмукала? Повярвайте ми, няма. Те вече са в техния си ад. Адът, в който имаш такава дупка в себе си, че очакваш всеки момент да потънеш в нея и да изчезнеш. И не разбираш защо не се случва. Адът, в който всичките ти сетива са толкова блокирали, че не разбираш какво е храна и вода. И не виждаш смисъл да си жив. Адът, в който сънуваш. Сънуваш глас, лице, смях. Толкова реалистично, че скачаш и не знаеш къде си. Адът, в който не спираш да си задаваш въпроси: защо, как, какво. Адът на собствената си смазваща вина. Смятате ли, че един арест може да е по-страшен от ада на собствената вина? От разбирането, че ти си го направил. Или поне не си го предотвратил... Да, ще има разследвания. Ще има наказания. Може и някой по някое време да се опита да манипулира фактите. И за бабата, и за министъра. И да, може би е роля на обществото да искат еднакво третиране и на бабата, и на министъра. Но, моля ви, говорете внимателно, уважително. Не се опиянявайте от страстите. От ситуацията. Тези хора вече са в ада. Нищо по-лошо не може да им се случи. Само ние можем да станем по-зли... Защото има граници, които човек не трябва да прекрачва. Ако иска да остане човек, разбира се.    ", "date": "2018.02.03", "title": "Има граници, които не трябва да се прекрачват"}
{"url": "http://clubz.bg/63737-v_gerb_syglasni_smetnata_palata_da_proveri_byudjeta", "text": "ГЕРБ няма нищо против Сметната палата да провери как се е изпълнявал Законът за бюджета за 2017 г. и този за 2018 г. през януари. Това заяви шефът на бюджетната комисия Менда Стоянова пред Дарик радио. Според нея ГЕРБ дори били готови сами да поискат такава проверка. Стоянова припомни, че след като са налице окончателните данни от изпълнението на бюджета за дадена година Сметната палата е правела такава проверка и през последните години, като съществени нарушения не били открити. Шефът на бюджетната комисия обясни, че все още пари на полицаите не са давани, а това ще стане ако те се борят с успех със сивата икономика и има допълнитлени приходи в бюджета. Оценката за тези приходи ще е известна през есента. Парите за БАН пък са взети от фонда за наука, което е намалило 60-те млн. лв. в него с 15 млн. лв., което предизвикало недоволство от университетите. Стоноява отрече да се прехвърлят пари между отделните пера в бюджета.", "date": "2018.02.03", "title": "В ГЕРБ съгласни Сметната палата да провери бюджета"}
{"url": "http://clubz.bg/63729-jurnalisti_s_mylchanieto_si_predavate_velika_profesiq", "text": "Добро утро, журналисти в БНТ, БТВ и Нова ТВ. Напомням, днес ваши колеги по света ще умират, ще бъдат бити, ще бъдат уволнявани, но ще запазят достойнството и честта на професията. В Русия, в Малта, навсякъде по света. Умирали са и умират и в България - като тръгнете от Райко Алексиев и завършите с пребитите, уволнените, насилените ви колеги в по-нови времена. Днес Вие мълчите, мълчите по начин, който ще остане като пример за предателство спрямо една велика професия, която е държала в продължение на години, дори векове съзнанието на обществото будно и трезво. Преди няколко дни обвиняем по делото КТБ Цветан Василев заяви, че Пеевски му е казвал, че е носил по 100 000 евро МЕСЕЧНО на главния прокурор Сотир Цацаров. Сметнете за какви суми може да става реч. Обвинител №1 пусна своята говорителка да отговори, но така и не чухме да отрича казаното от Василев, нито че ще го съди. Елементарно е нали? Вие мълчите и отказвате да изпълните дълга си.  Правите контролируема и управляваема собствената си \"разследваща\" журналистика - максимум ниво кмет /кмета на община Септември е поредното доказателство/, въпреки че всички заедно виждаме как общественото тяло се разяжда от корупция на най-високи места. Подобни подозрения са отправени към всички високи нива във властта и към премиер, и към президент, и към главния прокурор, и към разследващи, съдии, депутати.  Не смеете да зададете елементарни въпроси - откъде са парите на Пеевски, та от нищо през 2013 година стана милиардер /според използвани като репери публични източници/? Не питате и за \"достойнствата\" на търгове и поръчки, за мълчанието на Централната ни банка принудена под убийствен натиск да се съгласи с придобиването на Общинска банка от \"рисков\" собственик. Или не сте убедени в тези оценки, или не сте били в България, когато фалираха КТБ и този политически вирус в банковата ни система постоянно държи под стрес и вложители и банкери. Може би не знаете или не сте сигурни?! Занимавате публиката с всякакви сигнали - само и само за да опазите Тялото и Системата. И преди Вас, тези които са страдали в името на истината и професионалните стандарти, са имали нужда от пари, от сигурност, имали са семейства и деца, възрастни родители, но никога не са предавали честта и достойнството на тази велика професия - журналист. Преди 1989 година имаше казионна - обслужваща властта - журналистика - такъв беше строя. Малцина дръзваха, но го правеха. Днес, в европейска България няма никакво оправдание да се самоцензурирате, да Ви е страх да пипнете в големите теми и проблеми на развитието на България. Така ставате съучастници в пленяването на нашата държава и вместо да внушавате респект и страх у политиците, се превръщате в медийно НСО - обслужващ персонал. Не ми казвайте, че така нареждат собствениците, защото никой собственик няма да дръзне да уволнява и репресира своите журналисти публично. Не Ви карам да защитавате когото и да било конкретно, защото често користта излиза на челно място. Поставяйте под съмнение всеки който иска да Ви използва в лична вендета, но за Бога не мълчете, когато анестезират обществото и вие подавате приспивателното. Напомням, рано или късно ще се роди алтернативата на вашето мълчание, защото обществото има нужда от своите будители и пазители.    ", "date": "2018.02.03", "title": "Журналисти, с мълчанието си предавате велика професия"}
{"url": "http://clubz.bg/63727-chetiri_stranici_koito_raztyrsiha_sasht", "text": "Комисията по разузнаването в Камарата на представителите на американския Конгрес публикува снощи спорния документ, критикуващ методите на работа на ФБР. Това стана малко след като Доналд Тръмп съобщи, че е разсекретил документа, който бе поверителен. Той е изготвен от председателя на комисията по разузнаване в Камарата на представителите, републиканеца Девин Нунес. Демократите в комисията са били против изготвянето му. Несъгласие с изготвянето, а после и с намерението да се декласифицира документът, изразиха и ФБР и Министерството на правосъдието. Документът е изготвен на базата на секретни информации за подслушване от ФБР на член на предизборния екип на Доналд Тръмп през 2016 г., предаде Франс прес. Асошиейтед прес съобщава, че в документа, за който ФБР казва, че е неточен, се твърди, че бившите и настоящи ръководители на ФБР и на Министерството на правосъдието са подписали разпореждане за наблюдение на комуникациите на бивш сътрудник от кампанията на Тръмп. В документа се твърди също така, че опозиционно изследване, извършено от британски шпионин и финансирано отчасти от Националния комитет на Демократическата партия и от предизборната кампания на Хилъри Клинтън, е съставило важна основа за твърденията, съдържащи се в молбата за издаване на разпореждането за наблюдаване на комуникациите на сътрудника. В документа се казва, че това изследване не е трябвало да бъде основата на искането за съдебното разпореждане, защото в него се съдържали недоказани твърдения, пише БТА. От разсекретения документ става ясно, че представител на ФБР официално е признал пред конгресмени, че досието на бившия британски разузнавателен агент Кристофър Стийл е представлявало съществената част от молбата за издаване на разрешение за следене на сътрудника на кампанията на Тръмп - Картър Пейдж, допълва Ройтерс. В разсекретения документ се отбелязва, че заместник-директорът на ФБР Андрю Маккейб, който само преди дни обяви, че се оттегля от поста си, е съобщил на конгресмените през декември, че без въпросното досие е нямало да може да се получи разрешението за наблюдение на Пейдж, предаде ТАСС. В разсекретеният документ, в който се твърди, че има антиТръмп пристрастия във ФБР и в Министерството на правосъдието, се казва, че в нито една от молбите за разрешение за следене на Пейдж, внесени от Министерството на правосъдието, не се разкривало, че Демократическата партия е платила за изготвянето на досието, чийто автор е Кристофър Стийл, предаде Ройтерс. Демократите в комисията по разузнаването на Камарата на представителите определиха публикуването на документа като срамно усилие за дискредитиране на ФБР, на Министерството на правосъдието и на федералното разследване за руска намеса в американската предизборна кампания през 2016 г., предаде Ройтерс. Демократите обявиха, че се надяват на 5 февруари да публикуват свой собствен документ в отговор на твърденията в разсекретения документ. Представители на демократическата опозиция освен това предупредиха Доналд Тръмп да не използва като претекст публикуването на документа, в който се критикува ФБР, за да уволни основните лица, отговарящи за разследването на предполагаемата руска намеса в президентските избори. Те визираха Род Розенстайн, фигура номер две в Министерството на правосъдието, и Робърт Мълър, специалния прокурор, водещ разследването за руската намеса, както и други ръководни лица в правосъдното ведомство. Демократите предупредиха, че подобни уволнения могат да създадат най-безпрецедентната конституционна криза от ерата на Никсън насам. Предупреждението бе отправено в писмо до президента Тръмп, предаде Франс прес. Директорът на ФБР Кристофър Рей е разпратил вчера съобщение до подчинените си, че застава зад тях след разсекретяването на паметна записка на конгресмени републиканци, предаде Ройтерс. В съобщението се пояснява, че разсекретяването на паметната записка, в която се твърди за неправомерни действия на ФБР в ранния етап от руското разследване, е било взето от президента Доналд Тръмп след консултации с неговия екип по националната сигурност.  В записката, изготвена по нареждане на републиканеца Девин Нунес, шеф на комисията по разузнаване в Камарата на представителите, се казва, че в навечерието на изборите през 2016 г. високопоставени членове на разследващия екип са имали предпочитания към демократите, а не към републиканците. В документа се отправят обвинения към ФБР и Министерството на правосъдието, че са подвели съдия в опит да се удължи срока за наблюдение срещу Картър Пейдж, съветник по външната политика в предизборния щаб на Тръмп.  \n\tКритици твърдят, че огласяването на паметната записка цели да попречи на разследването на специалния следовател Робърт Мълър за евентуална намеса на Москва в изборите, а също да омаловажи предположенията, че щабът на Тръмп е контактувал с Русия по време на предизборната кампания през 2016 г., отбеляза ДПА. Бивш британски шпионин стои зад част от обвиненията срещу Доналд Тръмп, тъй като не е желал американският магнат да спечели президентските избори, пише британският вестник  . Това става ясно след публикуването на т.нар. „Бележка на Нунес“, според която Кристофър Стийл е имал „идеологическа мотивация“ да попречи на Доналд Тръмп да влезе в Белия дом, отбелязва консервативното издание. В центъра на предизвикалия противоречиви реакции в САЩ документ, стои критиката срещу ФБР и Министерството на правосъдието на САЩ, относно начина, по който те са използвали дадените от Стийл данни за да разрешат подслушване на един от членовете на предизборния щаб на Тръмп. Според разсекретения в петък документ, информацията, дадена от британския разузнавач, може да е билата умишлено подвеждаща по политически причини. Освен това се твърди, че Стийл е получил 160 хил. долара от Демократическата партия, чийто членове нарекоха документа „срамен опит“ да се дискредитират служите за разузнаване и хвърли сянка върху разследването относно евентуалната руска намеса на президентските избори в САЩ през 2016 г. От своя страна президентът, който даде заповед за публикуване на документа въпреки едно от редките публични изяви на ФБР против това, изрази мнението, че „това, което се случва на нашата страна е позор“ и „много хора трябва да се засрамят“. Изданието припомня, че името на Стийл стана известно през 2017 г., когато негов доклад обвиняваше Тръмп в неморални постъпки по време на свое посещение в Русия. Вестникът също така пише още, че според документа, Стийл е обсъждал президентската кандидатура на Тръмп с тогавашния заместник-министър на правосъдието Брус Ор, когато бившият шпионин е заявил, че е не желае американският милиардер да стане президент.  ", "date": "2018.02.03", "title": "Четири страници, които разтърсиха САЩ"}
{"url": "http://clubz.bg/63653-na_ski_v_checheniq_kak_tam_si_napraviha_zimen_kurort_s_parite_na_moskva", "text": "С триумфална усмивка Рамзан Кадиров натиска ръчката и седалковият лифт започва да се движи. \"Някои хора бяха скептични, но им доказахме, че грешат\", казва силният човек на Чечения. Миналата седмица Кадиров официално откри ски курорта във Ведучи в чеченските планини. Това е масивен проект за престиж, който онагледява продължителните и неуморни усилия на Москва да постигне някаква нормалност в севернокавказката република, пише \"Файненшъл таймс\" в репортаж от откриването на ски курорта. Русия е водила две войни с Чечения и само постоянният паричен поток от Москва и гарантирането на властта на Кадиров държат неспокойната република във формално сътрудничество с Руската федерация.  \"В Чечения нямаме хомосексуалисти\" Новият курорт е на по-малко от 30 км от Шатой, планинското село, което беше център на свирепи сражения с руските войски през 1996 г. и после през 2000 г. Дори и сега мъже с оръжия стоят на пост по пътя. Има и табели, които предупреждават: \"Стрелянето е строго забранено\". Властите нямат търпение да погребат всяка следа от войната под лъскавия проект за ски курорт. Идеята е така да се напомпа иконимиката на Чечения и да се излъска имиджът ѝ. \"Севернокавказки курорти\", държавният инвеститор казва, че ако всичко върви по план,  към 2025 г. Ведучи трябва да има 17 писти, седем лифта и хотели с капацитет за 4800 гости. Държавната програма за развитие на Северен Кавказ предвижда във Ведучи да бъдат излети 6,5 млрд. рубли или 115 млн. долара между 2017 и 2020 г.  Но страхът от тероризъм и печалната слава на Чечения в нарушаването на човешките права прави подобна амбиция доста съмнителна. Кадиров периодично изразява своята персонална лоялност към руския президент Владимир Путин. Същевременно правозащитниците и някои от руските представители на силите за сигурност се опакват, че федералните власти често се опитват със сила да прилагат руските закони в Чечня. Икономисти в Москва и Грозни, регионалната столица, твърдят, че огромна част от федерналните фондове - според някои до 80 на сто от тях, отиват в корупционни схеми. През януари Оюб Титиев, местният ръководител на организацията \"Мемориал\", която разследва престъпленията на комунизма и най-вече на сталинизма, беше задържан от властите в Чечения по обвинения (по всяка вероятност изфабрикувани), че в колата му е намерена марихуана. Скоро след това офисът на \"Мемориал\" в съседна Ингушетия, близо до границата с Чечения беше подпален. Предшественичката на Титиев беше убита през 2009 г. след като беше отвлечена от дома ѝ в Грозни. Обвиненията за системни изтезания и убийства на хомосексуалните в републиката хвърлят още мрачни краски. С палежи и скалъпени процеси пъдят общество \"Мемориал\" от Северен Кавказ На официалното откриване на ски курорта чеченските власти много се ядосваха на критиките. Докато Кадиров гледаше изпълненията на традиционни чеченски танци, поизглегнат на бял диван под печки с газово гориво, неговият министър на информацията Джамбулат Умаров обясняваше, че правителството в Грозни не се опитва да тормози \"Мемориал\".  \"Защо да се излагаме на неудобни въпроси като подхвърляме наркотици в неговата кола?\", обяснова се той. После обясни, че би било много по-лесно за властите да окажат натиск върху Титиев като притеснят семейството му. Според Олег Сафонов, ръководител на руската агенция по туризъм 130 хил. туристи са посетили Чечения миналата година, а през 2016 г. са били 90 хил. Приходите от туристи са стигнали до 300 млн. рубли м.г., което било голям скок в сравнение с 2013 г., когато цифрата на практика била 0. Елина Батаева, директор на държавната туристическа компания на Чечения обяви, че републиката се надява да увеличи броя на чуждестранните туристи, които посещават региона като сключва договори с туристически фирми в Иран, Саудитска Арабия и Китай. През 2016 г. е имало само 2500 нощувки на чужденци в чеченски хотели. Сред руснаците дълбоковкорененият страх от Чечения изглежда леко намалява. \"Защо да не дойда? Чечения е просто една част от Русия\", казва Максим Круглов, руският шампион по скейтборд, който пробва пистата на курорта сред първите. Той беше един от гостите знаменитости. \"Различно е от Алпите, по-стръмно, има по-малко растителност, но гледките са невероятно, вярвайте ми\", добавя той като сочи към гъстата мъгла. \"Може да е толкова добре колкото в Австрия\", смята той. Но засега са простроени и открити само един лифт, една средностръмна писта и основният център за услуги с тоалетните и мястото за наемане на ски. Голям хотелски комплекс, ресторантите и останалите лифтове тепърва ще се строят. Шосето от най-близкото селище до курорта, който трябваше отдавна да е завършен, остава мръсен път. Всички автомобили освен офроуд колите на Кадиров и антуража му, затъват или криволичат по комбинацията от лед и чакъл, като понякога се налага пътниците да слязат и да вървят пеш. Според федералното правителство специалната икономическа зона, към която принадлежи Ведучи е най-неефикасна в цяла Русия. В зоната са наляти 1 млрд. рубли от бюджета, другите инвеститори са похарчили само 63 млн. рубли, едва 11 на сто от цялата сума. Предвидени са 18,7 млрд. рубли да бъдат похарчени до 2019 г., 7,33 млрд. между 2020 и 2024-а и още 12 млрд. след 2025. Френската фирма \"Пома\", която построи първия лифт, се надява на още договори за следващите. Жан-Пол Юар, вицепрезидент на компанията, който присъстваше на откриването предпочита да отбегне темата за човешките права. \"И в нашата история нещата не винаги са били толкова добри. Във Френската революция са рязали човешки глави\", обосновава се той. С палежи и скалъпени процеси пъдят общество \"Мемориал\" от Северен Кавказ", "date": "2018.02.03", "title": "На ски в Чечения? Как там си направиха зимен курорт с парите на Москва"}
{"url": "http://clubz.bg/63709-pyrvata_bitka_na_prezidenta_futbolist", "text": "Легендарният футболист и новоизбран президент на Либерия Джордж Уеа поведе първата си битка на поста. Той се насочи към изключително високите заплати на политиците в една от най-бедните държави в Африка. Да си министър или депутат в Либерия е изключително доходно занимание. Сега Джордж Уеа обещава да промени това. Той вече обяви, че намалява своята заплата с 25% и задвижи процедурата това да се случи и на останалите висши постове. Президентът мотивира действието си с „бързо влошаващата се ситуация в икономиката“. Спестените пари щели да отидат в национален фонд за развитие. Джордж Уеа – президент, президент! (ВИДЕО) Джордж Уеа действа бързо. Той се закле като президент на 22 януари, веднага назначи правителство и вече е готов с първата си промяна. Бившият футболист на „Милан“ и „Челси“ победи на изборите президентката Елън Джонсън-Сърлийф и това бе първата демократична промяна във властта в Либерия от 44 години насам. Депутатите в Либерия получават неприлично високи заплати на фона на бедността в страната. Мнозинството от населението живее с по-малко от 2 долара годишно, докато депутатите получават 12 хиляди долара месечно. Това е повече от колегите им във Великобритания. Според независими анализи, един депутат в Либерия може да си докара годишен доход от почти 200 хиляди долара, като се включат бонусите и екстрите – например сметки за електричество, телефони, интернет. Разточителните разходи за депутатите са още по-впечатляващи на фона на факта, че 54,1% от населението на Либерия живее под линията за бедност. Смъртоносна епидемия: Завръща ли се ебола в Либерия? Страната все още се възстановява от продължителна гражданска война и кратка, но унищожителна, епидемия от ебола през 2014 г. Безработицата остава висока, а корупцията е масова. Първото действие на Уеа е в унисон с предизборното му поведение на човек извън политическата система. Няма гаранция обаче, че парламентаристите ще се съгласят да се лишат от част от доходите си, както направи президентът. Само преди година депутати се противопоставиха на предложение за намаляване на заплатите им с 25%. Джордж Уеа може да срещне съпротива дори от страна на собствените си министри. Преди година днешният вицепрезидент на Уеа Джуъл Тейлър дори призова за увеличение на заплатите на депутатите.   Смъртоносна епидемия: Завръща ли се ебола в Либерия?", "date": "2018.02.03", "title": "Първата битка на президента футболист"}
{"url": "http://clubz.bg/63732-sergej_stanishev_kolko_jeni_si_mylchat_zashtoto_tova_e_tradiciqta", "text": "Днес сутрешните блокове на бТВ и Нова ТВ бяха оцветени в червено. По бТВ гост бе лидерът на ПЕС и бивш шеф на БСП Сергей Станишев, а по Нова ТВ настоящият лидер на БСП Корнелия Нинова. Корнелия Нинова  - признателна на Тодор Живков Станишев коментира Истанбулската конвенция,която предизвика сериозно обществено напрежение. Той изтъкна, че с парите, които държавата ще похарчи за референдум по темата, иницииран от ВМРО и подкрепен от БСП могат да бъдат направени 20 кризисни центъра за жени, които са жертва на домашно насилие. Според него докумнетът у нас е стана обект на \"безумни интепретации\", а в него отсъстват термини като \"трети пол\" и \"еднополови бракове\". И допълни: Станишев  припомни статистика, според която една от всеки три българки е жертва на домашно насилие. Той заяви, че Истанбулската конвенция \"не е някаква конвенция на османския султан\", а най-мащабният международен договор за превенция и борба с насилието, в който са заложени ангажименти на държавите и инструменти за защита на жените, които в момента в нашето законодателство просто отсъстват. Той припомни, че у нас тормозената от мъжа си жена трябва да доказва, че е жертва. Станишев разясни и термина \"джендър\". Той повтори, че на по-ранен етап БСП е подкрепяла конвенцията. Той е притеснен и от изявлението на президента Румен Радев срщеу Истанбулската конвенция.", "date": "2018.02.03", "title": "Сергей Станишев: Колко жени си мълчат, защото това е традицията?"}
{"url": "http://clubz.bg/63736-protesti_v_dvata_kraq_na_e_79", "text": "Граждани на Видин за втора поредна седмица излязоха на протест с намерение да блокират международния път Е-79. Те недоволстват от лошото състояние на трасето, големия трафик и честите катастрофи. Това съобщи бТВ. Междувременно, жителите на дупнишкото село Джерман излизат на протест в пореден опит да блокират изграждането на ново депо за битови отпадъци. Демонстрантите в дунавския град настояват за изграждането на магистрала до София и тунел под Петрохан, които да поемат сериозното движение. Полиция и жандармерия не допуснаха блокада още в началото на демонстрацията. Последваха обаче още опити. В Джерман около 12:00 часа хората блокираха Е-79. Те смятат, че новото сметище на Дупница ще е прекалено близо до къщите им. Освен това, според тях, теренът е свлачищен и боклуците може да се окажат в близката река, а от там - в Гърция. Затова и са уведомили и властите в южната ни съседка. От община Дупница обаче са категорични, че са направени всички проучвания. Към момента отпадъците се извозват във Филиповци, което струва огромни суми.", "date": "2018.02.03", "title": "Протести в двата края на Е 79"}
{"url": "http://clubz.bg/63735-superboul%C2%A0po_vreme_na_upadyk", "text": "В нощта на неделя срещу понеделник е 52-ото издание на финала по американски футбол на Националната футболна лига (НФЛ) на САЩ. Или просто Супербоул. Най-гледаното, най-популярно и най-комерсиално спортно събитие в Америка.  Мачът започва около 01:30 часа българско време. Арена е построеният преди година и половина стадион US Bank в Минеаполис, щата Минесота, с капацитет 73 000 места. Съперници са актуалният шампион “Ню Ингълнд Пейтриътс” (първенец на Американската конференция) и “Филаделфия Игълс” (№1 в Националната). “Патриотите” са на 10-и финал - рекорд. Ако спечелят, те ще се изравнят с “Питсбърг Стийлърс”, който единствен има 6 титли. Всичките са в ерата на куотърбека (този, който подава топката) Том Брейди и треньора Бил Беличик. Това фаворизира “Пейтриътс”. “Игълс” е на трети финал, като загуби в предишните два. Повтаря се сблъсъкът от 2005 г., когато “Ню Инглънд” спечели с 24:21, а букмейкърите и специалистите даваха предпочитания на “орлите”. 13 години по-късно ситуацията e обратната. Ще бъде изненада, ако “Филаделфия” спечели. Една от любимите истории на американските медии тези дни: Том Брейди е на 40 г., той е най-великият и най-титулуван куотърбек за всички времена. Един от най-популярните и успели спортисти отвъд океана - и на терена, и в личния живот, и като бизнес и богатство. Брейди е напът да изгради цяла империя под собствения си бранд, който продава продукти, съвети за спортно дълголетие и здравословен начин на живот и… специални пижами (по 200 долара парчето), които помагали за по-добър сън и оттам по-бързо възстановяване.  От другата страна е лидерът на “Игълс” Ник Фоулс, който в сравнение с Брейди е истински аутсайдер. Коутърбекът започна кариерата си в НФЛ доста обещаващо, през 2012-а и 2013 г. записа отлични сезони. През 2015 г. беше разменен, мина набързо през други два отбора, замислял се е сериозно да се откаже. Преди близо година Фоулс се завърна във Филаделфия като резерва на титуляря Карсън Уенц. “Орлите” имаха страхотен сезон - с Уенц начело и Фоулс на скамейката. В началото на декември Карсън Уенц се контузи тежко и Ник Фоулс получи нов шанс. Изглеждаше, че “Игълс” е обречен. Но тимът доказа точно обратното в плейофите, а “дубльорът” се справя много добре. От есента, когато започва новият сезон, той отново може да се окаже резерва. Но утре има шанс да стане шампион и да детронира великия Брейди и прочутата династия на “патриотите”. А бляскавият Супербоул, изобилстващ с подобни истории, шоу и парични потоци, слага край на много тежък сезон за НФЛ. За втора поредна година телевизионните рейтинги бавно, но сигурно падат, а това е сигурен знак, че нещо не е наред. През 2016 г. отливът на фенове по стадионите и пред екраните бе обяснен с президентските избори, привлекли по-голямо внимание от обикновено. Но когато сривът продължи и през миналата, доста анализатори започнаха да търсят причините извън Доналд Тръмп и политиката.  За Америка проблемите на НФЛ са доста сериозен удар. Мачовете в неделя и в понеделник вечерта се играят по време на “прайм тайм”-а на най-големите тв канали като FOX, CBS и NBC. Падането на рейтингите води до промени за целия рекламен бизнес. Ако десетилетия наред мачовете от професионалната лига по американски футбол бяха на челно място в бюджетите на компаниите за тв реклама, сега това започва да се променя. Те мислят да се преориентират към други предавания. А самите телевизии са платили милиарди за правата на НФЛ. И продължават да ги плащат. Чели сте и чували клишетата, че като №1 в Америка този толкова странен за повечето европейци спорт до голяма степен демонстрира американската култура и начина на живот в САЩ. Според Джон Кас от авторитетния “Чикаго Трибюн”, щатският футбол губи средната класа в страната си. Бавно, но сигурно. Той и други популярни журналисти и медии като “Ню Йорк Таймс” задават въпроса могат ли НФЛ и въобще спортът да оцелеят в по-далечно бъдеще? Няколко неща. На първо място е проблемът с болестта “Хронична травматична енцефалопатия” (ХТЕ). Ако сте гледали филма Concussion с Уил Смит в главната роля, сте придобили представа. В началото на века един нигерийаски патолог в Питсбърг - д-р Бенет Омалу, откри заболявянето в мозъците на починали звезди на играта.  Накратко, става въпрос за следното: дегенеративна и смъртоносна болест, симптомите на която са клинична депресия, загуба на паметта, деменция, параноя, агресивност, крайни промени на поведението… Проблемът засега е, че се диагностицира след смъртта, а лек няма. Причинява се от ударите в главата и сътресенията на мозъка. Естествено, ХТЕ не е отсега, но скоро беше дефинирана и бяха открити причините. Десетилетия наред се смяташе, че само боксьорите в големия спорт страдат от описаните по-горе симптоми заради ударите в главата. Дълги години лигата отричаше връзка между сблъсъците и ХТЕ. През 2015-а, след куп скандали и стотици съдебни искове от близките на починали преждевременно играчи (най-често след самоубийство), НФЛ се съгласи да започне да изплаща компенсации за 765 милиона долара на почернени семейства. Сумата ще достигне скоро 1 милиард.  През 2016 г. НФЛ най-накрая официално призна ХТЕ и връзката й с пораженията от травмите на мозъка в играта. Лятото на миналата година бе публикувано изследване, което показа, че в 110 от 111 изследвани мозъци на починали играчи са открити различни етапи на болестта. Всичко това корозира най-популярният спорт в САЩ. Родителите масово започват да спират децата си да тренират американски футбол. Против волята им, защото малките обичат спорта. Играчи в разцвета на силите си прекратяват своите кариери на всички нива - училищно, колежанско, професионално. НФЛ вижда мрачната перспектива и започна да променя правилата. Ударите в главата се наказват от съдиите, а състезателите вече се учат да правят единоборства само в краката и тялото. Мотивирани са повече от всеки друг - в техен интерес е. Влагат се десетки милиони в нови технологии (шлемове и т.н.). Проблемът си остава огромен, а тенденцията в отлива откъм интерес и практикуващи е явна. А за НФЛ злините идват една след друга. През миналия сезон много играчи и цели отбори продължиха започналите през 2016 г. протести. Те не стават прави по време на химна преди всеки мач - седят или коленичат. Така водят своята битка срещу расизма и още куп социални и обществени проблеми. Поведението им не се хареса на Доналд Тръмп, който започна открита война срещу НФЛ, при все че някои от собствениците на клубове му бяха спонсори в кампанията. Те не искаха да глобяват или уволняват играчи, каквото призова президентът. Лигата по американски футбол не клекна пред Тръмп Да, обаче, масовите протести не се харесват и на много редови американци. Те по никакъв начин не искат и чуят за неуважително отношение към химна, независимо от каузата. И отказват да гледат мачове. Така миналата есен видяхме и много пустеещи стадиони. Има и други причини. Хората виждат все по-малко идоли, играчи за пример, които с поведението си извън терена да ги вдъхновяват. Звездите са все по-разглезени и комерсиални. Все повече фенове припозванав в НФЛ истинска корпорация с изкривени ценности, а това ги отблъсква.  За отлива помагат и безкрайните реклами, които накъсват играта. Запалянковците вече се дразнят и от това. Упадъкът е налице. А допреди няколко години НФЛ генерираше рекорди във всички области - тв рейтинги, продажба на билети и фен артикули, интерес… Разбира се, описаните проблеми и негативната тенденция все още не засягат много Супербоул. Той е “друг мач”. Като национален празник в Америка. Хората си правят партита със съседи и роднини, сядат пред телевизиорите и гледат рекламите например. Те са винаги уникални и смешни (поне повечето). Тази година 30 секунди за спот в тв канала NBC, който ще предава сблъсъка, струват около 5 млн. долара. А през миналата цената беше между 5 и 5,5 млн. Ето че мизата е паднала, а това не се е случвало никога досега, дори по време на кризата. NBC предлага и пакети с олимпийските игри, тъй като държи правата за излъчването им в САЩ. За сравнение - 30 секунди рекламен клип на Оскарите излиза около 2 милиона. Хората обичат да гледат и шоуто на полувремето, тази година поверено на Джъстин Тимбърлейк. Той за трети път ще гастролира на мача, но за първи ще има водещата роля. Дори и в този избор личи, че НФЛ се намира в тежък период и вече не е толкова високомерна. На финала през 2004 г., когато отново игра “Ню Инглънд” (и спечели), Тимбърлейк и Джанет Джексън предизвикаха огромен скандал. Той дръпна част от корсета на певицата и се видя гърдата й. Може да не ви се вярва, но това е един от най-големите скандали в историята на Супербоул. Джъстин и Джанет бяха зачеркнати тогава - никога повече нямало да стъпят на мача, освен като зрители. А зрителите утре отново ще генерират рекордна аудитория (или поне в топ 3 или топ 5). Изгледите мачът да е интересен са налице. През миналата година \"патриотите\" сътвориха нечуван обрат, след като губеха с 3:28 в края на третата четвърт. После спечелиха след продължение. Изглеждаше нереално. Шоуто е гарантирано. За няколко часа феновете на двата отбора и на играта няма да мислят за огромните проблеми, които са напът да променят идентичността й. Ако можете - гледайте. Ще си струва. Така пишехме и казвахме доскоро. Ала следенето на този спорт вече е нещо като морален казус. Поне за някои. Дали наистина си струва, предвид описаното по-горе?", "date": "2018.02.03", "title": "Супербоул по време на упадък"}
{"url": "http://clubz.bg/63744-spor_za_imeto_nacionalizmyt_se_zavryshta", "text": "Това е най-голямата демонстрация в следвоенна Гърция: през февруари 1992 година в Солун се събират над един милон души, за да протестират срещу предстоящия компромис  в спора за името на република Македония. Протестите предизвикват правителствена криза в Атина. Тогавашният консервативен премиер Константинос Мицотакис уволнява обявения за хардлайнер външен министър Андонис Самарас и сам подава оставка. Неговият наследник Андреас Папандреу остава неотстъпчив и налага търговско емрабго срещу съседите. И днес Атина продължава да настоява съседната държава да промени вписаното в конституцията име \"Република Македония\" Гърците смятат името Македония за част от своето собствено историческо наследство и се опасяват от териториални претенции от страна на македонците върху едноименната гръцка провинция. Междувременно гърците се отдалечиха от твърдата си позиция. От известно време Гърция приема, че съседната държава носи име, което съдържа прилагателното \"македонска\". И сегашният премиер Алексис Ципрас иска да се придържа към това. След кръг от преговори с посредничеството на ООН стана ясно, че управляващите в Атина одобряват компромисното име \"Горна Македония\". Демонстрантите обаче отново надигат глас. В края на януари протестна демонстрация се проведе в Солун. А в неделя идва редът и на Атина. Организатор на демонстрациите е една инициатива от \"македонски сдружения\", която поддържа традициите на гръцкия регион Македония. \"Това ще бъде патриотичен митинг. Името Македония не подлежи на договаряне\", казва представителката на инициативата Георгия Битаку в телевизионно интервю. Политологът Лефтерис Кусолис казва, че подновяването на демонстрациите е типично за една част от гръцкото общество, което е разпънато между застоя и копнежите. \"Някои граждани в тази страна се чувстват свързани с историята по един много назадничав начин. Те са останали в плен на миналото и не разбират, че светът върви напред\", казва политологът в разговор с ДВ. Загриженост предизвиква и евентуалното участие на десни популиси и националисти в демонстрацията. Депутати от дясноекстремистката партия Златна зора вече излизаха на протести по улиците на Солун, но се въздържаха от политически изявления.  На въпроса дали и в Атина ще бъде толерирано участието на Златна зора, Георгия Битаку отговаря, че демонстрацията е отворена за всички, които искат да \"защитят\" своята родина. Различни десни популисти и самозвани патриоти също търсят поле за изява. Като Кириакос Велополус, който първо беше депутат от дяснопопулистката пратия ЛАОС, а отскоро е председател на русофилското движение \"Гръцко решение\". Той също ще протестира в неделя. Защо?- \"Защото американците искат да създадат протекторат северно от Гърция, само за да държат в шах руските интереси\", заяви той за телевизия Скай.  Според него има само две възможни решения в спора със съседната държава. \"Гърция или няма да приеме никакво компромисно име, или ще се стреми към създаването на обща граница със Сърбия. На въпроса на журналистите, дали иска насериозно да поведе война, Велополус отговаря: \"Естествено, че не! Но има и икономическа война!\" Дяснопопулисткият министър на отбраната Панос Каменос пък отхвърля компромис по спора за името, но мълчаливо следи събитията. В неделя той щял да бъде извън страната, но казва че окуражил семейството си да участва в демонстрацията. Допълва, че неговите съпартийци щели да участват в демонстрацията като \"обикновени граждани\". Всъщност Панос Каменос е изправен пред дилема като младши партньор в коалицията на Ципрас. Ако остане непреклонен, ще застраши парламентарното мнозинство на коалицията. Ако пък заложи на компромис, ще разочарова собствените си поддръжници. Все пак организаторите са решили да не допускат речи на изявени дясноекстремистки политици. Главните оратори ще са конституционният съдия Йоргос Касиматис и композиторът Микис Теодоракис. Идолът на левицата отново предупреди за опасността от поврат в спора за името. \"Споменът от Югославия е пресен. И нашата страна ще бъде следващата жертва\", заяви Теодоракис, който в последно време направи и някои антисемитски изявления. Политологът Лефтерис Кусолис обаче не вярва, че неделната протестна демонстрация ще бъде националистическа. \"Това протестно движение има националистически корени, но много хора го възприемат и поддържат по различен начин. Някои гледат на него и като на протест срещу правителствената политика изобщо\", казва политологът. Македонският въпрос като вентил на народното недоволство? Вероятно има и такъв елемент. \"В неделя съм на линия, защото искам да протестирам срещу правителствената политика\", казва консервативният радиоводещ Арес Портосалте. Лидерът на опозицията Кириакос Мицтакис не отива толкова надалеч и обяснява, че всеки сам трябва да вземе решение дали да участва в протеста в неделя. Той обаче не казва дали самият той ще участва в митинга.", "date": "2018.02.03", "title": "Спор за името: национализмът се завръща?"}
{"url": "http://clubz.bg/63742-silniqt_vqtyr_nanese_golemi_shteti_video", "text": "Силните ветрове в страната нанесоха щети на много места. Това съобщо бТВ В столицата лек автомобил се оказа по таван в кв. \"Драгалевци\". Голям билборд е бил изтръгнат от ураганните ветрове в района на Околовръстния път в София. Движението в района на Семинарията беше затруднено от паднало дърво. Аварийните екипи на общината са реагирали и на други сигнали за паднали клони. На ул. \"Пиротска\" вятърът отнесе част от ламаринен покрив на сграда на Халите. По чудо няма пострадали. Улицата към този момент е затворена за преминаване. Откъртени са и климатици. Виси и част от покрива на съседна сграда.     От \"Пирогов\" съобщиха, че са постъпили две жени, пострадали от летящи предмети. Те са били с рани в областта на главата, прегледани са и са освободени. На пътя Враца – Мездра три тира се обърнаха заради силния вятър. Движението се извършва само в едната лента, информираха от АПИ. Силните ветрове във Враца нанесоха щети по постройки и събориха дървета. Кметът на града Калин Каменов призова жителите и гостите да ограничат излизането навън и да не се движат с автомобили на територията на цялата община. Двама души са пострадали от силните ветрове във Враца. Според данни от кризисния щаб има съборени билборди, счупени витрини на търговски обекти. Отнесени са и части от покрив. По пътя Ботевград – Монтана е забранено движението на товарни автомобили над 12 тона отново заради силните ветрове, съобщиха от пътната агенция. От ЧЕЗ съобщиха, че 20 хил. абонати на територията на Западна България са останали без ток заради бурния вятър. Най-засегнати са Враца и Монтана, както и периферията на София. Из корен бе изтръгнат от вятъра прекрасен бор в парка \"Заимов\", десетки клони бяха изпочупени.", "date": "2018.02.03", "title": "Силният вятър нанесе големи щети (ВИДЕО)"}
{"url": "http://clubz.bg/63738-i_kan_tervel_vklyuchen_v_borbata_sreshtu_djendyrite_snimki", "text": "За поредвн път противници на Истанбулската конвенция протестираха пред парламента срещу нейното ратифициране. На един от плакатите бе изписано, че кан Тервел е спасил Европа от арабите, а тя сега ни се отплаща с \"бесовско нашествие\".  ", "date": "2018.02.03", "title": "И кан Тервел включен в борбата срещу джендърите (СНИМКИ)"}
{"url": "http://clubz.bg/63711-v_edin_idealen_svqt_kydeto_politicite_sa_istinski_patrioti", "text": "В един идеален свят, където политиците на страната са истински патриоти - поне в смисъла, в който авторът   разбира тази идея - спорът за името на Гърция с Бившата югославска република Македония (БЮРМ) щеше бъде разгледан по съвсем различен начин. Премиерът щеше да покани лидера на основната опозиционна партия (който всъщност е европеист и син на прагматичен бивш премиер* - който възнамеряваше да подкрепи комбинирано наименование с исторически или географски квалификатор от самото начало) не само да го информира за напредъка на разговорите, но и да изслуша идеите му. Целта би била да се постигне съгласие за по-изтънчени и умели тактики, необходими при справянето с такъв деликатен въпрос. Те биха действали в съответствие с националния интерес и за доброто на страната, а не в името на собствената си полза. Премиерът Алексис Ципрас и президентът на Нова демокрация Кирякос Мицотакис щяха да обсъдят точния набор от обстоятелства, които преобладават в момента - а не друг път - и да осъзнаят факта, че сериозните катаклизми в БЮРМ (или дори разпадането й на отделни части) не са в интерес на никого. Те биха обсъдили непредвидената поява на умерения премиер Зоран Заев в Скопие, за разлика от неговия националистически предшественик Никола Груевски. И биха се съгласили, че трябва да направят каквото е необходимо, за да ограничат турското влияние на Балканите. Република Вардарска Македония или Република Нова Македония Имайки предвид огромната отговорност, заложена от позицията им, гръцкият премиер и опозиционният лидер ще седнат с външния министър и с министъра на външните работи \"в сянка\" - каквото и да мислим за Никос Коциас от СИРИЗА и за Джорджос Кумуцакос от \"Нова демокрация\", никой не се съмнява в техните дипломатически познания - и да се изгради национална позиция по въпроса. Извличайки поуки от грешките, допуснати в периода 1991 г. до днес по отношение на името, те биха се съгласили, че за да се възползват от възможността, трябва да запазят мълчание относно тактиките за водене на преговори и подробностите за тяхното съгласие. Те биха формулирали и план за справяне с очакваните реакции, които идват от правителството, \"Нова демокрация\" и обществото като цяло. Пробив в ООН за името на Македония или още дълги преговори Двамата лидери също така биха се съгласили - всеки по свои собствени канали - да осигурят подкрепата на любезния архиепископ на гръцката православна църква и да се консултират с него по най-добрия начин, за да се справят с този чувствителен въпрос. В името на постигане на споразумение за името двамата лидери биха сключили пакт - да не се експлоатират никакви проблеми, нито в партията, нито в правителството в една или друга полза, докато въпросът не бъде разрешен по най-добрия за Гърция начин.  Що се отнася до въпроса за името, това би било нещо по-добро от \"Република Македония\", което се използва почти навсякъде в момента, поради разцеплението и грешките на Гърция. За съжаление, това не е идеален свят. Вместо всичко изброено дотук, премиерът остави опозицията на тъмно с ясното намерение да предизвика криза в редиците на \"Нова демокрация\", като същевременно планира трус на политическата сцена, който би довел до бъдеща коалиция в център-ляво. На страната на опозицията виждаме и министъра на отбраната, който се опитва да предотврати разпада на партията си. За съжаление, това не е изненада. По подобен начин пишещият имаше надежди през 2010 г., че двамата бивши съквартиранти от колежа - Георгиос Папандреу от ПАСОК и Андонис Самарас (тогава лидер на \"Нова демокрация\"), ще се съберат, за да обсъдят и се споразумеят за първия меморандум (договарянето на спасителния план за Гърция - б.р.). Нямах такъв късмет. И тук видяхме разделение и политическа манипулация. Същият негативизъм преобладаваше между Папандреу и Костас Караманлис през 2009 г., както и между Ципрас и Самарас през 2014 г. - макар и изразен много по-цветисто. Изгубени възможности, за които Гърция плаща голяма цена. Интересите на партиите са поставени над националния интерес. Една история, която за съжаление продължава да се повтаря. Пробив в ООН за името на Македония или още дълги преговори", "date": "2018.02.03", "title": "В един идеален свят, където политиците са истински патриоти..."}
{"url": "http://clubz.bg/63722-drqzgi_v_klana_kastro_li_pogubiha_fidelito", "text": "Смъртта на Фиделито - най-големия син на Фидел Кастро, може да е резултат от дрязги във фамилията, която все още управлява Куба. Това става ясно от коментар пред в. \"Маями хералд\" на Франк Калсон, изпълнителен директор на правозащитната организация Център за свободна Куба. Фидел Кастро Диас-Баларт, известен като Фиделито, се самоуби на 1 февруари след няколкомесечна борба с депресията. Съобщенията за смъртта му са кратки и скрити на вътрешните страници на кубинските официални медии. Кастро-младши си отиде на 68-годишна възраст. Самоуби се първородният син на Фидел Кастро Дрязгите, за които намеква Франк Галсон, започнали след възкачването на върха на властта на Раул Кастро - по-малкия брат на Фидел, който някога бе номер 2 на острова. Раул оглави островната държава временно през 2006 г. поради заболяване на брат му. Той стана президент след оттеглянето на Фидел през 2008 г. И обеща да сдаде властта тази година. Все още не е ясно кой ще бъде негов наследник. А Фидел Кастро почина в края на 2016 г. Правозащитникът припомня за самоубийствата и на други изтъкнати фитури от епохата на Фидел Кастро. Така например съратничката му в революцията Айдее Сантамария слага ксрай на живота си през 1980 г. Самоубива се и Еди Суньол, сражавал се рамо до рамо с Кастро и станал по-късно съдия. Причината е, че Фидел отменя негово съдебно решение. Пълното му име бе Фидел Анхел Кастро Диас-Баларт. Той е първороден син на Фидел Кастро и единствено дете от брака на Ел Команданте с първмата му съпруга Мирта Диас-Баларт. Целият му живот бе обвит в мистерия. Това стана по желание на баща му. За Фидел-младши не се знаеше много. Но в един момент се говореше, че той може да бъде следващият управник на Куба. Фидел и Мирта се развеждат през 1955 г., когато той е в емиграция в Мексико. Както обикновено, съдът присъжда детето на майка му. След социалистическата революция през 1959 г. бившата госпожа Кастро бяга в САЩ заедно с Фиделито. Момчето идва на острова да види баща си и Фидел не го пуска повече да си тръгне. Така бащата поема възпитанието на сина си. За 49 години на власт Фидел Кастро не се отказа от социализма Казват, че Фиделито остава на заден план, след като баща му се жени втори път. Новата му съпруга Далия Сото дел Вайе е ревнива към доведеното дете и почти не контактува с него. Но и бащата вече не му обръща толкова внимание. Фиделито е изпратен да учи в СССР ядрена физика. Там среща първата си съпруга Наталия Смирнова, от която има три деца. завършва московския университет \"Ломоносов\" и специализира в института за атомна енергия \"Курчатов\". Магистър е на физическите и доктор на физико-математическите науки. През 80-те г. на ХХ век Фиделито става главна фигура в стремежа на Куба да развива своя атомна енергия. Проектът е лично надзираван от баща му и се проваля. Кастро-младши оглавява новосъздадения Висш институт за ядрени науки и технологии в Хавана. Властта полага специални грижи и създава специален отдел, отговарящ единствено за сигурността на Фиделито и \"неговия\" институт, както започват да наричат новото учреждение. За тази цел е отделен цял взвод от спецчастите към кубинското МВР. При всяко свое пътуване из страната Кастро-младши е следван от солиден ескорт. Фиделито отговаря и за строежа на атомната централа в град Хурагуа, извършващ се под надзора на български специалисти. Строежът на АЕЦ се проваля, защото се разпада социалистическият лагер. През 1992 г. Фидел Кастро демонстративно уволнява Фиделито и публично обявява, че го прави заради неговата некомпетентност. Това е нещо твърде рядко срещано при подобни режими. И до днес руините на АЕЦ \"Хурагуа\" стърчат като спомен за някогашните стремежи на властта. За 49 години на власт Фидел Кастро не се отказа от социализма", "date": "2018.02.03", "title": "Дрязги в клана Кастро ли погубиха Фиделито?"}
{"url": "http://clubz.bg/63730-prokuraturata_veche_ne_se_mesi_v_karierata_na_sydiite", "text": "Прокуратурата вече не се меси при кариерното развитие на съдиите. Това е един от изводите от   за състоянието на съдебната власт. Според авторите на изследването това се дължи на ликвидирането на общите комисии по атестиране. Анализът отчита ниска публичност при изготвяне и приемане на бюджета на съдебната валст, без да се отчитат становищата на магистратите. Според неговите резултати ВСС не изпълнява основната си роля по опазване независимостта на съдебната власт. Проявление на тази слабост е липсата на реакция и непредставяне на становища от ВСС при промяна на основополагащи законопроекти за организацията и устройството на съдебната власт. Такъв пример е отказът от позиция на ВСС по измененията на Конституцията на Република България от 2015 г. и последвалите от това промени в Закона за съдебната власт от 2016 г. Основните идентифицирани проблеми са: Финансовото измерение на услугата правосъдие остава неясна за обществото. Положителните тенденции са разделянето на Висшия съдебен съвет на съдийска колегия и прокурорска колегия както и възможността за пряко избиране на членовете на ВСС от магистратската квота. Въпреки това проучването показва отказ на ВСС да зачита демократични институти като съдийското самоуправление. Макар България да е в пълноправна принадлежност към ЕС има последователен отказ от страна на законодателната и изпълнителната власт да положат целеустремени усилия за приравняване на българското законодателство с международните стандарти. Така отговорната пред обществото за защита на интересите на всеки гражданин съдебна власт остава беззащитна сама по себе си от останалите два клона на властта.", "date": "2018.02.03", "title": "Прокуратурата вече не се меси в кариерата на съдиите"}
