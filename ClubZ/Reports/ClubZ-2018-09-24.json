{"url": "http://clubz.bg/73598-borisov_v_oon_ot_borba_s_narkoticite_prez_gruziq_i_egipet_do_mandela", "text": "Против съм легализация на каквато и да е дрога, за смъртно наказание за наркотици в Европа не може да се говори. Това каза пред журналисти в Ню Йорк премиерът Бойко Борисов, предаде „Фокус“. По време на форума Борисов отиде до мястото на президента на САЩ Доналд Тръмп и му подаде ръка. Борисов се ръкува с Тръмп в Ню Йорк (СНИМКИ) Относно смъртно наказание за наркотици в Европа, Борисов заяви, че за такова не може да се говори. Бойко Борисов участва в срещата на високо равнище „Глобален призив за действие за справяне с проблема с наркотиците“, организирана по инициатива на президента на САЩ Доналд Тръмп. България се водеше съдомакин на събитието. Сто двадесет и девет страни подписаха подготвената от САЩ декларация за борба с наркотиците, които според президента Доналд Тръмп са заплаха за общественото здравеопазване и националната сигурност. Бойко Борисов каза още, че България е рекордьор по задържани синтетични наркотици, тонове хероин и хашиш. Борисов се изказа и пред Срещата на върха за мира \"Нелсън Мандела\" в рамките на Общото събрание на ООН в Ню Йорк. Форумът е посветен на 100-годишнината от рождението на Нелсън Мандела. Пред участниците в срещата Бойко Борисов заяви, че Българското председателство на Съвета на ЕС през първата половина на настоящата година положи значителни усилия за постигане на напредък и консенсус между държавите членки по основните направления в тази област. По време на изказването си българският министър-председател призова за премахване на насилието заради полова, религиозна и етническа принадлежност в Африка и в целия свят. Борисов се обяви и за овластяването на жените и на младите хора, които са бъдещето на света, предаде БТА. Министър-председателят изрази и искрената съпричастност на българския народ към идеалите на Нелсън Мандела за свобода, равноправие и справедливост в отношенията между хората навсякъде по света. България е един от най-активните поддръжници на европейската и евроатлантическата перспектива на Грузия, като ще продължим да оказваме последователна подкрепа на Грузия в процеса на политическо асоцииране и икономическа интеграция с Европейския съюз. С тези думи българският министър-председател Бойко Борисов се обърна към премиера на Република Грузия Мамука Бахтадзе, съобщиха от пресслужбата на Министерски съвет. Двамата проведоха двустранна среща в Ню Йорк. \"Икономическите връзки между двете страни през последните години се характеризират с високи нива на стокообмен, но също така съществува и нереализиран икономически потенциал. За нас изпълнението на Споразумението на Грузия с ЕС за задълбочена и всеобхватна зона за свободна търговия е нова рамка и възможност за развитие на експортния потенциал на двете страни\", посочи Бойко Борисов. В рамките на срещата министър-председателят Борисов съобщи, че България проявява интерес към задълбочаването на сътрудничеството в контекста на инфраструктурната свързаност между Европа и Азия, особено в изпълнението на проекти от общ интерес в областта на енергетиката и транспорта. Министър-председателят отбеляза, че Грузия е стратегически партньор на ЕС по отношение на повишаването на сигурността на енергийните доставки, диверсификацията на маршрутите и източниците на доставки на газ за Европа и България. Премиерът имаше среща с президента на Египет Абдел Фатах ас Сиси. В рамките на срещата министър-председателят Борисов декларира интереса на България за сътрудничество с Египет в областта на енергетиката. Борисов подчерта, че освен в енергетиката, България е готова да развива пълноценни и взаимно изгодни отношения с Египет във всички останали области от взаимен интерес - икономика, земеделие, сигурност, туризъм, култура, образование и други. \"България разглежда Египет като държава с ключова роля за постигането на стабилност в региона на Близкия изток и Африка\", заяви Бойко Борисов пред президента на Египет, като подчерта готовността на България за активно сътрудничество с Египет в борбата с тероризма, трансграничната престъпност и радикализацията на всички нива. Министър-председателят Борисов увери египетския президент Абдел Фатах Ас Сиси, че българско правителство се стреми да поддържа интензивен политически диалог на всички нива с традиционните ни партньори в Близкия изток и Северна Африка. Като доказателство за тези свои думи българският премиер изтъкна редицата визити на най-високо равнище със Саудитска Арабия, Кувейт, Катар, ОАЕ, Израел, Алжир, Судан и Мароко.    ", "date": "2018.09.24", "title": "Борисов в ООН: От борба с наркотиците, през Грузия и Египет до Мандела"}
{"url": "http://clubz.bg/73595-toj_e_jiv_sled_49_dni_na_sal_v_otkrito_more", "text": "Индонезийски младеж е бил спасен след седем седмици на вода, след като въжетата, закотвящи рибарския сал, на който работел, са се скъсали и той се понесъл с него в океана, съобщиха АФП и Асошиейтед прес. След 49 дена Алди Новел Адиланг бил открит край Гуам от панамски кораб на около 2500 км от първоначалното му местоположение. Това е станало на 31 август и 18-годишният младеж вече се е върнал в Индонезия. Алди работел от 16-годишен на рибарски сал с колиба, закотвен на около 125 км от брега на Северен Сулавеси. Задължението му било да поддържа запалена лампата, която привлича рибата. От платформата не се виждал брегът. Той живеел на нея, като веднъж седмично му доставяли храна и вода.  Когато салът се откъснал, Алди е имал храна за една седмица. Той е ядял риба. Пиел е морска вода, която е филтрирал през дрехите си. \n\tАлди е в добро здравословно състояние, въпреки премеждието. ", "date": "2018.09.24", "title": "Той е жив! След 49-дни на сал в открито море"}
{"url": "http://clubz.bg/73495-i_germanskite_uchilishta_sa_zle", "text": "Учителите, които са по постовете си, пък изнемогват, защото заради отсъствието на колеги постоянно им се налага да заместват и са към края на силите си. Освен това в такава ситуация не е толкова лесно да се реагира на индивидуалните потребности на децата, още повече, ако класовете по принуда са твърде големи. По данни на фондация „Бертелсман“, през следващите години в Германия недостигащите учители ще бъдат до 35 000. А като основни причини се сочат ръстът в раждаемостта и притокът на мигранти – два фактора, които политиците така и не са предвидили. „Очаквам още по-голямо изостряне на проблема в източните провинции и в големите градове, както и в Бавария, Баден-Вюртемберг, Долна Саксония и Северен Рейн-Вестфалия“, казва неособено успокояващо председателят на Германския учителски съюз Хайнц-Петер Майдингер. Той няма съмнение, че ако се стигне до заболявания на учители, няма да се намери кой да ги замести. „В крайна сметка потърпевши ще са децата, тъй като няма да има кой да им преподава пълноценно“, признава Майдингер. Междувременно отделните провинции търсят начини да обърнат тенденцията – в Бавария увеличават местата за студенти с педагогически профил, в Саксония въвеждат премии за тези, които се съгласяват да се насочат към по-малките и отдалечени населени места, в Бранденбург пък разрешават на достигналите пенсионна възраст преподаватели да продължат да работят. Успокояване на ситуацията се очаква обаче едва след 2025 година, прогнозират експертите. Независимо от продължителната лятна ваканция, в редица берлински училища преподаването в началото на новата учебна година така и не могло да започне навреме – строителните и ремонтните работи не били приключили. В едно от училищата дори се наложило първите уроци да се проведат в парка, тъй като класните стаи били все още твърде прашни. Твърди се и, че някои от учителите трябвало да помогнат за почистването. Иначе като цяло проблемите са сходни – покрити с мухъл стени, капещи покриви, лоша изолация, ронеща се мазилка. Според последните преценки - за санирането на нуждаещите се от това училищни сгради ще са нужни към 48 милиарда евро. Само че – дори общинските власти да правят единствено и само инвестиции в училищата и детските градини, пак ще са нужни седем години, докато се решат всички проблеми в сектора. При това в никакъв случай не може да се каже, че градовете и общините не инвестират в училищата и детските градини – точно обратното е. Но покрай повишаването на цените в строителството, голяма част от средствата се „изяждат“, посочва банкерът Йорг Цойнер. Административни и планови проблеми също спъвали на свой ред ефективното приложение на инвестициите. Добавя и, че по коридорите, на двора и във физкултурния салон цари хаос. Изразява съмнения, че старите спортни уреди, с които се занимават децата, са достатъчно надеждни, и споделя тревогите на родителите по същия повод. Но нямало кой да ги чисти – нито тях, нито масите в стола, целите облепени с дъвки. Спасително се оказало едно нестандартно решение, взето буквално от отчаяние, както признава домакинът: учениците украсили стените на училището със свои рисунки (след предварително почистване) и оттам нататък всички започнали да пазят повече. Колкото и да се избягва да се говори за тоалетните, за германските училища очевидно проблемът става все по-сериозен и заема все по-голямо място в медиите. Допитване на благотворителната German Toilet Organization сочи, например, че 70 процента от учениците в Берлин избягват да посещават училищните тоалетни. Родителите пишат петиции, а училищните власти вече се чудят какво да предприемат, за да запазят нещата под контрол. Най-новото – в едно училище в Хесен са въвели такса от 10 цента, а в гимназия във Витен (Северен Рейн-Вестфалия) са раздали електронни пропуски за достъп до тоалетните, иначе вратата не се отваря. Данните се протоколират, целта е - повече контрол, гарантиращ в по-голяма степен чистотата. Училищните власти изтъкват, че всичко е доброволно, а и родителите са доволни: „Важното е тоалетните да са чисти и в ред“. Видеонаблюдение по входовете на училищни тоалетни също има или пък се имитира – например в едно училище в Бавария, където чиниите постоянно бивали запушвани с тоалетна хартия. Впоследствие се оказало, че камерата е само камуфлаж, но въпреки това е определена като недопустима от органите за защита на личните данни – макар принципно видеонаблюдението в германските училища да не е забранено, ако е достатъчно обосновано. Има и училища, където дори и фалшива камера не слагат – само табела, че има видеонаблюдение, и което вече носело известен положителен ефект.", "date": "2018.09.24", "title": "И германските училища са зле"}
{"url": "http://clubz.bg/73596-franciq_namalqva_danycite_i_sykrashtava_administraciqta", "text": "Френското правителство представи днес проектобюджета за 2019 година, предвиждащ данъчни намаления за компаниите и домакинствата на стойност 24,8 милиарда евро, съобщиха световните агенции. Данъците на домакинствата ще бъдат намалени с 6 милиарда евро най-вече чрез понижаване на осигурителните вноски и местните данъци, обяви министърът на финансите Брюно Льо Мер.  Правителството на президента Макрон обяви, че иска да съкрати 4164 работни места в държавния сектор през 2019 година и да инвестира 2,5 милиарда евро в младежка програма за професионално обучение. Според Ройтерс данъчните намаления за бизнеса ще възлизат на 18,8 милиарда евро. Така цялата данъчна тежест ще намалее до 44,2 на сто от националния приход - най-ниската във Франция от 2012 година.  Френският министър на финансите предупреди също европейските си колеги, че е безотговорно и опасно да не бъде ускорена \"спешната\" реформа на еврозоната, за да може да се устои на предстоящ икономически удар, предаде Франс прес. При представянето на френския бюджет за 2019 година министърът изтъкна със строг тон, че съществува пътна карта и че трябва спешно да се вземат решения, тъй като според него \"нещата не напредват достатъчно бързо\". По думите му спешно трябва да се реформира Европейският стабилизационен механизъм (ЕСМ) - спасителен фонд, използван при финансови кризи - както и да се обсъди и състави европейски бюджет за еврозоната. В изказването си той предупреди и за източниците на международно напрежение, застрашаващо европейската икономика. Според него рискът от търговска война между Съединените щати и Китай е по-голям от всякога. Някои страни с бързоразвиващи се пазари като Турция и Аржентина са изправени пред сериозни кризи, а други могат скоро също да се изправят пред кризи, обясни френският финансов министър. Що се отнася до Европа, той намекна за Италия, без да я споменава изрично. Наскоро страната беше определена от еврокомисаря по икономическите и валутни въпроси Пиер Московиси като \"проблем\" за еврозоната. ", "date": "2018.09.24", "title": "Франция намалява данъците и съкращава администрацията"}
{"url": "http://clubz.bg/73586-pochina_aktrisata_rosica_danailova_sestra_na_stefan_danailov", "text": "Актрисата Росица Данаилова, сестра на Стефан Данаилов, почина на 84 години, съобщават от Съюза на артистите. Завършила актьорско майсторство във ВИТИЗ и докторантура в Академията за театрално изкуство в Ленинград, Росица изиграва над 200 роли в театрите в Народния театър, Сатирата, Военния театър, „Сълза и смях“, както и в Димитровград, Добрич, Бургас, Сливен. Носител е на отличието „Заслужил артист“ (1971 г.) .", "date": "2018.09.24", "title": "Почина актрисата Росица Данаилова, сестра на Стефан Данаилов"}
{"url": "http://clubz.bg/73587-kak_polsha_likvidira_tihomylkom_i_s_malki_stypki_demokratichniq_stroj", "text": "Инерцията на това мислене продължава, макар че всъщност след поредната образователна реформа в учебниците по история Нобеловият лауреат Лех Валенса не се споменава, а инициативен комитет вече две години настоява гданското летище, носещо от 2004 г. името на основателя на „Солидарност”, да се преименува. А Валенса се опасява, че битката за съдебната власт може да доведе до гражданска война. В прокуратурата той трябваше да даде показания как е попречил на провеждането на позволена от властите манифестация в памет на загиналия в самолетна катастрофа през 2010 г. президент Лех Качински. Европейската комисия заведе дело срещу Полша за нарушаване на  съюзните договори.  Варшава може да бъде лишена от глас в Европейския съвет. Обмисля се и предложение за обвързване на кохезионните фондове със спазването на изискванията за законност, които според Франс Тимерманс, заместник-председателя на ЕС, натоварен да преговаря с Варшава, тя нарушава. Брюксел дава Полша на Съда на ЕС А 40-милионната Полша е един от най-големите бенефициенти от тези фондове. Когато преди една година полското правителство реши да повдигне въпроса за репарации от Германия заради Втората световна война (навремето Полша се е отказала от тях), канцлерът Ангела Меркел припомни, че тя е една от страните, получили най-много средства от ЕС, където основен платец е Германия. През сегашния седемгодишен период Варшава трябва да вземе 83 млрд. евро, през следващия – по неокончателни прогнози, се предвиждат 63 млрд. У някогашната европейска отличничка е вдигнал глава евроскептицизмът, а един от предизборните лозунги на управляващата партия на Ярослав Качински „Право и справедливост” от времето на предизборната кампания през 2015 г. бе коленичилата пред Брюксел Полша да се изправи. Полша без право на глас в Европейската мрежа на съдебните съвети В момента варшавското правителство рязко отхвърля  оценките за Брюксел за съдебните реформи. Полша беше и единствената страна, която гласува срещу кандидатурата на бившия си премиер Доналд Туск при преизбирането му за председател на Европейския съвет. Завоят започна през есента на 2015 г., когато консервативно-националистичната партия „Право и справедливост” на Ярослав Качински спечели парламентарните избори. Няколко месеца по-рано нейният кандидат Анджей Дуда бе спечелил президентските избори. В 460-местния парламент „Право и справедливост” получи 235 места, укрепи позициите си с 42 депутати от една малка партия. Гражданска платформа, управлявала два мандата преди това, получи наполовина по-малко гласове. За това си има причини. Лидерът ѝ Доналд Туск бе напуснал премиерския пост и бе заминал за Брюксел, партията му се оказва в центъра на голям финансов скандал, а хората бяха уморени от дългогодишната рестриктивна финансова политика. На другия полюс Качински обещаваше месечно по 500 злоти (около 125 евро) на всяко дете, намаляване на пенсионната възраст, връщане на изгубеното според него национално достойнство, включително „дегерманизация” на икономика и медии, част от които са собственост на германски концерни. Зад себе си имаше и продължава да има подкрепата на извънредно мощната католическа църква. Полша ще наложи вето на европейски мерки срещу Унгария Лидерът на „Право и справедливост” Ярослав Качински, който за разлика от министър-председателя Виктор Орбан в Унгария не успя да получи конституционното мнозинство, което да му развърже ръцете, си спомня с горчивина как част от реформите му от 2005-2007 г., когато беше премиер, по-късно падат в съда, затова решава да се заеме със съдилищата. Първо с Конституционния, по-късно с Върховния съдебен съвет, накрая с Върховния съд. В началото на юли, в разгара на конфликта за Върховния съд, той заяви в интервю за близкото до партията му списание „В мрежата”: През есента на 2015 г., веднага след идването на власт на кабинета на партията му, тогава начело с Беата Шидло, изтича мандатът на председателя на КС и се прекратява мандатът на няколко членове, на тяхно място президентът назначава други. Следват процедурни спорове, според мнозинството бивши съдии новите им колеги не са встъпили в длъжност редовно, съдът издава съответно решение, но премиерът отказва да го публикува. Страната е залята от протести, настъпва първата колизия с Брюксел. Качински обаче държи на своето и Конституционният състав в новия си състав започва да действа. Междувременно избухва друг конфликт, засягащ половината от полското население – в парламента е внесен проект за пълна забрана на абортите. От началото на 90-те години в Полша вече действа един от най-строгите в това отношение забранителни закони, но той все пак допуска някакви изключения, като позволява аборт, ако бременността е резултат от групово изнасилване, кръвосмешение или плодът е увреден. Процъфтява т.нар. абортен туризъм до Словакия, Чехия, Германия и прибалтийските страни, но борбата е за пълна забрана. Стотици хиляди жени излизат на протестни демонстрации под лозунга  . Въпросът все още не е решен, но как ще гласува парламентарното мнозинство може да се прогнозира от думите на Качински: Става дума за дейности, свързани с приходи за църквата. А църквата, добавя политикът, „е здраво вкоренена в полския дух, в народа, тя е държател и крепител на единствената аксиологична система на ценности, която съществува в Полша”. Нападките срещу църквата са до голяма степен нападки срещу Полша, казва Качински. Битката за абортите тепърва предстои, но според наблюдатели в страната строгият забранителен закон е сред причините за многобройната емиграция. След влизането на Полша в ЕС през 2004 г. по приблизителни данни от нея са емигрирали над 2,5 милиона души, макар самият Национален статистически институт да признава, че няма точни данни, тъй като никой не е длъжен да регистрира заминаването или връщането си. През лятото на миналата година Качински претърпя тактическа загуба, след като президентът Анджей Дуда наложи вето на закона за Върховния съдебен съвет, който в момента се преработва. В началото на т.г. обаче започна битката за Върховния съд. Тя бе предшествана от медийна кампания срещу съдийското съсловие, в която магистрати бяха обвинявани в престъпления и дори, че са крали салам от магазин. В Европейския парламент, оправдавайки новия закон и нападайки членовете на Върховния съд, премиерът Матеуш Моравиецки заяви, че чрез съдебната реформа правителството се бори с посткомунизма и че сред членовете  на ВС има такива, които са правораздавали по време на военното положение, въведено от генерал Войчех Ярузелски през 1981 г. Говорител на съда незабавно опроверга това и посочи, че в него изобщо няма съдии, назначавани по комунистическо време. Според съдията Бартоломей Пшимусински, ако премиерът знае нещо такова и не е уведомил надлежно прокуратурата, той е извършил престъпление. Всъщност не съдии във Върховния съд, а действащ прокурор от времето на военното положение има в парламентарната група на „Право и справедливост”. Това е Станислав Пьотрович, който заяви неотдавна: Опозиционният в. „Газета виборча” коментира, че щом хората, които помнят времето на военното положение, не са се уплашили от прокурора тогава, когато са защитавали в съда опозиционери, не са се уплашили от Брежнев и Ярузелски, няма да се уплашат и от Качински и Пьотрович. Съдиите в Полша решиха да останат на работа Законът за Върховния съд, подписан от президента през август миналата година, предвижда задължително пенсиониране на членовете на съда на 65-годишна възраст. Проблемът за президента и авторите на законодателния акт обаче е, че шестгодишният мандат на председателя на Върховния съд е записан в конституцията. Това даде основание на председателката на съда Малгожата Герсдорф да пренебрегне записа и да се яви на работа на другия ден, след като официално бе пенсионирана от държавния глава. На пресконференция тя поясни, че конституционният запис, определящ шестгодишен мандат на председателя на Върховния съд, стои над закона за Върховния съд, който сваля възрастта на членовете му от 70 на 65 години. Самата Герсдорф е навършила 65 г. и ако не я пазеше конституционният запис, би трябвало да напусне. Вместо това тя излезе в отпуск. Според наблюдатели Герсдорф, професор по право, чиято кариера е свързана с Варшавския университет, не иска да изостря конфликта и предпочита да изчака едномесечния срок, даден от Брюксел на Варшава. Ако законът за Върховния съд бъде приложен, той ще доведе до много сериозно разместване на пластовете в този орган. Съдът има 73 членове, от които 27 са навършили 65 години. Законът им даде право да подадат специална молба до президента с искане да продължат да работят. От 27-те такива молби са подали 16, останалите, включително председателката Малгожата Герсдорф, не са, тъй като смятат, че самият закон и това искане са противоконституционни. Герсдорф окачестви действието на закона като „чистка” и „червена линия”, която Европейската комисия не бива да допуска да бъде прекрачена. В спора се очертава клинч, тъй като нов председател на Върховния съд може да бъде назначен от президента след избор между петима негови членове, посочени от генералната колегия на съда. Това няма да може да стане, докато пенсионираните членове не бъдат заместени от нови, а това ще отнеме месеци. Въпросът за Върховния съд нашумя дотолкова, че стигна до ушите на Мик Джагър. „Ролинг стоунс” даваха концерт във Варшава в самия разгар на скандала и след призив на Валенса да заеме становище Миг Джагър заяви на полски: На 4 юли, след като Европейската комисия започна процедура срещу Полша за нарушаване на европейското законодателство, тя ѝ даде едномесечен срок да отговори на забележките. Процедурата, която обикновено е двумесечна, бе съкратена наполовина. ЕС ускорява процедурата срещу Полша заради съдебната реформа Западният печат, особено германският, който е силно критичен към Полша и правителството ѝ, пита има ли намерение страната да спазва европейското законодателство. Според „Ди цайт” „полското правителство тихомълком ликвидира демократичния строй, което не е само полски проблем, тъй като залогът са европейските ценности. Извършва се без шума на някогашните военни преврати, с малки стъпки, които бързо уморяват обществото.“ Критичните европейски мнения обаче не тревожат полския избирател. Според представително проучване на общественото мнение на института „Полстер“ от 11-12 юли, ако изборите бяха днес, „Право и справедливост” щеше да получи 40% от гласовете. Освен тази партия, чието конституционно мнозинство обаче остава под въпрос, в парламента биха влезли още четири партии. Либералната Гражданска платформа е предпочетена засега от 27% от анкетираните. Подкрепата за „Право и справедливост” е логична – партията изпълнява обещанията си. Първото, което направи, бе увеличаването на детските надбавки. За първите деца в семейството се получават надбавки в зависимост от дохода, но за второто и следващите, независимо от него, държавата дава по 500 злоти (125 евро). Пенсионната възраст, която според реформата от 2012 г. трябваше да достигне 67 години за мъжете и жените, бе намалена на 60 г. за жените и 65 г. за мъжете. В момента се разработва програма за евтини жилища за младите. Тя обаче все още не е конкретизирана, а може и изобщо да не се стигне до осъществяването ѝ в светлината на крайно тревожните данни за външния и вътрешния дълг, които бяха публикувани през юни. За първи път Главният статистически институт публикува изчисленията за скрития дълг – задълженията на държавата за обещаните вече пенсии възлизат на астрономическата сума от 4960 милиарда злоти, или 1185 милиарда евро. Това представлява 275% от брутния вътрешен продукт на страната. Досега чиновниците и политиците срамежливо замитаха този проблем под килима, докато нови европейски изисквания не го извадиха наяве, пише сайтът Money.pl. Задълженията на сектора на публичните финанси възлизат на 989 млрд. злоти (247,25 млрд. евро). Това е най-големият дълг в историята на Полша, многократно надхвърлящ онзи от 70-те години, който даде началото на кризата, родила „Солидарност”. И той нараства, а това, както предупреждава бащата на полските реформи Лешек Балцерович, е най-опасното за една икономика. В казуса за Върховния съд се намеси и Доналд Туск, който обикновено избягва коментари за политическото положение в родината си. В интервю за телевизия TVN 24 председателят на Европейския съвет заяви: И добави, че без колебание ще се изправи на президентските избори през 2020 г. срещу Ярослав Качински, ако предпочитащият да се държи в сянка лидер на „Право и справедливост” реши да се кандидатира. --- Полша без право на глас в Европейската мрежа на съдебните съвети Полша ще наложи вето на европейски мерки срещу Унгария Съдиите в Полша решиха да останат на работа ЕС ускорява процедурата срещу Полша заради съдебната реформа", "date": "2018.09.24", "title": "Как Полша ликвидира тихомълком и с малки стъпки демократичния строй"}
{"url": "http://clubz.bg/73591-cvetanov_podkrepi_ideite_olaf_da_pretyrsva_i_da_ima_dostyp_do_bankovi_smetki", "text": "Председателят на Парламентарната група на ГЕРБ и председател на Комисията по вътрешна сигурност и обществен ред Цветан Цветанов се срещна днес в Брюксел с генералния директор на ОЛАФ Виле Итала, съобщи пресцентърът на ГЕРБ. Цветанов е на работно посещение в белгийската столица, където ще вземе участие в заседание на Съвместната група за парламентарен контрол върху работата на Европол.  Финландецът Виле Итала, който е бивш вътрешен министър на страната си, бивш член на ЕП и на Европейската сметна палата, встъпи в длъжността генерален директор на ОЛАФ на 1 август 2018 г. и това е неговата първа среща с представител на българска институция. Според пресцентъра на ГЕРБ, \"по време на срещата Цветан Цветанов заяви, че през 2012 г. благодарение на ангажимента на българските институции бяха разширени административните правомощия на АФКОС за разследване на нередности, засягащи финансовите интереси на ЕС. На свой ред Виле Итала отбеляза, че през всичките тези години доверието между България и ОЛАФ е надграждано и в момента България се разглежда като един от добрите и искрени партньори на ОЛАФ, като участва активно в проверки и разследвания\". Генералният директор на ОЛАФ обяснил, че \"с оглед на новата Европейска прокуратура, сега е моментът работата на Агенцията да бъде още по-оптимизирана, като се разширят правомощията й, така че да има   на държавите членки\". Цветан Цветанов отговорил, че \"България подкрепя подобно засилване на ролята на ОЛАФ съвместно със стартирането на работата на Европейската прокуратура\". Цветанов е обяснил, че \"България предоставя на практика някои от изброените инструменти и даде пример с изменението на Данъчно-осигурителния процесуален кодекс от 2017 г., което позволява административни разследвания. В резултата от това изменение са постъпили 9 искания, по които са били разследвани 35 човека\". В края на работната среща Цветан Цветанов отправил покана към Виле Итала да посети България, \"където да има възможност да добие лични впечатления от работата на българските институции, което по думите на Цветанов ще позволи за засилването на иначе успешното партньорство между ОЛАФ и България\".", "date": "2018.09.24", "title": "Цветанов подкрепи идеите ОЛАФ да претърсва и да има достъп до банкови сметки"}
{"url": "http://clubz.bg/73593-borisov_se_rykuva_s_trymp_v_nyu_jork_snimki", "text": "В Ню Йорк започна Срещата на високо равнище „Глобален призив за действие за справяне с проблема с наркотиците“, организирана по инициатива на президента на САЩ Доналд Тръмп. България е съдомакин на събитието, съобщи Правителствената информационна служба. Преди началото премиерът Бойко Борисов е отишъл до мястото на президента на САЩ Доналд Тръмп и двамата са се ръкували, показва снимка, публикувана във фейсбук от директорката на Правителствената информационна служба Севдалина Арнаудова.  Борисов в ООН: От борба с наркотиците, през Грузия и Египет до Мандела Сто двадесет и девет страни подписаха в ООН подготвена от САЩ декларация за борба с наркотиците, които според президента Доналд Тръмп са заплаха за общественото здравеопазване и националната сигурност, предаде Ройтерс. За да участват в срещата на високо равнище с Тръмп в ООН, посветена на борбата с наркотиците, страните трябваше да подпишат едностраничен \"призив за действие за справяне с проблема с наркотиците\". Тръмп, който отдавна се изказва пренебрежително за ползата от ООН, днес заяви, че \"потенциалът (на ООН) бавно, но сигурно бива осъществен\". Страните, които подписват декларацията на САЩ с необвързващ характер, обещават да разработят национални планове за действие за понижаване на търсенето на наркотици чрез образование, да положат повече усилия в лечението, да укрепят международното сътрудничество в правосъдието, правоприлагането и здравеопазването и да осуетяват производството. Бойко Борисов ще участва и в срещата на върха за мира „Нелсън Мандела”. Целта на форума е международната общност да препотвърди ангажимента си към глобалния мир, предотвратяването на конфликти, защитата на правата на човека. Борисов ще изнесе реч и на 73-тата сесия на Общото събрание на ООН, свързана с основната тема на Общия дебат, която тази година е: „ООН за всички хора: глобално лидерство и споделени отговорности за мирни, равнопоставени и устойчиви общества“. Премиерът Борисов разпространи няколко снимки през фейсбука профила си, които го показват пред сградата на ООН и заедно с други правителствени лидери.  ", "date": "2018.09.24", "title": "Борисов се ръкува с Тръмп в Ню Йорк (СНИМКИ)"}
{"url": "http://clubz.bg/73588-metalika_obqvi_turne_v_evropa_drugoto_lqto", "text": "\"Металика\" обяви дати за европейско турне през следващото лято. Европейското турне на групата ще започне в Лисабон на 1 май и ще приключи в Майнхайм на 25 август. След Лисабон групата ще се представи в Мадрид, Барселона, Милано, Цюрих, Париж. През юни музикантите ще изнесат концерти в Дъблин, Амстердам, Кьолн, Брюксел, Манчестър, Лондон.  През юли са насрочени концертите в Берлин, Гьотеборг, Копенхаген, Трондхайм, Хяменлина, Москва, а през август - в Букурещ, Прага, Варшава, Мюнхен. \n\tПодгряващи изпълнители на концертите ще бъдат шведската група \"Гоуст\" и норвежката \"Бокаса\". Тук може да видите  . \"Металика\" тази година стана първата хеви метъл група, която спечели наградата \"Полар\", присъждана за значими музикални постижения. Журито обоснова избора си с довода, че \"Металика\" \"чрез виртуозни изпълнения и изключително бързо темпо\" е извела рок музиката \"до места, където тя преди не е достигала\". ", "date": "2018.09.24", "title": "\"Металика\" обяви турне в Европа другото лято"}
{"url": "http://clubz.bg/73589-soros_sydi_ungariq_zaradi_zakona_stop_soros", "text": "Фондация \"Отворено общество\", създадена от милиардера филантроп Джордж Сорос, съобщи, че е внесла иск в Европейския съд за правата на човека и в Конституционния съд на Унгария заради приетите неотдавна в централноевропейската страна закони за неправителствените организации, работещи с бежанци и кандидати за убежище, предаде Асошиейтед прес. Джеймс Голдстън, директор на правния отдел на \"Отворено общество\", заяви пред АП, че завеждането на съдебно дело цели да противодейства на законите, които по думите му са \"предназначени да сплашат и да заглушат независимите гласове в Унгария\". Европарламентът даде зелена светлина за лишаването на Унгария от глас Законът, станал известен като \"Стоп Сорос\", бе приет през юни. Той заплашва със затвор от една година хора, помагащи на кандидати за убежище.  През юли унгарските депутати одобриха въвеждането на 25-процентов данък върху финансовата и материалната помощ за организации, насърчаващи миграцията. \"Отворено общество\" подпомага някои от организациите, засегнати от тези мерки. ", "date": "2018.09.24", "title": "Сорос съди Унгария заради закона \"Стоп Сорос\""}
{"url": "http://clubz.bg/73597-burqta_sybori_fasadata_na_mol_v_blagoevgrad", "text": "Падна предната и част от страничната стъклена фасада на мол Largo в Благоевград, на място има пожарна и линейка, предаде „Фокус“. Нанесени са сериозни материални щети на прилежащи заведения. Заради бурния вятър в града, продължават да падат части от фасадата. Към момента няма данни за пострадали. 8000 абонати на ЧЕЗ на територията на Западна България са без ток вследствие на силния вятър, съобщи „Фокус“. В област Монтана са засегнати 1 500 домакинства, Видин - 1000, Перник - 1300, област София – 3000, Кюстендил - 1000. Екипи на ЧЕЗ работят до отстраняване на авариите. Прекъсванията продължават около 30 минути. Броят на засегнатите домакинства се изменя постоянно. Множество сигнали за паднали предмети в следствие на силния вятър са приети от жители на Северозападна България. По данни на Главна дирекция „Пожарна безопасност и защита на населението“ (ГДПБЗН) най-сериозно е засегната област Монтана. Там е съобщено за изпочупени дървета и клони, паднали ламарини и предмети, съобщава МВР. Мобилизирани са всички екипи на пожарната и полицията, включително и колегите им, които са в почивка. Няма пострадали хора. От ГДПБЗН припомнят, че при такива случаи хората не трябва да остават на открито, защото има опасност от наранявания от падащи отломки от сградите и други предмети. Добре е да затворят плътно вратите и прозорците в дома си, да приберат незакрепени предмети от терасите си, а ако са на открито, да потърсят временно заслон. Получихме 4 сигнала за паднали дървета и клони вследствие на силния вятър, съобщи за „Фокус“ директорът на Дирекция „Аварийна помощ и превенция“ към Столична община Красимир Димитров. „3 от сигналите са за паднали дървета, един е за паднали клони. И 4-те сигнала са в различни райони на София, като единият е в ж.к. „Люлин“. Вече реагирахме на 2 от тях, останалите ще бъдат поети от пожарната. Няма пострадали хора при нито една от ситуациите. Едно от дърветата е паднало върху МПС, а при другите случаи няма нанесени материални щети“, уточни той.", "date": "2018.09.24", "title": "Бурята събори фасадата на мол в Благоевград"}
{"url": "http://clubz.bg/73585-rusiq_shte_dostavi_na_siriq_zeniten_raketen_kompleks_s_300", "text": "До две седмици Москва ще достави на сирийската армия противоракетна система С-300 за повишаване на боеспсобността й във връзка с инцидента със сваления руски самолет Ил-20, съобщи днес руският министър на отбраната Сергей Шойгу, цитиран от световните агенции. Русия обвини Израел за сваления Ил-20 Съобщението бе направено седмица след като министерството обвини Израел, че косвено е причинил свалянето на руския военен самолет в Сирия, при което загинаха 15 руски военнослужещи, отбелязва Ройтерс. Искам да подчертая, че през 2013 г. по молба на израелската страна спряхме доставката на подготвен за изпращане в Сирия комплекс С-300. Сега ситуацията се промени и то не по наша вина, заяви министърът, цитиран от ТАСС.  Шойгу съобщи също, че Русия ще смущава комуникациите на всеки самолет, който иска да нанесе удар в Сирия от Средиземно море. Навигацията чрез сателит, бордови радари и системи за комуникация на военната авиация, атакуваща мишени на сирийска територия в съседните на Сирия зони в Средиземно море, ще бъде блокирана, отбеляза той.  Министърът каза, че Русия ще снабди сирийската противовъздушна отбрана с автоматизирани системи за идентифициране на руски самолети. Израелското посолство в Москва е отказало да коментира решението за доставяне на комплекс С-300 в Сирия. На въпрос за отношенията с Израел президентският говорител отговори, че решението не е насочено срещу никоя трета страна. Канцеларията на сирийския президент Башар Асад съобщи в комюнике, че руският държавен глава Владимир Путин се е обадил днес на сирийския си колега и го е уведомил за доставката на комплекса.", "date": "2018.09.24", "title": "Русия ще достави на Сирия зенитен ракетен комплекс С-300"}
{"url": "http://clubz.bg/73592-noviqt_iphone_s_chasti_na_toshiba_i_intel", "text": "Какво има в новия iPhone е ключов въпрос за много хора, интересуващи се от смартфони. Но докато масовата публика се фиксира върху броя на пикселите, камерите, колко е дебел ръбът на екрана и колко е тънък корпусът, някои се интересуват и какви са чарковете вътре в новия флагман на Apple. Новите iPhone XS и Max - същите отвън, много по-мощни вътре За това обаче трябва да се чака, докато някой се добере до новия iPhone и го разглоби. Причината - компанита в Купертино публикува подробен списък на компаниите, с които работи. Но не и коя компания какъв компонент произвежда. Първи тази работа са свършили компанията за ремонтиране iFixit и фирмата за анализ на чипове TechInsights. Според техните данни последният iPhone Xs е оборудван с модем и комуникационни чипове от Intel, оперативна памет (DRAM) от Micron и NAND памет от Toshiba и SanDisk. Да, различни бройки използват чипове с памет на различни компании, обикновено според региона. Но по-любопитно е какво липсва - а именно чаркове, произведени от Qualcomm или Samsung. Години наред хората на покойния Стийв Джобс ползваха компоненти от своя основен конкурен от Южна Корея. Според някои анализатори екранът на оригиналния iPhone X също е дело на най-големия производител на смартфони в света, но това не бе доказано. Осъдиха Samsung да плати 539 млн. долара на Apple Qualcomm също бяха основен партньор на Apple, техни чипове са и стандарт в повечето Android смартфони. Партньорството обаче видно е прекратено заради правните спорове между двете компании - според Apple най-големият производител на чипове има несправедливи лицензи за патенти, според Qualcomm компанията в Купертино пък нарушава патентите им. Samsung представи ново SSD - с обем 30 терабайта Това означава, че Apple се стреми да бъде все по-независима от основните си конкуренти, което според специалисти е добър ход за пазара като цяло.  Други чипове, открити от TechInsights, са производство на Broadcom, Texas Instruments, STMicroelectronics и други по-неизвестни производители. Осъдиха Samsung да плати 539 млн. долара на Apple Samsung представи ново SSD - с обем 30 терабайта", "date": "2018.09.24", "title": "Новият iPhone - с части на Toshiba и Intel"}
{"url": "http://clubz.bg/73594-sydyt_otstrani_prezidenta_na_moldova_igor_dodon", "text": "Конституционният съд на Молдова временно отстрани днес от длъжност президента Игор Додон заради отказа му да одобри кандидати за министри, предадоха Асошиейтед прес и ДПА. Решението бе взето, след като Додон заяви, че няма да одобри предложени от премиера Павел Филип кандидатури за здравното и земеделското министерство, защото нямат нужната квалификация. С временното отстраняване от длъжност на президента правомощията му се поемат от председателя на парламента, който може да одобри номинациите на двамата министри. Молбата за временно отстраняване от длъжност на Додон бе внесена в съда миналата седмица от Демократическата партия на Молдова на премиера Филип.  Проруски настроеният Додон често влиза в спорове с управляващата коалиция, която се стреми към по-тесни връзки с ЕС и САЩ, отбелязва АП. Това е четвъртият път, когато правомощията на Додон са временно замразени заради откази да одобри предложени от правителството кандидати за министри или да подпише приети от парламента закони.", "date": "2018.09.24", "title": "Съдът отстрани президента на Молдова Игор Додон"}
{"url": "http://clubz.bg/73579-vinprom_karnobat_otricha_da_sa_iztochvali_spirt_prez_otkritata_tryba", "text": "До обрат се стигна вчера със запечатаните от митниците алкохолни фабрики, свързани с бизнесмена Миню Стайков. Съдът в Карнобат реши една от трите затворени фабрики – „Винпром Карнобат”, да възобнови работа снощи, а другите две – фабриката за спиртни напитки в Церковски и заводът за бутилиране във Венец, да бъдат отворени днес вечерта, съобщава бТВ. Решението на съда дойде само няколко часа, след като от Агенция „Митници” (АМ) поиска срокът, в който заводите от „Винпром Карнобат” са затворени, да бъде удължен с 60 дни заради открити сериозни нарушения. Служители на Стайков нападнаха митничари, а те откриха нелегален спиртопровод На извънреден брифинг зам.-директорът на агенцията Юлиян Мирков обясни, че при проверката на данъчен склад е констатирано наличие на монтиран кран, от който може да се източва етилов алкохол, без да бъде измерен, като по този начин се избягва плащане на акциз. Административният директор на фабриката Йовко Йовков обяви пред bTV, че кранът, от който АМ твърди, че изтича безакцизен алкохол, присъства на чертежа, предоставен преди издаването на лиценза. По думите му кранът се използва за хидравлични изпитания – проверява се дали е херметично затворена инсталацията, за да се предотврати взрив. Йовков определя акцията на Агенция „Митници” като натиск. Юлиян Мирков контрира, че по данни от служители на фирмата кранът е поставен преди две години, а схемата е представена преди доста повече години. Заради факта, че от крана изтича течност и може да се постави мека връзка, там трябва да има измервателно устройство, смята зам.-директорът на АМ. Мирков призна, че няма безспорни доказателства, че по крана е излизал алкохол към пазара. Вчера служители на затворените обекти опитаха саморазправа с митническите служители. Работниците, които са на смяна, дойдоха в завода, но не започнаха работа. Те скандираха: „Искаме заплати! Отворете ни завода!”. Напрежението ескалира и се пренесе към митническия екип. Докато край гарата жандармерия охраняваше жп линията, за да не бъде блокирана отново, протестиращите се преместиха на пешеходните пътеки в Карнобат.", "date": "2018.09.24", "title": "\"Винпром Карнобат\" отрича да са източвали спирт през откритата тръба"}
{"url": "http://clubz.bg/73580-kakvo_shte_pravi_bojko_borisov_v_nyu_jork", "text": "Започва участието на премиера Борисов в 73-тата сесия на Общото събрание на ООН, съобщи Правителствената информационна служба. Премиерът ще изнесе реч, свързана с основната тема на Общия дебат, която тази година е: „ООН за всички хора: глобално лидерство и споделени отговорности за мирни, равнопоставени и устойчиви общества“. В рамките на визитата премиерът Бойко Борисов ще участва в Срещата на високо равнище „Глобален призив за действие за справяне с проблема с наркотиците“, организирана по инициатива на президента на САЩ Доналд Тръмп. България е съдомакин на събитието, съобщават още от Министерския съвет. „ “ отбелязва, че става дума за противоречива инициатива и цитира изданието The Intercept, което публикува преди дни документ, за който твърди, че представлява въпросният \"Призив за действие\", разпратен до заинтересуваните страни. Подписалите го поемат ангажимент да разработят \"национални планове за действие\", основани на стратегия от четири елемента - намаляване търсенето на наркотици, лечение на наркозависимите, международно сътрудничество и съкращаване наличието или транзита на наркотици на тяхна територия. Румен Радев обвини правителството в лъжа за Ню Йорк Бойко Борисов ще участва и в срещата на върха за мира „Нелсън Мандела”. Целта на форума е международната общност да препотвърди ангажимента си към глобалния мир, предотвратяването на конфликти, защитата на правата на човека. По време на посещението си българският министър-председател ще проведе двустранни срещи с държавни и правителствени ръководители на държави членки на ООН, както и с представители на неправителствени организации. Посещението на българският премиер в САЩ е до 29 септември. В делегацията, водена от министър-председателя Бойко Борисов, е вицепремиерът и министър на външните работи Екатерина Захариева.", "date": "2018.09.24", "title": "Какво ще прави Бойко Борисов в Ню Йорк"}
{"url": "http://clubz.bg/73590-tomislav_donchev_stiga_veche_s_ikonomika_bazirana_na_niska_cena_na_truda", "text": "Панаирът трябва да е устройството, което ще измери пулса на българската икономика, това каза вицепремиерът Томислав Дончев на откриването на 74-ия Международен технически панаир в Пловдив, предаде БТА. Вицепремиерът отбеляза, че е дошло време да се направи и следващата крачка. Дончев посочи, че държавата не е наблюдател на този процес, защото няма как да развиваме индустрия 4.0, ако администрацията и образованието са съответно 1.0 и 2.0. В 74-ия Международен технически панаир в Пловдив участват 550 фирми и компании от 35 държави от Европа, Азия и Северна Америка, които показват модерните технологии, продукти и услуги в сферата на електрониката и електротехниката, енергетиката и екологията, информационните технологии, роботиката и автоматизацията, машиностроенето, строителството, водния сектор, химическата промишленост, транспорта и автосервизното оборудване, автомобилната индустрия. Страна партньор на международното изложение тази година е Индия, която участва с 46 свои компании. И тази година най-големи са експозициите на изложбите \"Машиностероене\" и \"Стройтех\", съществено увеличение имат и \"Елтех\" и \"Енеко\", с 36 и 23 процента. Авомобилното изложение \"Ауто сити Пловдив\" демонстрира много и едни от най-големите новости в сферата, сред които хитови електромобили, както и демонстрации за реставриране и пълна промяна на интериора на автомобила. Съюзът на изобретателите показва 17 непоказвани досега разработки на учени от шест държави. Международният технически панаир в Пловдив продължава до 29 септември.", "date": "2018.09.24", "title": "Томислав Дончев: Стига вече с икономика, базирана на ниска цена на труда"}
{"url": "http://clubz.bg/73578-honda_stava_na_70_godini", "text": "Днес се навършват 70 години от основаването на компанията Хонда мотър (Honda Motor), водещ японски производител на коли, мотоцклети и промишлено оборудване, информира ТАСС.  През 1941 г. японският предприемач Соичиро Хонда създава завод за бутални пръстени за автомобилния концерн Тойота (Toyota). През 1946 г. той продава предприятието и с получените пари основава Техническия изследователски институт на Хонда (Honda Technical Research Institute), който на 24 септември 1948 г. е пререгистриран като Хонда мотър (Honda Motor). През 1949 г. Соичиро Хонда заедно с инженера Кихатиро Кавасима създават и пускат в производство първия мотоциклет Хонда дрийм (Honda Dream). През 1958 г. компания представя моторолера Супер каб (Super Cub) като заместител на велосипедите за представителите на средната класа. Търсенето на този модел е толкова голямо, че за да може да му се отговори, е построен нов завод за производството на 30 000 велосипеда месечно.  През 1959 г. Хонда става водещ японски производител на мотоциклети с обем на продажбите от 55 милиона долара и продава за една година 285 000 мотора. През същата година в САЩ е основана дъщерната компания Американ Хонда мотър къмпани (American Honda Motor Company, Inc.), която започва да продава японски мотоциклети. Те са четири-пет пъти по-евтини от американските модели. Продажбите в САЩ нарастват от 500 000 долара през 1960 г. до 77 млн. д. през 1965 година. Към 1967 г. Хонда става най-големият производител на мотоциклети в света. През 2017 г. Хонда мотър е произвела 5 милиона автомобила, което е увеличение с 4,7 на сто спрямо предходната година и компанията е имала цял от 6,8 на сто от световния пазар на автомобили. Японският концерн е пласирал на пазара 19 500 мотоциклети, което е с 10 на сто повече спрямо предходната година, заемайки 35 на сто от пазара. Хонда има 66 производствени и монтажни завода в 25 страни по света, от които 11 са в Япония. По данни на американското списание \"Форбс\" през юни 2018 г. е била на 58-о място в рейтинга на най-големите компании в света, чиито акции се търгуват на фондовия пазар, и на второ място сред японските групи, нареждайки се след Тойта мотърс (Toyota Motot).  Пазарната капитализация на Хонда през септември т.г. е била 55,1 млрд. долара.", "date": "2018.09.24", "title": "Хонда става на 70 години"}
{"url": "http://clubz.bg/73506-lekarite_napuskat_venecuela_ostavat_shamanite", "text": "El callejón de los brujos или Алеята на магьосниците е улица в Петаре, най-голямата фавела в Латинска Америка. За някои това е най-ценната тайна, скрита между планините в столицата на Венецуела Каракас, пише Ozy.com. В Еl callejón de los brujos можете да избирате измежду шест различни духовни центъра, всеки със свои собствени \"местни духове\", предназначени да се справят с вашите здравословни неразположения и проблеми. Повечето от центровете практикуват алтернативна медицина в продължение на повече от 50 години, което им гарантира голяма и лоялна база от последователи. Те избират центровете всеки път, когато западната медицина ги провали или надхвърли техния бюджет. Един от местните духове е Хермано Гуаянес - или брат Гуаянес. Той работи повече от 20 години, предлагайки духовно лечение на своите клиенти. \"Банката\" - или физическото тяло на духа - е Карлос Маркес, алтергото си или това, което той нарича неговият \"духовен партньор\". Маркес е физическият приемник на Хермано Гуаянес от 13-годишна възраст. Двамата - Маркес и Хермано Гуаянес, са убедени, че тези духовни лечения са най-добрият начин за справяне с настоящата разбивка на здравната система във Венецуела. С нарастващите разходи за лечение, повече от 85% недостиг на медикаменти и 1000 души, лекувани ежемесечно в el callejón de los brujos, това е тенденция, която не показва никакви признаци на забавяне. Венецуела с пазарни цени на бензина \"за ужас на мафията\" Венецуела, която разполага с най-големите петролни резерви в света, по отношение на ръста на БВП на глава от населението сега е най-бедната икономика в Южна Америка. Тя преживява най-тежката икономическа криза в историята си, с инфлация от 500%, нестабилен валутен курс и затормозяващи дългове, които са се увеличили пет пъти от 2006 г. насам. Съюзът на южноамериканските нации и Организацията на американските държави сериозно се интересуват от слабостта на демократичните институции на Венецуела, от културата на безнаказаност и от криминализирането на несъгласието. Но те пренебрегват една от най-големите трагедии на кризата: разпадането на здравната и социална системи на Венецуела, които преди много време бяха маяци на надежда. Този колапс е наистина опасен и засяга особено жените на Венецуела, констатира академичното издание The Conversation. Социалистическа Венецуела маха пет нули от банкнотите си Между 2000 и 2014 г. Венецуела успя да намали почти наполовина дела на хората, живеещи в бедност, а социално слабите 40 процента от населението се радваха на значително увеличение на доходите си. Във Венецуела социалните, политическите и икономическите реформи между 1998 г. и 2012 г. помогнаха за намаляване на бедността с огромните 50% и на крайно бедните - с 65%. Освен това Венецуела се превърна в регионален пионер в областта на здравеопазването и благосъстоянието, като значително увеличи броя на лекарите в областта на първичната медицинска помощ в публичния сектор и така осигури на милиони бедни граждани по-добър достъп до здравеопазване. В рамките на водещата програма \"Петрол срещу лекари\" Венецуела субсидира износа на петрол за Куба в замяна на кубински медици и медицински програми за обучение. Програмата Barrio Adentro бе създадена, за да осигури безплатна основна медицинска помощ; Mission Miracle предоставяше безплатна грижа за зрението на венецуелските граждани и др. Опозицията във Венецуела очаква репресии Но тези забележителни проекти изцяло зависеха от приходите от петрол на Венецуела и натрупаните резерви. След като страната беше засегната от спада им, резултатът беше поредица от дефицити и изпадане в спиралата на социално-политическа криза. Днес хиляди пациенти не могат да получат лечение, а хиляди други са в списъка на чакащите, за да преминат през жизненоважна хирургична операция, защото лекарите нямат необходимите ресурси. Наред с това заболявания като малария и дифтерия, елиминирани или сведени до минимум по-рано, вече са във възход, с катастрофални резултати. Тези кризи имат тежки последици за всички венецуелци, особено за жените. Правата и изборът им са засегнати по различен начин, особено когато става дума за репродуктивни права, сексуално здраве и насилие, основано на пола. Венецуела пусна криптовалута. За всяко El Petro - барел нефт И преди икономическия колапс Венецуела имаше едно от най-високите нива на тийнеджърска бременност в света. За да се справи с проблема, социалистическото правителство въведе права за контрацепция, но Федералната фармацевтична федерация на Венецуела изчисли, че от 2005 г. насам запасите от контрацептиви в страната са намалели с 90%. Това доведе до възход на болестите, предавани по полов път, особено на ХИВ, и все повече жени търсят незаконни аборти и дори стерилизация. Според \"Амнести интернешънъл\" между 2015 г. и 2016 г. майчината смъртност във Венецуела се е увеличила с 65%, което почти напълно изтрива последните достижения и връщане към ситуацията, която преобладаваше преди 25 години. Сред основните причини са липсата на лекарства и основни медицински инструменти и оборудване, както и непрекъснато намаляващият брой медицински персонал, много от които емигрират или просто не могат да работят без оборудване или заплащане. Икономиката на Венецуела - много по-нещастна от българската Жените се намират в отчайваща ситуация - страхуват се да умрат при раждане и бягат, за да раждат в съседна Бразилия и Колумбия. Според Върховния комисариат на ООН за бежанците общият брой на пристигащите в съседни държави се е увеличил на 5000 души на ден от началото на 2018 г. Повече от 56 000 венецуелци са преминали границите само през януари тази година - и 40% от тях са жени. Социалистическа Венецуела маха пет нули от банкнотите си Опозицията във Венецуела очаква репресии Венецуела пусна криптовалута. За всяко El Petro - барел нефт Икономиката на Венецуела - много по-нещастна от българската", "date": "2018.09.24", "title": "Лекарите напускат Венецуела, остават шаманите"}
{"url": "http://clubz.bg/73581-na_izlizane_ot_aresta_nov_arest_za_navalni", "text": "Руският опозиционер Алексей Навални бе отново задържан днес на излизане от ареста, където излежа 30-дневна присъда за организиране на неразрешена от властите демонстрация, съобщи Франс прес, като се позова на свой фотограф. Навални бе очакван призори на изхода на сградата от полицаи, които го отведоха в районно полицейско управление в Москва. По-късно днес той ще се яви пред съдия, съобщи говорителката му Кира Ярмиш. Руски депутат ще връща дуелите, вдъхновен от призива на шефа на Росгвардия към Навални Обвинен, че е нарушил друга точка от Кодекса на Руската федерация за административните правонарушения, Навални може да получи още до 20 дни арест и глоба в размер на до 300 000 рубли (около 7500 лева). Предишната му присъда бе за неразрешен протест през януари, на който той призовава за бойкот на президентските избори на 18 март. Навални обвини властите, че са го вкарали в ареста, за да му попречат да протестира на 9 септември срещу правителствения проект за пенсионна реформа.  Въпреки че той не можа да участва, хиляди руснаци се отзоваха на призива му да протестират този ден, в който имаше и местни избори, а полицията арестува над 800 души в цялата страна, посочи Ройтерс.", "date": "2018.09.24", "title": "На излизане от ареста... нов арест за Навални"}
{"url": "http://clubz.bg/73575-es_podhvashta_london_za_ukriti_mita_za_27_mlrd_evro", "text": "Еврокомисията започва следващия етап от процедурата срещу Великобритания заради ощетяване на бюджета на ЕС за 2,7 милиарда евро от мита, съобщи \"Политико\", като се позова на източници в Брюксел. Това е сумата, която Лондон е укрил от измами с внос на китайски стоки. Те бяха огласени в доклад през 2017 г. на ОЛАФ – Европейската служба за борба с измамите. Калфин няма да е шеф на ОЛАФ Според документа британските власти в продължение на години мълчали, че вносители на китайски стоки укрили митнически такси в размер на 2,7 милиарда евро. Това ставало чрез фиктивни или фалшиви фактури. Лондон разполага с два месеца за адекватна реакция. В противен случай той ще бъде даден на съд. Всичко това се случва на фона на навлизането на преговорите за Брекзит в задънена улица. Миналата седмица лидерите на 27-те страни от ЕС нанесоха унизително поражение на британската премиерка Тереза Мей. Те й казаха в прав текст, че част от плана й за излизането на Обединеното кралство от ЕС няма да проработи. Европа държи особено на поправката, известна като backstop, целяща избягване на твърда граница между Ирландия и Северна Ирландия.", "date": "2018.09.24", "title": "ЕС подхваща Лондон за укрити мита за 2,7 млрд. евро"}
{"url": "http://clubz.bg/73582-rusiq_razglejda_proekt_za_syzdavane_na_stanciq_na_lunata", "text": "Русия разглежда проект за създаване на научна станция на лунната повърхност, като не изключва сътрудничество с други държави, съобщи ТАСС. Възможно е програмата да бъде изпълнена и само от Русия. В нея могат да участват също САЩ или държавите от БРИКС (Бразилия, Русия, Индия, Китай, РЮА).  Тази тема е в дневния ред на срещата между директора на Роскосмос Дмитрий Рогозин и ръководителя на НАСА Джим Брайдънстайн на 10 октомври.  През лятото на 2016 г. научната организация ЦНИИмаш към Роскосмос разкри, че разработва проект за създаване на лунна база за до 12 души. След това стана известно, че съветът по космоса на Руската академия на науките е одобрил параметри за научно-изследователска работа по построяване на обсерватория на Луната.  Роскосмос и НАСА разпространиха съвместно изявление през септември 2017 г., че планират да създадат международна станция на окололунна орбита. Проектът е известен под името \"Дийп спейс гейтуей\". През септември 2018 г. се появиха съобщения, че руската страна се отказва от проекта, но от Роскосмос опровергаха тези твърдения. Говорителят на Роскосмос каза, че преговорите с НАСА продължават. Дмитрий Рогозин обаче подчерта, че не \"харесва много\" идеята за участие в проекта, ако той се реализира като американска национална програма. Той е заявявал, че Руската федерация \"не може да си позволи да участва в чужди проекти във второстепенна роля\".", "date": "2018.09.24", "title": "Русия разглежда проект за създаване на станция на Луната"}
{"url": "http://clubz.bg/73583-monika_beluchi_zaedno_s_karla_bruni_podarykyt_na_dolche_i_gabana", "text": "Моника Белучи и Карла Бруни-Саркози дефилираха за \"Долче и Габана\" \n\tМодна къща \"Долче и Габана\" проследи своята еволюция, като привлече за дефилето си в Милано най-известните си модели - Карла Бруни-Саркози, Моника Белучи, Ева Херцигова и Изабела Роселини, съобщиха Асошиейтед прес и Франс прес. Дизайнерите Доменико Долче и Стефано Габана показаха \"генетичното наследство на своето семейство\", като поставиха еволюцията на марката във фокуса на новата колекция дамска мода \"пролет/лято 2019\". Карла Бруни премина по подиума в брокатен костюм, Моника Белучи - в прилепнала рокля на точки, а Изабела Роселини - с пелерина, заобиколена от децата си Роберто и Елетра, която носеше на ръце малкия си син. Семейство Роселини символизираше традицията, звездата от 90-те години на миналия век Ева Херцигова, в черна рокля с копринени спирали - майсторството. Моника Белучи символизираше Сицилия, а Карла Бруни-Саркози - барока. Всички стилове на марката бяха включени в експлозия на цветове, материи, мотиви. Манекенките бяха пример за разнородност и инклузивност, като имаше и пълнички и не толкова млади жени, дребни и едри, майки с дъщерите си, баби с внучките си.", "date": "2018.09.24", "title": "Моника Белучи заедно с Карла Бруни - подаръкът на \"Долче и Габана\""}
{"url": "http://clubz.bg/73584-bryuksel_dava_polsha_na_syda_na_es", "text": "Еврокомисията реши да даде Полша на Съда на ЕС (СЕС), обяви говорителката на ЕК Мина Андреева. Причината е, че законодателството на страната е несъвместимо с това на Съюза. Става дума за спорните съдебни реформи, които според ЕК лишават съдебната система от независимост и я поставят под контрола на управляващата партия \"Право и справдливост\" (ПиС). Как Полша ликвидира тихомълком и с малки стъпки демократичния строй ЕК е поискала от Съда да отмени ранното пенсиониране на върховните съдии в Полша, предвидено от новия закон, както и назначаването на тяхно място на нови магистрати. А на нарочените за пенсиониране трябва да се даде възможността да упражняват дейността си необезпокоявани. Мина Андреева припомни, че Комисията е изпратила официално уведомително писмо до полските власти на 2 юли, последвано от мотивирано становище на 14 август. Отговорите на Варшава по двата документа не са разсеяха опасенията на ЕК от правно естество. Решението за предаването на Полша на СЕС е взето днес от първия зам.председател на ЕК Франс Тимерманс. Той е човекът, наблюдаващ спазването на върховенството на закона в страните членки на Евросъюза. Безпрецедентно. Полша може да остане без глас в ЕС Предвид спешността на ситуацията Комисията е поискала СЕС да се произнесе колкото се може по-скоро, увери Мина Андреева, но отказа да уточни срока, в който ще стане това. Още миналата седмица първият зам.-председател на ЕК Франс Тимерманс заяви, че тази стъпка може да бъде предприета. Също тогава Полша бе лишена от правото на глас в Европейската мрежа на съдебните съвети (ЕМСС). Веднага плъзнаха предположения, че Тимерманс ще предложи на Колегиума на комисарите на 19 септември те да се съгласят Полша да бъде дадена на СЕС. Полша без право на глас в Европейската мрежа на съдебните съвети Мина Андреева потвърди, че полският случай е бил обсъждан в този ден. И по време на заседанието председателят на ЕК Жан-Клод Юнкер е дал ясно да се разбере, че Колегиумът твърдо застава зад Франс Тимерманс, ако той реши да предприеме следваща стъпка във връзка с нарушаването на върховенството на закона от страна на властите във Варшава. През август Еврокомисията даде на Варшава срок от един месец да преразгледа закона, задължаващ съдиите да се пенсионират на 65 години. Критиците твърят, че съдебната реформа поставя съдебната система под правителствен контрол и така заплашва демокрацията. Законът за пенсионирането влезе в сила през юли. Той намалява възрастта за пенсиониране на магистратите от 70 на 65 г. Така бяха засегнати 27 от 73-мата членове на Върховния съд. Сред тях бе и неговата председателка Малгожата Герсдорф. Тя обаче отказа да се пенсионира, като обяви мярката за чистка. Властите във Варшава пък твърдят, че по този начин прочистват съдебната система от комунистическото наследство. Безпрецедентно. Полша може да остане без глас в ЕС Полша без право на глас в Европейската мрежа на съдебните съвети", "date": "2018.09.24", "title": "Брюксел дава Полша на Съда на ЕС"}
{"url": "http://clubz.bg/73571-kakvo_ne_haresvat_germanskite_investitori_v_bylgariq", "text": "Най-видимият резултат от развитието на българо-германските отношения през последните 25 години е осемкратно нарасналият обем на двустранната търговия. Тази година се очаква той да достигне 8 милиарда евро. Досега германски предприятия са създали 60 хиляди работни места в българската икономика. Присъствието им в страната е мост към нови технологии и пазари, както и основен фактор за установяването на баланс във външнотърговския обмен. През миналата година, както и през 2013 г., благодарение на германските инвестиции българският износ осезаемо надвишава по стойност вноса на стоки от Германия. За последен път това се е случило през 1942 година. Не по-малко видим обаче е и застоят в условията за правене на бизнес в България. Както сочат изводите от ежегодните анкети сред германските предприемачи в България, няма съществен напредък в борбата с корупцията и организираната престъпност; тревога будят също така непрозрачността на търговете за обществени поръчки и комуникациите с нереформираната администрация. Всичко това, както и недостигът на обучени и можещи кадри са основната причина за стагнацията в притока на нови германски, а и изобщо на чужди задгранични капиталовложения в българската икономика през последните години. Поддържаният санитарен минимум в размера на преките инвестиции от Германия по никакъв начин не кореспондира с възможностите на германската икономика и нейния интерес към Югоизточна Европа, единодушни са повечето представители на членуващите в Българо-германската търговско-индустриална камара над 500 фирми. Шефът на Българо-германската камара   предпочита да коментира успехите в двустранните отношения. Проблемите в тях той разглежда като предизвикателства, които могат да бъдат решени, макар че за това в България обикновено е нужно повече време. Плевнелиев е критичен към повечето резултати от прехода. По негова информация, всяка една от международните компании, които оперират в страната, по един или друг начин е сезирала институциите за корупционни практики. Според него, провалите на българския преход се дължат преди всичко на неработещите институции, които не са отворени за малкия човек и дребния бизнес. Ако България не желае повече да бъде споменавана сред най-засегнатите от корупцията, изтичането на мозъци, демографския срив  и бедността държави, решението е пълна прозрачност на институциите и въвеждане на услугите на т. нар. електронно правителство. От години обаче управляващите само обещават да заменят планините от хартиени документи и висенето на опашки пред гишета с достъп и контрол през Интернет, изтъква Плевнелиев. Непонятно е, според него, че българска софтуерна компания е създала и продава с успех в САЩ и по света една от най-добрите антикорупционни интернет-платформи за организиране на електронни търгове за обществени поръчки, но до ден-днешен не може да наложи продукта в собствената си страна. Той не крие, че инвеститорите в българската икономика са принудени сами да изграждат необходимата им външна техническа, енергийна и транспортна инфраструктура. В конкурентните на България страни по привличането на задгранични инвестиции тази грижа е поета от държавата. Дали според германските инвеститори в България биха подкрепили промяна в данъчната система, която включва отменянето на плоския данък? -", "date": "2018.09.24", "title": "Какво (не) харесват германските инвеститори в България?"}
{"url": "http://clubz.bg/73577-bez_izhod", "text": "Пътят към мира в търговската война между САЩ и Китай става все по-труден за намиране, тъй като двете най-големи икономики си налагат все повече реципрочни мита, информира Асошиейтед прес. От днес САЩ официално въведоха допълнителни вносни мита от 10 процента върху стоки за 200 милиарда долара, плюс вече наложените за стоки на стойност 50 милиарда долара. Китай обеща да отговори с ответни мита американски стоки за 60 милиарда долара. Китай отговори - нови мита за американския внос за 60 млрд. долара Президентът на САЩ Доналд Тръмп е готов да вдигне залога, заплашвайки да обложи с мита почти всичко, което Китай внася в САЩ. Двете страни са се вкопчили в битка заради обвиненията на Вашингтон, че Пекин краде външни търговски тайни и принуждава американските компании да предават технологии в замяна на достъп до китайския пазар. Хищническите практики, твърдят САЩ, са част от китайската безмилостна кампания за отправяне на предизвикателство към американската технологична доминация. Американците и китайците не са водили разговори на високо равнище от юни, а това засилва съмненията дали скоро може да бъде постигнато решение. Размяната на мита води до \"жертви\" в САЩ. Компаниите, които внасят китайски материали и части, се сблъскват с по-високи цени. Същото се отнася и за потребителите, които купуват всичко - от аларми срещу крадци до бейзболни ръкавици. Американските фермери бяха засегнати от ответните китайски мерки върху соята и други земеделски продукти.  Някои икономисти и търговски анализатори подозират, че Тръмп преследва по-големи цели и не се стреми само да накара Китай да промени агресивната си високотехнологична промишлена политика. Внушителните мита увеличават разходите и несигурността за компаниите, които разчитат на Китай за материали и компоненти. Тръмп може би \"се опитва да принуди американските компании да променят веригите за доставки и да намалят зависимостта си от Китай\", каза Робърт Холимaн, партньор в адвокатската фирма Кроуел енд Моринг (Crowell & Moring) и бивш заместник търговски представител.", "date": "2018.09.24", "title": "Без изход?"}
{"url": "http://clubz.bg/73576-otboryt_na_evropa_s_grigor_vdigna_lejvyr_kyp_snimki", "text": "Воденият от величието Бьорн Борг тим на Европа спечели за втора поредна година трофея \"Лейвър къп\" след 13:8 точки срещу отбора на Света, начело с Джон Макенроу. Григор Димитров бе в редиците на европейските звезди, заедно с Роджър Федерер, Новак Джокович, Александър Зверев, Давид Гофен, Кайл Едмънд и резервата Жереми Шарди. Балансът на българина е победа и загуба. В петък той откри сметката на селекцията от Стария континент, а след това загуби на двойки заедно с Гофен. Григор Димитров даде аванс на Европа срещу тима на света (СНИМКИ) Преди третия ден на надпреварата в чикагската зала \"Юнайтед сентър\" резултатът бе 7:5 за Федерер и компания. В петък на победителя се даваше по една точкка, в събота по две, а в неделя - три. В първия сблъсък миналата нощ Света за първи път излезе напред в резултата след успех на двойки на Джон Иснър и Джак Сок срещу Маестрото и Александър Зверев 4:6, 7:6(2), 11:9. Така преди последните две срещи на сингъл асовете на Макенроу дръпнаха с 8:7. Григор и Гофен загубиха на двойки, Европа още води на Света Развръзката дойде с драми, изправили по много пъти на крака близо 20 хиляди души в арената на баскетболния \"Чикаго Булс\". Федерер върна аванса на европейците срещу Иснър - 6:7(5), 7:6(6), 10:7. Американецът изтърва три мачбола.  Накрая и на Зверев се наложи да прави обрат срещу Кевин Андерсън - 6:7(3), 7:5, 10:7. И този сблъсък бе изключително драматичен. Така Европа събра повече от необходимите 12 точки и не се стигна до мача между Джокович и Ник Кириос. Такъв щеше да има при успех на южноафриканеца. Федерер и Зверев за втори път грабнаха \"Лейвър къп\", а Григор, Джокович, Гофен и Едмънд - за първи. Шампионите бурно изразиха радостта си, а капитаните Борг и Макенроу казаха добри думи както за \"своите\", така и за съперниците. Григор и Гофен загубиха на двойки, Европа още води на Света", "date": "2018.09.24", "title": "Отборът на Европа с Григор вдигна \"Лейвър къп\" (СНИМКИ)"}
{"url": "http://clubz.bg/73573-vtoro_obvinenie_sreshtu_bret_kavano_v_seks_tormoz", "text": "Още една жена обвини номинирания за Върховния съд на САЩ Брет Кавано в сексуално посегателство, извършено в началото на 80-те години, съобщи вчера сп. \"Ню Йоркър\", цитирано от световните агенции. Дебора Рамирес, на 53 г., заявила, че на едно пиянско парти в общежитието на Йейлския университет Брет Кавано извадил пениса си пред нея и я карал да го докосва. Тя казала също, че ФБР трябва да проведе разследване на инцидента. Психоложка ще свидетелства срещу кандидат на Тръмп за върховен съдия Съдия Кавано решително отхвърлил тези твърдения, в публикувано от списанието комюнике. По думите му това събитие отпреди 35 години никога не се случвало, а твърденията на Рамирес са \"чисто и просто клевета\". Най-малко четирима сенатори демократи са се запознали с обвинението, отправено от Дебора Рамирес и поне двама са започнали разследване по въпроса, посочва \"Ню Йоркър\". Брет Кавано е обвинен в сексуално посегателство и от университетската преподавателка Кристин Блейзи Форд. Вчера тя се съгласи да даде показания в четвъртък пред комисия на американския Сенат във връзка с твърденията си, че е била подложена на сексуално посегателство от Кавано по време на парти в частен дом през 1982 година. ", "date": "2018.09.24", "title": "Второ обвинение срещу Брет Кавано в секс тормоз"}
{"url": "http://clubz.bg/73574-kitaj_otgovori_novi_mita_za_amerikanskiq_vnos_za_60_mlrd_dolara", "text": "От днес 12 часа пекинско време (7 часа българско време) в сила влязоха новите китайски мита върху вносни стоки от САЩ на стойност 60 милиарда долара, съобщи ТАСС. Митата в размер между 5 и 10 процента обхващат общо 5207 американски продукта, допълва Ройтерс. Мярката е отговор на нови вносни мита от 10 процента върху китайски стоки за 200 милиарда долара, които американската администрация обяви миналата седмица. Тръмп удря с нови мита китайски внос за $200 милиарда Тези мита постепенно ще достигнат до 25 процента до края на годината. Американските налози също влизат в сила на 24 септември. Президентът на САЩ Доналд Тръмп обяви, че ако Пекин вземе ответни мерки, Вашингтон ще прибегне до допълнителен пакет мита върху стоки и услуги от Китай на стойност 267 милиарда долара. На 15 юни Тръмп заяви, че тъй като Китай \"краде\" американска интелектуална собствeност и технологии, а също така има несправедливи търговски практики спрямо САЩ, Вашингтон ще въведе мита от 25 процента върху вносна на китайски стоки на стойност 50 милиарда долара. Подобни планове бяха осъществени на два етапа - на 6 юли и 23 август и при всеки от тях повишените ставки засягаха китайски стоки съответно за 34 и 16 милиарда долара.", "date": "2018.09.24", "title": "Китай отговори - нови мита за американския внос за 60 млрд. долара"}
{"url": "http://clubz.bg/73507-shell_shte_tyrsi_neft_kraj_carevo_bez_ekoocenki", "text": "Едно решение на Министерство на околната среда и водите (МОСВ) хвърли в смут природозащитниците. Според документа, подписан от министър Нено Димов на 17 септември, няма да бъде извършена Оценка на въздействието върху околната среда (ОВОС) при проучвателните сондажи в Блок 1-14 „Хан Кубрат“ в Черно море край Царево. Според  проучването за нефт и газ „няма вероятност да окаже значително въздействие върху природни местообитанния, популации и местообитания на видове, предмет на опазване в защитени зони от мрежата Натура 2000“. Сондиращата площадка е на 55 км от най-близките защитени зони и е на поне 80 км от брега. Както е известно, проучванията ще се извършват през 2019 година от компанията „Шел“ (Shell). Според плановете ще продължат 70-90 дни. Участъкът не попада в защитени зони по Натура 2000, както и по Закона за биологичното разнообразие и Закона за защитените територии, но това, което притеснява природозащитниците, е, че в така формулираното предложение не се дават пълни гаранции, че няма да има рискове за околната среда. Нено Димов: Мазутът край Созопол не е дори разлив В решението на МОСВ се съдържат формулировки като  , както и:  ;  И още: Посочва се още, че  , както и че . Предвиден бил и  . От МОСВ поставят и някои условия, сред които „в случай на инцидентен разлив да бъде уведомена Басейновата дирекция с оглед своевременното организиране на мониторинг“; сондажите да не се извършват в активния туристически сезон, а „по възможност в месеците след края му“ и др. Борисов от мястото на мазутния разлив: Екологията винаги ни е била важна За това решение на Нено Димов пръв съобщи Атанас Русев, природозащитник и бивш наемател на екоплаж Корал. \"Не може в едно решение да пише \"ще има това, ще се направи друго\". Всичко трябва да е ясно и да има увереност, че действително няма да има рискове за околната среда\", смята и Тома Белев. Борисов от мястото на мазутния разлив: Екологията винаги ни е била важна", "date": "2018.09.24", "title": "Shell ще търси нефт край Царево без екооценки "}
{"url": "http://clubz.bg/73460-borisov_postla_cherven_kilim_pred_demokratichna_bylgariq_2", "text": "В миналия управленски мандат Бойко Борисов направи всичко възможно, за да унищожи политическото представителство на автентичната десница/демократичната общност. Приласкаваше, изкушаваше, заплашваше, медийните бухалки играеха неуморно... В този мандат обаче като че ли Борисов се опитва да направи точно обратното - да възстанови същото това представителство. Борисов постла червен килим пред \"Демократична България\" Само преди няколко месеца правителството отказа да изгони руски дипломати, заради аферата \"Скрипал\". По същото това време бе възобновена и идеята за рестартиране на АЕЦ \"Белене\". А самият Борисов посети Москва и реализира такава наколенка на Владимир Путин, на която вероятно е завидял дори Георги Първанов. Тези дни Борисов прибави още един \"евроатлантически\" подвиг - заяви, че подкрепя Виктор Орбан в спора му с ЕС. Докато същият този Орбан се оказа противник на евроатлантическата интеграция на Македония. Дали Борисов е загубил доброто си политическо чувство? Или пък е дошло време, в което зависимостите му вече няма как да бъдат прикрити? А може би просто се старае да запази управляващата коалиция с патриотите? Обясненията за поведението му вероятно биха могли да бъдат различни. Фактът обаче е един - обществената представа за ГЕРБ, че ако не друго поне твърдо подкрепя евроатлантическата ориентация на България, окончателно рухна. Въпросът е обаче дали политиците, претендиращи да преставляват автентичната десница/демократичната общност се възползват максимално от пистата, която доброволно им отстъпи Борисов. Отговорът не е еднозначен. Най-сериозният претендент за доверието на тези избиратели е \"Демократична България\". Защото в нея са събрани онези политици, които напуснаха управлението на Борисов по време на неговото второ правителство, когато с активното съдействие на депутатите на ГЕРБ бяха бламирани промените в Конституцията, свързани с реформата в съдебната система. Едно действие, което също, меко казано, не допринесе за евроатлантическата ни интеграция. Факт е, че в \"Демократична България\" се стараят да бъдат актуални и не пропускат възможност да заклеймят евразийските завои на Борисов. Това обаче едва ли ще се окаже достатъчно за добро представяне на следващи парламентарни избори, които нищо чудно да са предсрочни. Усилията на Борисов вероятно ще са достатъчни за \"Демократична България\", за да влезе в парламента. Защото в настоящия мандат липсата в народното събрание на партия, която да е категоричен защитник на евроатлантическата ориентация и интеграция е крещяща. Евразийщината на ГЕРБ се посреща с възторг от уж опозиционната БСП. Потенциалът на подобна партия обаче е много по-голям от това просто да прескочи бариерата от 4%. За да се реализира този потенциал обаче трябва активна организационна работа в цялата страна, за каквато не се е чуло да се развива в \"Демократична България\". От формацията все още не са дали ясен отговор на въпроса дали в следващ мандат отново ще опитат да облагородят ГЕРБ, влизайки в коалиция с тях. Шикалкавенето по темата, вместо категоричен отказ от подобна коалиция, едва ли ще им донесе дивиденти. Има и някои други неизяснени въпроси от миналото, които обаче вероятно са важни с оглед на бъдещето. Най-вече защо \"Да, България\" отказа да влезе в коалиция с ДСБ още преди последните парламентарни избори, а го направи чак сега. Доброто представяне на \"Демократична България\" на следващите избори не е важно само за тази формация, а и за България. 11 години след влизането ни в ЕС опасността да останем на втора и трета скорост и дори на практика да изпаднем от съюза и да се върнем в добре познатото ни евразийско пространство е повече от реална. Дано политиците в \"Демократична България\" бъдат на висотата на своите отговорности.", "date": "2018.09.24", "title": "Борисов постла червен килим пред \"Демократична България\" - 2"}
{"url": "http://clubz.bg/73570-varufakis_poziciqta_na_london_e_otvratitelna_i_samoubijstvena", "text": "Франция и Германия ще се опитат да задържат Великобритания колкото може по-близко до ЕС, заяви бившия гръцки финансов министър и отявлен критик на ЕС Янис Варуфакис в интервю пред радио ВВС, цитиран от \"Дейли Експерс\". В интервюто той предупреди, че нито френският президент Еманюел Макрон, нито германският канцлер Ангела Меркел искат \"Брекзит\" да бележи техния мандат, така че ще се опитат да откажат на Обединеното кралство пълно излизане от ЕС. Предсрочни избори през ноември, ако няма сделка за \"Брекзит\" Според него \"единственото решение\" за неизгодната позиция на министър-председателя Тереза Мей ще бъдат едни общи избори във Великобритания, което би довело до това ЕС да принуди страната да сключи сделка от норвежки тип. Варуфакис обясни: Норвегия е член на Европейската асоциация за свободна търговия (ЕФТА), което означава, че Осло плаща за достъпа до единния пазар. ЕФТА включва Норвегия, Швейцария, Исландия и Лихтенщайн. Янис Варуфакис обяви: Той каза: И добави: Брекзит без сделка ще зарадва само Путин, казва британският външен министър Министърът на вътрешните работи Саджид Джавид иска по-дълъг период на свободно движение на гражданите на ЕС във Великобритания при липса на споразумение с Брюксел, пише британският вестник \"Таймс\". В ход, който ще смути твърдите евроскептици се очаква Джавид да предложи гражданите на ЕС да бъдат пропускани през границата за период от 30 месеца, ако Великобритания напусне Евросъюза без споразумение. Всеки гражданин на ЕС, който пристига между март 2019 година и септември 2021 година, ще има право да живее временно във Великобритания, стига да показва паспорта си и да премине проверка за съдимост. През този период те ще трябва да кандидатстват за виза в рамките на нова миграционна система, за да останат постоянно. Това ще предизвика притеснения сред привържениците на „твърд“ \"Брекзит\", които искат да \"поемат обратно контрол\" бързо в случай на излизане от ЕС без споразумение. Някои от тях поискаха Великобритания незабавно да премине към „глобална“ система, при която мигрантите в ЕС не получават преференциално отношение. \"Таймс\": Евролидерите унизиха Тереза Мей Според Джавид забавянето в промяната на миграционната система е необходимо за защита на икономиката. Днес той ще очертае плана си за овладяване на миграцията след \"Брекзит\" на критично заседание на кабинета, на което Тереза Май също ще уведоми министрите за срещата на върха в Залцбург миналата седмица, на която лидерите на ЕС категорично отхвърлиха компромисния план от „Чекърс“ за споразумение за напускане на ЕС.  Брекзит без сделка ще зарадва само Путин, казва британският външен министър \"Таймс\": Евролидерите унизиха Тереза Мей", "date": "2018.09.24", "title": "Варуфакис: Позицията на Лондон е \"отвратителна и самоубийствена\""}
{"url": "http://clubz.bg/73572-padna_samolet_ot_sistemata_kinjal", "text": "През март т.г. Владимир Путин представи най-новите си оръжия – авиационния ракетен комплекс “Кинжал”. Наскоро падна самолет от тази система, най-вероятно по технически причини, пише Юлия Ротенбергер в “Ханделсблат” и припомня хронологията на събитията. По време на своя реч през март за състоянието на нацията пред повече от  1000 души присъстващи руският президент Владимир Путин представи новата си оръжейна стратегия – авиационен и ракетен комплекс “Кинжал”. Сега по време на военно учение падна самолет от системата “Кинжал”, най-вероятно поради технически проблеми. Още в сряда стана известно, че в района на Нижни Новгород е паднал прехващач. В четвъртък руското отбранително министерство съобщи, че става дума за ракетоносител от тип “Кинжал”. Русия вади хиперзвуковата ракета \"Кинжал\" на парада за 9 май Според министерството при падането на самолета нямало загинали. Двамата пилоти са катапултирали и са се спасили. По време на тренировъчния полет на борда не е имало ракети. Самолетът е паднал в ненаселена местност и така не са били причинени щети на земята. По време на речта си през март Путин даде изключително висока оценка на комплекса “Кинжал” и принадлежащите към него самолети. Комплексът бил в състояние само за няколко минути да транспортира ракети на мястото, откъдето да бъдат изстреляни. След изстрелването им те били в състояние с ултразвукова скорост да се насочват към зададени цели. \"Армата\" ли? Няма пари за танка на Путин Авиационният и ракетен комплекс “Кинжал” е само част от новите оръжия, които Путин представи през март. Той представи бойни зарядни глави, както и междуконтиненталната ракета “Сармат”. Всичките три системи имали почти неограничен обхват и практически не можели да бъдат прехванати и от най-модерните противоракетни системи. За стопанина на Кремъл оръжейните системи са средство да демонстрира властта си, но и да изрази гнева си по отношение на противоракетния щит, изграждан от САЩ, включително в Източна Европа. Путин подчерта, че противоракетният щит на САЩ бил безполезен срещу неговите нови оръжия.     \"Армата\" ли? Няма пари за танка на Путин", "date": "2018.09.24", "title": "Падна самолет от системата \"Кинжал\""}
{"url": "http://clubz.bg/73504-iskahte_best_imate_best_kiss_kato_za_posledno", "text": "С този аннос групата, съществуваща от 1973 г. и наречена Kiss, обикаляше света вече 45 г. Е, сега като че ли е време за едно финално турне. Като за последно! Всъщност е доста повърхностно да се мисли, че Kiss са някакви зализани палячовци, които правят мангизи и дискохитове. Не гледайте горе надписчето  - жив плейбек си е, но това са законите на шоубизнеса, които тази банда не е нарушавала никога. Даже някои ги е писала.. Като например това - да продаваш патъци \"Пума\"   през 2018, след като си звезда от толкова време.   Е, това може би е малко в повече: Дано поне не се продават! Няма да ни стигне интернет за подонби артикули, свързани с групата. Сега, да не се шегуваме, че на Пол Стенли всъщност фаилията е Eisen, а на Джин Симънс - Witz Който реши да се докосне до тази велика банда за последно през 2019 г., ще си спомни, че в нея има всъщност и много много... рок агресия и тежест. Или пък само Германия така им действа? Е, Kiss малко пилича на гигантска, основана от двама евреи, корпорация за печеле на зелени банкноти. Или фабрика за реюниъни, безброй \"прощални\" турнета, десетки варианти на ове с все познатите хитове, колекционирски колекции и... дрънкулки. Ако си мислите подобна глупост, спомнете си тази песен. Бандата преди дни обяви \"Края на пътя\":   Най-голямото, експлозивно и незабравимо турне... Както всичко при тази група, и \"сбогуването\" е избарано от пиар и маркетинг гледна точка до съвършеснство. Ето го и плаката: \n\t    Така, както има-няма, и се сбогуват \"завинаги\" със сцената, в момента и Пол Стенли (род. 1952 г.) и Джин Симънс (род. 1949 г.) обикалят и концертират, но под собствените си имена. Само вижте Джин с Ейс \" \" Фрийли от оригиналния състав на групата, заснети преди седмици. Успех, старци разбойници! И, както се казва: лека и доходна.", "date": "2018.09.24", "title": "Искахте the Best - имате the Best... KISS като за последно"}
{"url": "http://clubz.bg/73551-belgijska_socialistka_ubejdava_bylgarskite_si_kolegi_v_ep_za_istanbulskata_konvenciq", "text": "Това заяви специално за Клуб Z белгийската евродепутатка Мария Арена от групата на Прогресивния алианс на социалистите и демократите. Тя произнесе реч за равенството между половете на Европейския фестивал на демокрацията „Юбел“ в Брюксел. Официално: Истанбулската конвенция е противоконституционна След което допълни, че знае много добре, че в България има спор за и против ратифицирането на тази конвенция. И че именно БСП, която е част от Партията на европейските социалисти (ПЕС), е „против“. Накрая тя изрази надежда, че България ще ратифицира документа. Станишев срещу Нинова за Истанбулската конвенция, соцдепутатите ще гласуват \"против\" И докато БСП в София е против Истанбулската конвенция, председателят на ПЕС Сергей Станишев е неин привърженик и на няколко пъти влезе в спор с Корнелия Нинова. Европарламентът подкрепи документа голямо мнозинство. Българските евродепуати социалисти се разделиха в гласуването.  Официално: Истанбулската конвенция е противоконституционна Междувременно, за да \"се отърве\" от горещия картоф, ГЕРБ даде конвенцията за тълкуване на Конституционния съд. И без големи изненади, КС я обяви за противоконституционна, а мотивите му са обект на спор и досега. На практика това сложи край на опитите за ратифициране на Истанбулската конвенция у нас. Поне засега. Станишев срещу Нинова за Истанбулската конвенция, соцдепутатите ще гласуват \"против\" Официално: Истанбулската конвенция е противоконституционна", "date": "2018.09.24", "title": "Белгийска социалистка убеждава българските си колеги в ЕП за Истанбулската конвенция"}
