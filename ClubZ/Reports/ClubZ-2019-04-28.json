{"url": "https://clubz.bg/82338-v_ispaniq_se_zadava_trojna_koaliciq_s_radikalna_levica_i_separatisti", "text": "Тройна коалиция между социалисти, радикална левица и поне една сепаратистка партия от Каталуня. Това е почти сигурният резултат от днешните предсрочни парламентарни избори в Испания. Те са смятани за знакови за Европа и много вероятно ще се отразят на вота за Европарламента след месец. Очаквано нито една партия не постигна абсолютно мнозинство. Пет важни неща за испанските избори в неделя Също според очакванията опозиционната   (ИСРП) на премиера Педро Санчес е вече първа политическа сила. Тя печели 124 места в 350-членния парламент. Такива са данните след преброяването на почти половината от бюлетините. Втора само с 65 депутати е управлявалата досега  . Тя постига най-лошия резултат в историята си. Трети с 57 депутати са либералите от   („Граждани“). А преди по-малко от година проучванията ги сочеха като бъдещи управляващи. Следва радикалната левица   („Заедно можем“) с 42 места. Това е коалиция от три партии - „Подемос“ („Можем“), Обединената левица и „зелените“ от „Екуо“. Петата сила е крайно дясната  . Тя влиза за първи път в парламента след края на франкисткия режим през 1975 г. При това вкарва в него цели 23-ма депутати. След крайната десница са две сепаратистки партии от Каталуня. Това са   (РЛК) с 15 места и  , чийто лидер Жорди Санчес се намира в затвора, подсъдим за сепаратистка дейност. Тя ще има 7 депутати. Пучдемон за Клуб Z: Независима Каталуня е икономически жизнеспособна Преди изборите социалистите твърдяха, че са готови да направят коалиция с „Унидас подемос“. Те със сигурност ще привлекат и каталунски сепаратисти и така ще имат абсолютно мнозинство. Премиерът Педро Санчес е против отцепване на Каталуня, но обещава да даде повече автономия на най-богатата испанска област. Каталунските сепаратисти обаче предизвикаха предсрочните избори, след като не подкрепиха предложения от Педро Санчес държавен бюджет. И винаги трябва едно наум, че те са твърде опасен и рисков партньор, коментираха за Клуб Z наблюдатели в Мадрид. Управлявалата досега Народна партия се бе споразумяла със „Сиудаданос“ и „Вокс“. Но дори взети заедно депутатите от трите сили не могат да образуват абсолютно мнозинство. Самият Педро Санчес стана премиер през юни 2018 г., без да е печелил избори. Той зае поста след вот на недоверие срещу правителството на консерватора Мариано Рахой след присъди за корупция срещу 20 бизнесмени и бивши функционери на партията му. Рахой падна. Наследи го социалистът Педро Санчес Всичко това се случва само месец преди европейските избори, на които според прогнозите се очакват успехи на крайната десница и популистите. Те ще вземат от гласовете, давани осега за традиционните политически сили, които са част от Европейската народна партия (ЕНП) и Партията на европейските социалисти (ПЕС). По тази причина вотът в Испания бе считан за нещо като тест. Единственото, изглеждащо засега 99 на сто сигурно на Пиренейския полуостров, е, че испанската десница няма да бъде част от бъдещата управляваща коалиция. Пучдемон за Клуб Z: Независима Каталуня е икономически жизнеспособна Рахой падна. Наследи го социалистът Педро Санчес", "date": "2019.04.28", "title": "В Испания се задава тройна коалиция с радикална левица и сепаратисти"}
{"url": "https://clubz.bg/82332-bylgarsko_velikdensko_horo_oglasi_bryuksel_snimki_video", "text": "Евродепутатката Ева Майдел спази традицията, започната от еврокомисарката Кристалина Георгиева, и за поредна година поведе българското великденско хоро в центъра на Брюксел.   Това стана на „Гран плас“ - главната забележителност на града. Стекоха десетки наши сънародници от Белгия, Холандия, Люксембург и Германия.   Специално от Кьолн дойдоха танцьорките от българския любителски ансамбъл „Мераклийци“. Посетители на „Гран плас“ се подредиха на дълга опашка, за да се снимат с момичетата.   Хорото огласи целия площад и минувачи също започнаха също да играят. На площада имаше хора от Босна и Хецеговина, които поздравиха българите. А близо до българския флаг се развяваше и този на Албания. На официалната трибуна бе и кметът на Брюксел Филип Клоз.", "date": "2019.04.28", "title": "Българско великденско хоро огласи Брюксел (СНИМКИ, ВИДЕО)"}
{"url": "https://clubz.bg/82334-vmro_otkri_kampaniqta_si_na_velikden_s_iliq_lukov_i_branim_bylgariq", "text": "ВМРО избра Великден, за да стартира официално кампанията си за евровота. Под звуците на хора и изпълненията на Илия Луков и с лозунга \"Браним България\" в София партията представи листата си, начело на която е и сегашният евродепутат Ангел Джамбазки. ВМРО трябва да стане трета политическа сила и да спечели три мандата за Европейския парламент, амбициозно обяви Джамбазки. Андрей Слабаков, който също е включен в листата, разясни мотивите си да участва - трябвало да има повече граждани в ЕП, тъй като политиците прекалено много мислели за политическите си семейства. Като евродепутат Слабаков, известен с предложението си да се хвърлят в затвора родители, които не пращат децата си на училище, щял да се бори срещу неграмотността, която била развъдник на престъпността. Според Слабаков необразованите хора са лесно управляема маса от неграмотни и полуграмотни, която е удобна да бъде купена от някои политически партии, не само в България. Слабаков: Който не праща детето си на училище - в затвора Той даже е изчислил, че по-малкото неграмотност ще намали със 70 на сто престъпността в Европа. Андрей Слабаков влиза в листата на ВМРО Ген. Димитър Шивиков ще се бори да не бъдем третирани като държава втора категория. Андрей Слабаков влиза в листата на ВМРО", "date": "2019.04.28", "title": "ВМРО откри кампанията си на Великден, с Илия Луков и \"Браним България\""}
{"url": "https://clubz.bg/82337-golqmoto_rychno_broene_na_glasove_v_indoneziq_ubi_270_dushi", "text": "Десет дни след като Индонезия произведе най-големите в света избори в рамките на един ден, над 270 души от изборната администрация са починали, повечето от свързани с преумора болести, причинени от дълги часове ръчно преброяване на милиони бюлетини, съобщи в неделя представител на властите, цитиран от Ройтерс, предава БТА. На 17 април за пръв път в страната с 260 милиона население имаше избори едновременно за президент, за национален двукамарен парламент и за регионални законодателни органи, за да бъдат намалени разходите. Гласуването като цяло протече мирно при 80 процента избирателна активност на 193 милиона избиратели. Всеки от тях трябваше да перфорира до пет бюлетини в над 800 000 избирателни секции. Но произвеждането на гласуване в държава, която се простира на повече от 5000 километра от запад на изток, изискваше неимоверни усилия и се оказа смъртоносно за много служебни лица, които брояха ръчно подадените бюлетини. До снощи 272 членове на избирателни комисии бяха починали, повечето от претоварване, докато 1878 други са се разболели, каза Ариеф Прийо Сусанто - говорител на централната избирателна комисия. Министерството на здравеопазването изпрати на 23 април циркулярно писмо, в което настоя лечебните заведения да осигуряват най-добрата медицинска помощ за болните служители, а министерството на финансите работи за компенсиране на семействата на починалите, добави говорителят. Централната избирателна комисия беше остро критикувана заради нарастващите смъртни случаи. \"ЦИК не е благоразумна при управление на натовареността на персонала\", каза Ахмад Музани - зам.-ръководител на предизборния щаб на опозиционния кандидат за президент Прабово Субианто, съобщи новинарският сайт Kumparan.com. И Прабово, и досегашният президент Джоко Видодо заявиха, че са победили, макар че частично преброяване показа, че Видодо печели с 9-10 процента преднина. ЦИК ще приключи преброяването и ще обяви победителите на президентските и парламентарните избори на 22 май.  В изборите участваха общо близо 240 000 кандидати, които се бореха за 20 000 места.", "date": "2019.04.28", "title": "Голямото ръчно броене на гласове в Индонезия уби 270 души"}
{"url": "https://clubz.bg/82336-bitka_na_milimetri_manchestyr_siti_e_na_dva_macha_ot_titlata", "text": "Технологията отново се оказа в помощ на \"Манчестър Сити\" в битката за титлата на английската Висша лига. \"Гражданите\" спечелиха тежкото гостуване на \"Бърнли\" с 1:0 с гол на Серхио Агуеро в 63-тата минута. Защитник на домакините изчисти топката край голлинията, а технологията показа, че кълбото е било отвъд с 29,5 милиметра. Съдията моментално посочи центъра, тъй като часовникът му сигнализира, а малко след това и зрителите по телевизията се убедиха, че има гол. Така \"Сити\" си върна първото място два кръга преди края с точка повече от \"Ливърпул\" - 92 срещу 91. Счита се, че двата тима няма къде да сбъркат повече, но напрежение ще има до последно. В началото на годината на мача \"Манчестър Сити\" - \"Ливърпул\" (2:1) гол на гостите при 1:0 в тяхна полза не беше зачетен, тъй като технологията не отчете такъв при акция на Садио Мане - тогава топката не беше преминала голлинията с 11 милиметра. 11 милиметра. Точно толкова спасиха битката за титлата В петък \"червените\" разбиха изпадналия \"Хъдърсфийлд\" с 5:0, но днес видяха как съперникът им отново не прави грешка, макар и силно затруднен от добре окопалия се в защита тим на \"Бърнли\". Близо до развръзка е и битката за четвъртото място. Има изявени аутсайдери - \"Арсенал\" и \"Манчестър Юнайтед\", които явно ще останат пети и шести. \"Артилеристите\" паднаха тежко на терена на \"Лестър\" - 0:3. За поражението помогна това, че гостите от 36-ата минута играха с човек по-малко заради втори жълт и червен картон на Мейтланд-Найлс. Тилеманс откри в глава в 59-ата, а Джейми Варди направи победата на \"лисиците\" впечатляваща в 86-ата и 90-ата. \"Манчестър Сити\" все по-близо до титлата след победа на \"Олд Трафорд\" \"Манчестър Юнайтед\" отново не спечели, при това провалът дойде в пряк сблъсък за място в Шампионската лига - 1:1 срещу \"Челси\" на \"Олд Трафорд\". И в пореден двубой това тежи на съвестта на вратаря Давид де Хеа. Хуан Мата даде аванс на \"Юнайтед\" със завършек на хубава комбинация в 11-ата минута. В 43-тата обаче Де Хеа се намеси лошо при далечен удар от около 30 метра и Маркос Алонсо изравни. След почивката нямаше много ситуцации и пред двете врати - равенството е справедливо. А то е добро за \"сините\". \"Тотнъм\" има 70 точки, \"Челси\" е с 68, \"Арсенал\" остана с 66, а \"Манчестър Юнайтед\" - 65. Всички отбори са с равен брой мачове - по 36. \"Манчестър Сити\" все по-близо до титлата след победа на \"Олд Трафорд\"", "date": "2019.04.28", "title": "Битка на милиметри - \"Манчестър Сити\" е на два мача от титлата"}
{"url": "https://clubz.bg/82329-fatalni_greshki_v_taktikata_na_djoneris_za_bitkata_pri_zimen_hrebet", "text": "В „Игра на тронове“ шансовете на героите нерядко изглеждат по-големи, отколкото са в действителност. Преди предстоящата грандиозна битка за Зимен хребет (снимките на която са продължили 55 дни и нощи) сайтът „Vulture“ споделя някои опасения относно тактиката, избрана от защитниците на крепостта на Старките. В най-драматичния момент от „Битката на копелетата“ Джон Сняг изглеждаше изправен пред неминуема гибел, когато в един не толкова изненадващ обрат Санса доведе подкрепление в сражението срещу Рамзи Болтън. Впрочем, там Джон не показа никакви качества на пълководец. Сега, в третия епизод от последния сезон на „Троновете“, на Денерис, на Джон и останалите в Зимен хребет им предстои да се изправят срещу най-надценената сила в сериала дотук: армията на живите мъртви. След всичките разговори и цялата подготовка на оръжия, Краля на нощта и неговите пълчища би трябвало да бъдат по-лесни за побеждаване, отколкото огромната армия на Церсей Ланистър в Кралски чертог. Наистина, най-голямото предизвикателство, пред което трябва да се изправят Джонерис*, би трябвало да е това, което Санса се чудеше в първия епизод на сезона: как, да го вземат Другите, се изхранват най-малко 150 хиляди души и два дракона? Вместо това те направиха грешка, която може да се окаже фатална, като сложиха всичките яйца в една кошница. Вместо да използват терена на Севера в своя полза, Джонерис правят тази битка по-трудна, отколкото би могла да бъде, като решиха да я организират около самия Зимен хребет. Не знаем всички детайли около техния план – сериалът обичайно не издава предварително тези подробности. Но ако отстъпим за миг от идеята, че Белите бродници командват една неудържимо зловеща сила, не е трудно да се измисли план, в който времето, технологиите и теренът да бъдат използвани така, че Джонерис да приключат с Бродниците веднъж завинаги. От Източен страж, където Нощния крал събори част от Вала, до Зимен хребет, армията на немъртвите има само един път: минимум 700 мили по Кралския път, през Вълчата гора, до Зимен хребет. Дори ледените зомбита да вървят без почивка, това означава, че войските на Джонерис разполагат с близо две седмици за подготовка. „Скорпионите“, или балистите – подобни на онази, която Брон използва срещу Дрогон през миналия сезон, убиват дракони в историята на „Игра на тронове“ от векове. Без балиста Джонерис имат сериозен проблем. Армията на Нощния крал разполага с тристепенна  система за противовъздушна отбрана. Виждали сме великани, стрелящи с лъкове, големи колкото балисти – те биха могли да осигурят ефективна противовъздушна защита. Самият Нощен крал уби летящ дракон с копие. Няма причина, особено пък от гърба на немъртвия Визерион, той да не успее да избие и останалите дракони на Дани, ако се доближат достатъчно, за да се опитат да бълват огън по него. Самите Бродници също са демонстрирали свръхчовешки сили: ако могат да хвърлят копие дори наполовина толкова добре, колкото Нощния крал, пак биха успели да ранят или убият драконите на Денерис. Немъртвият Визерион също би могъл затрудни драконите на Денерис, но може да се окаже и неефективен срещу тях. Ако той е като Белите бродници, тогава най-вероятно е огнеустойчив.   Но дори и в този случай той би се разбил, ако бъде ранен с драконово стъкло, което го прави, съвсем буквално, стъклена бомба. Но Визерион беше мъртъв, преди да се събуди, и най-вероятно е само ледено зомби. Зомбитата не са просто податливи на огън – според книгите и сериала, те са изключитено лесно запалими. Това ще го направи лесна плячка на Дрогон и Регон — освен ако двата дракона не откачат при вида на техния немъртъв брат – или ако Дани и Джон не бъдат убити, докато ги яздат. Що се отнася до неутрализирането на великаните, Белите бродници и Нощния крал, най-сигурният подход би бил да бъдат атакувани от разстояние със стрели от балисти и лъкове, преди да пуснат драконите да очистят зомбитата. Разбира се, белите бродници офицери на Нощния крал изглеждат интелигентни и вероятно ще изчакат или ще се оттеглят извън обхвата на лъкове и балисти, след като няколко от тях загинаха от драконово стъкло. Но целта остава същата: да се извадят от строя колкото може повече от противовъздушните сили на Нощния крал, а след това драконите да свършат черната работа по защитата на замъка от ледените орди. Единствената причина някои от силите на Джонерис да излязат извън стените на замъка е ако Бродниците стоят далеч зад армията си. Но контингент от дотрашки конници с лъкове може да ги нападне по коридор, разчистен от Дрогон. По този начин дори Бродниците да бъдат предпазливи, те биха могли да бъдат засипани с драконов огън, залпове от драконово стъкло и кавалерийски заряд, което ще ги затрудни да получат възможност за чист изстрел по някой от драконите. Нека не забравяме и за връзките между Белите бродници и немъртвите: ако дотраките успеят да убият дори само няколко бродника, с тях те ще убият и всички зомбита, които са съживили. Джон, Дани и Бран са измислили различен план: да укрепят Зимен хребет с препятствия от драконово стъкло, а след това да използват Бран – охраняван от два дракона, Теон Грейджой и няколко десетки или стотици Железнородени като стръв за примамване на Нощния крал. По някаква причина  , изглежда, че Бриен е готова да поведе атака дирекно в ледената паст на немъртвите. Ако Кралят на нощта изпрати живите мъртви след Бран, тогава драконите и Жерезнородените ще могат да го защитят. Но ако самият Нощен крал тръгне към него, летейки на гърба на Визерион, с копие в ръка, като модел за обложка на хевиметъл албуми, тогава планът става много рисков с висок залог. Наградата? Ако убият Нощния крал, ще спрат армията на немъртвите. Рискът: те не само изтеглят въздушната подкрепа на Джонерис   от главната битка, но също така я изправят лице в лице с враг, който може да ги свали с две точни хвърляния на копие. Джонерис не е трябвало да изберат тази стратегия. Вместо само да укрепят Зимен хребет, те биха могли да използват околния терен в своя полза. Дълго преди Нощния крал да разбие Вала, Джон и Санса трябваше да започнат да копаят окопи в горите край Кралския път и да ги пълнят с лесно запалими материали. Следващата стъпка са огнените стрели. Директен сблъсък с армия, която се разраства с всяка ваша жертва, въпреки че може много бързо да претърпи огромни огнени загуби, е престъпление срещу логиката.   Джон би могъл да изпрати няколкостотин войници с огнени стрели през горите, които да подпалят окопите и горите, докато немъртвите напредват към Зимен хребет. В най-лошия случай, ако Зимен хребет бъде превзет, Джонерис би трябвал предваритерно да са осигурили път за отстъпление и място за срещи.   С кораби, разположени в реката само на няколко километра на юг, цивилни и армията на Джонерис биха могли да се върнат на корабите, откъдето стрелците да засипят с огън бреговете, докато се оттеглят. Това е само една от многото причини, поради които Яра и нейните кораби трябваше да бъдат разположени край Зимен хребет, а не да се заемат с превземането на Железните острови. Островите биха могли да бъдат полезни на по-късен етап, във войната срещу Церсей, ако Денерис държи да запази това местоположение и Скалата на Кастърли, защото те ще ѝ позволят да установи власт над околните пристанища и да получи път между нейните сили, Планински рай и Дорн. Но точно сега корабите на Яра биха били по-полезни за отстъпление и превоз на селяните до резервна позиция на юг. Защото всеки цивилен – неевакуиран от пътя на Нощния крал, е още един войник за неговата армия. Плюс това, без да повечето от силите на Джонерис, които да помогнат на Яра да държи островите, Юрон лесно би си ги върнал. Колкото до Церсей в Кралски чертог, тя вероятно ще си спомни, че немъртвите не могат да плуват. Тя трябва да унищожи всички мостове над реките, които свързват Севера и Юга. След това, ако разгърне флота на Юрон   до тези реки, тя би могла да спре всички армии, мъртви или живи, които се осмеляват да тръгнат на юг. Просто казано, шансът на Джонерис в битката за Зимен хребет не е нищожен. И все пак те ще се нуждаят от цялата си мощ, за да стигнат да момента на „армията на Кийстоун**“ – убивайки Нощния крал в последната киносекунда, точно преди да бъдат прегазени. Ако успеят да оцелеят, тогава ще трябва да се изправят пред много по-голямо предизвикателство: Церсей и Юрон. В крайна сметка Нощния крал може да има армия с голяма численост, но Железният трон има технологията, терена и пословично „голям меч“, за да бие един осакатен Джонерис.", "date": "2019.04.28", "title": "Фатални грешки в тактиката на Джонерис* за битката при Зимен хребет"}
{"url": "https://clubz.bg/82335-zasileno_policejsko_prisystvie_v_kuklen", "text": "Засилено полицейско присъствие има в град Куклен, край Пловдив, съобщава Нова тв. В неделя следобед група пияни мъже са нахлули в къщата на семейство с 4 деца. Причината била забележка от родителите към мъжете да намалят музиката, защото децата спят. На място веднага са изпратени патрули, но пияните мъже нападнали и тях. Една от полицейските коли е била потрошена. Според бТВ полицейският патрул бил изпратен по сигнал на адрес заради побой между ромски фамилии. Скандалът възникнал заради прекалено шумно празнуване. Петима са задържани за 24 часа. Сред тях и една жена.  Напрежението е овладяно бързо.", "date": "2019.04.28", "title": "Засилено полицейско присъствие в Куклен"}
{"url": "https://clubz.bg/82333-nishto_novo_mercedes_bez_konkurenciq_i_v_azerbajdjan", "text": "Четвъртият кръг от сезона във Формула 1 за Гран При на Азербайджан по булевардите на Баку предложи развръзка, която не изненада никого - \"Мерцедес\" спечели двойна победа, първи е Валтери Ботас, а втори - Люис Хамилтън. Това се случва за 4-ти път от началото на сезона - както никога досега в историята на най-комерсиалната автомобилна надпревара. Финландецът и световният шампион имат по две победи и втори места. Ботас води с точка повече пред Люис в генералното класиране, трети на 35 т. от лидера е Себастиан Фетел (\"Ферари\"). Германецът се нареди на последното място на подиума и днес. За мнозина интригата бе убита още на квалификацията в събота. Шарл Льоклер (\"Ферари\") имаше реален шанс да спечели първото място на стартовата решетка, но допусна грешка и катастрофира. Така той потегли десети, а днес поне зае петото място, като между пилотите на \"скудерията\" се нареди Макс Верстапен (\"Ред Бул\"). Както и в Китай преди две седмици, големият въпрос беше кой измежду Ботас и Хамилтън ще оглави колоната след старта. Валтери отново беше първи, Люис го атакува на първите два завоя, но скандинавецът удържа. До края в челото не се промени нищо. В заключителните обиколки Хамилтън опита някак да изтръгне успеха, но съотборникът му не трепна. Скучно състезание - отново. Добре поне, че нямаше инциденти (само веднъж излезе виртуална кола за сигурност, но не заради катастрофа), за разлика от съботния ден.", "date": "2019.04.28", "title": "Нищо ново - \"Мерцедес\" без конкуренция и в Азербайджан"}
{"url": "https://clubz.bg/82327-star_born", "text": "Когато евродепутатът и лидер на „България без цензура” („Презареди България”)   обяви намерението си след „каторгата”, наречена Европарламент, да се върне в България и да стане учител по български език и литература, това предизвика колективен смях и подигравки. Причината е, че от един от влиятелните журналисти, влизайки в политиката, Бареков бързо се превърна в личност, която всеки вече може да вземе на подбив. И фейсбук статусите му, и снимките му от фитнес салона определено не спомагат за обратното. „Имаме новина!”, бе запазената марка на водещия на сутрешния блок на бТВ и преди десет години – и в действителност в това студио се произвеждаха новини, които задаваха тона на политическия живот. Амбицията на Бареков да излезе от рамките на журналистиката проличаха малко преди освобождаването му от телевизията, когато подаряваше гербери на бъдещия премиер три мандата Бойко Борисов, или когато посещаваше същия този Борисов в болницата, когато кракът му бе пострадал при спортните му активности. Бареков с още по-нова амбиция - да става член на ЦИК Та, Бареков бе напуснат от бТВ и после бързо изгря на политическия небосклон. Преди това да стане официално обаче, бе назначен за директор на новините и актуалните предавания на също така бързо изгрялата в национален ефир ТВ7. Щедро финансираната от банкера в немилост Цветан Василев телевизия във времената на дружбата му с Делян Пеевски не само даде на Бареков трибуна за подготовка за политическа изява, но и с неговото любезно съдействие бе сътворена „Аферата Костинброд”. Единствено само и ексклузивно журналистът предаваше на живо пред печатницата за бюлетини в Костинброд в деня за размисъл преди парламентарните избори през 2013 г., като внушението бе, че ГЕРБ готви фалшификация на вота с отпечатването на 350 000 допълнителни бюлетини. Само година по-късно зародилото се вече движение „България без цензура” стана партия. Любопитен момент тук е, че част от т.нар. лидери на февруарските протести от 2013-а станаха част от нея. И до днес прокуратурата (участник в „Аферата Костинброд”) обаче отказва да разследва признания на разпитвани по делото за КТБ, че Цветан Василев е финансирал създаването на партията на Бареков. Има сведения и за купуване на гласове, но те също така остават недоказани. През 2014-а ББЦ успя и да влезе в Народното събрание и малко по-късно започна да се разпада с обвинения за обвързаност между Бареков и Пеевски. Но преди това коалицията между „България без цензура”, ВМРО, ЗНС и „Гергьовден” успя да вкара Бареков и зам.-председателя на ВМРО Ангел Джамбазки в ЕП. Това бе и годината на фалита на КТБ. Бареков реши да не се отказва от евродепутатското си място заради такова в националния парламент и така прекара в „каторгата” Брюксел и Страсбург пет години. За това време успя да изпадне в немилост пред всички свои бивши приятели и благодетели. Бареков опитал да се представи за евронаблюдател на изборите в Молдова В края на миналата година Бареков се опита да се върне на политическата сцена у нас, като двамата с лидера на „Атака” Волен Сидеров обявиха съглашателството си за създаване на „патриотичен консервативен алианс”. С посредничеството на Бареков, чиято партия е член на Алианса на европейските консерватори и реформисти (АКРЕ), „Атака” се сдоби със статут на кандидатка (но едва ли ще стане такава), след което според кулоарните слухове Сидеров дори е спрял да вдига телефона на Бареков. От „Атака” са лаконични: използвали бившия тв водещ за връзка с консерваторите. И това е. Всъщност тази кратка ретроспекция ни показва, че звездата на Бареков гря само около една година – от изявите му в ТВ7 и шампанското за неколкостотин евро бутилката в Сен Тропе до „каторгата” в ЕП. Днес обяснява, че е с четири деца на ръце, без мандат като евродепутат и на практика без работа. И поиска да стане член на Централната избирателна комисия. На държавна заплата. Също толкова ярко свети и лидерът на РЗС  , за когото към днешна дата дори няма актуални новини. Янев си живее спокойно като общински съветник в Сандански, но наесен мандатът му свършва. За разлика от Бареков той не напомня за себе си всекидневно в социалните мрежи. Но пък всички ще го запомнят като „громител на корупцията” и „човека с флашките”. „Ред, законност и справедливост” живее под тази си форма от 2005 г., за което време успя да издигне кандидат за президент бившия конституционен съдия, сега депутат от ГЕРБ славославещ личностите на Бойко Борисов и Виктор Орбан – Георги Марков. После направи опит да издигне медицинските сестри от процеса в Либия за кандидат-евродепутати и накрая усилията ѝ се увенчаха с успех – влезе в националния с малко над 4% (при праг от 4 на сто) на вота през 2009 г. Това бе и годината, когато на власт дойде първият кабинет на Бойко Борисов, а парламентът осъмна с шест партии. ГЕРБ нямаше мнозинство със своите 117 депутати и Янев предложи услугите си. Последва обаче разпад на парламентарната група на РЗС и не само. Близо 20 народни представители по онова време скъсаха с партиите, пратили ги в парламента, като по-голямата част от тях декларираха подкрепа и пренасочване на държавните си субсидии за ГЕРБ. Най-тежко пострада групата на РЗС, която остана с под изискуемия минимум от 10 депутати и на практика спря да съществува. Така подкрепата за партията на Борисов бе бързо свалена, а Янев, който дотогава оглавяваше комисията в НС за борба с корупцията, трябваше да сдаде поста. Яне Янев и Манолев \"с къщата за гости\": феодали, вуйни и нечия ориентация Ще запомним лидера на РЗС с „разкритията” и сигналите му до прокуратурата по широк спектър от теми. Имаше такива срещу сделки на пловдивския бизнесмен Георги Гергов, за злоупотреби на кметовете на 16 общини, срещу трима прокурори, „проспали” корупционна схема в енергетиката от времето на Тройната коалиция на стойност близо 100 милиона лева, срещу двама служебни министри, сигнали за купуване на гласове и какво ли още не. Янев си приписа и „уволнението” на бившия финансов министър Симеон Дянков – след като запознал Борисов с информация за участието на Дянков в корупционна сделка. „Повелителят на флашките”, „последният император на флашките”, „преносителят на флашките” са само част от присмехулните определения, с които Янев бе наричан през годините заради заплахите си срещу министри на Борисов с флашки. Близък до комичен бе и случаят, в който бе открадната служебната кола на Янев, в т.ч. „девет магнитни носителя с информация” и ключа от касата със сигналите за корупция. Емблематична ще остане и заканата на РЗС от президентската кампания през 2011 година: „Ще уволня Бойко Борисов.” За да се стигне през 2014-а до „РЗС няма да се яви на изборите, но ще подкрепи Борисов”. В дните, в които Янев пак бе в добри отношения с ГЕРБ, внесе и сигнал за парични преводи от Цветан Василев към Бареков. А после стана и съветник по борбата с корупцията в кабинета на човека, който няколко години преди това щеше да уволнява. Журналист, дипломат, разузнавач. Ако още не сте разпознали за кого става въпрос – това е бившият депутат на Патриотичния фронт (ПФ)  . Изявите му от парламентарната трибуна бяха пламенни. Както и тези в партийната (на НФСБ) телевизия СКАТ. По последни данни Енчев може да бъде видян като водещ на собствено предаване по друга партийна телевизия – тази на БСП, която тръгна в ефира в началото на годината. Ще запомним Велизар Енчев като „непослушния депутат”, каквито рядко се срещат в Народното събрание. Макар и да е разписано, че народните избраници гласуват по съвет, съвестта им често се диктува от партийната повеля. Енчев бе единственият депутат от парламентарната група на ПФ (обединението между НФСБ и ВМРО в миналия парламент), който не гласува за избирането на Бойко Борисов за министър-председател, нито за Цецка Цачева за председател на Народното събрание. Заради несъгласие с авторитарния според него начин на управление на групата Енчев я напусна и остана независим депутат. Тогава той обвини лидера на НФСБ Валери Симеонов, че е принуждавал народните избраници да подпишат празна бланка за освобождаването си. Обвини ПФ, че подкрепя ГЕРБ въпреки предизборните заявки. Още преди пет години Енчев говори и за продажбата на български паспорти от Държавната агенция за българите в чужбина, в която кадрува ВМРО. Разкри, че управителят на БНБ Иван Искров се разписва срещу месечна заплата от 45 000 лева. Поиска официално и закриването на Комисията по досиетата. Енчев се пробва и като кандидат за президент на вота през 2016 г. от името на новооснованата от него партия „Българска пролет”. Близостта му с левицата можеше да бъде проследена през годините чрез гражданските протести, към които от БСП се присламчваха заедно с формацията на Енчев и с „Възраждане” на бившия ВМРО член Костадин Костадинов. Енчев се оказа и в листата на БСП за предстоящия евровот. Детронираният лидер на Съюза на демократичните сили (СДС)  продължава да бъде чест гост в тв студиата, но само толкова. Дългогодишният член на партията я оглавява през 2013 г., но на практика лоша шега му изигра участието му във властта във втория кабинет на Борисов. Самостоятелните изяви на Лукарски започнаха още в изборната нощ, когато в интервю за „24 часа” той обяви за предизборен „трик” заявката на Реформаторския блок, че не желае Бойко Борисов за премиер. С разразилия се скандал се наложи от вестника да публикуват на сайта си аудиозапис с изказването на Лукарски. Това не му попречи малко по-късно да заеме министерски пост – този в Министерството на икономиката. Докато бе начело, само веднъж му се наложи да вади горещи картофи – при случая с отнетия лиценз на „Дунарит”. По ирония на съдбата оръжейното предприятие е в мейнстрийма и днес – заради отравянето на оръжейния бизнесмен Емилиян Гебрев, който претендира за собствеността на „Дунарит”. Иначе министерстването на Лукарски бе безоблачно. Упорството му да не напусне поста и да мине в опозиция, както направиха от ДСБ, допринесе за разпада на Реформаторския блок, който и без това вече се бе разделил на подкрепящи ГЕРБ и против ГЕРБ. Заедно с лидера на ДБГ Меглена Кунева, която освен вицепремиер реши да поеме поста и министър на образованието след освобождаването на Тодор Тагарев и също да запази тези си позиции, двамата оставиха впечатлението в демократичното пространство, че министерстването им е по-важно от принципите. \"Всички инакомислещи ли ще изключите от СДС, г-н Лукарски?\" Към днешна дата нито Лукарски, нито Кунева вече председателстват партиите си. Лукарски окончателно изпадна в немилост, след като стана ясно, че вместо да поведе СДС към нов съюз на дясното – с ДСБ и „Да, България”, смята да се съюзи с „патриотичното” и „консервативното” – в лицето на НФСБ. В интерес на истината партията в действителност е разделена на две по този въпрос, но новото й ръководство предпочита доброто старо демократично пространство. Той не успя да смени чипа на българина, нито да го „оправи“ за 800 дни, а изстреляната в небосвода нова партия НДСВ се преименува и накрая се разпадна. Днес Царя, или бившият цар  напомня за себе си основно покрай водените дела за т.нар. Царски имоти. Стигна се дори до абсурдната ситуация бивш министър-председател на България да съди България в Европейския съд по правата на човека в Страсбург. Местан е задържан за смъртта на 6-месечно бебе в катастрофа След като изпадна в немилост пред почетния председател Ахмед Доган, от полезрението се изгуби още един партиен лидер –  . Макар и да поведе нова партия – ДОСТ, която да разчиташе най-вече на гласовете от Турция, формацията бе последвана от разпад. А наскоро Местан се появи в публичното пространство по съвсем незавиден повод - в катастрофа с негово участие загина шестмесечно бебе. От публичното пространство изчезна и бившият премиер и още по-бивш финансов министър  . Което си е и логично след фиаското с издигането на Делян Пеевски за председател на ДАНС и последвалите точно 421 дни протестни дни. Тишина е обгърнала и бившата министърка на регионалното развитие и благоустройството и министър на българското европредседателство  . Павлова бе близка до Борисов заедно с финансовия министър Владислав Горанов и бившия му колега от транспорта Ивайло Московски, но след края на председателството изчезна от небосвода. Неофициално Павлова бе спрягана за посланически пост, после за кандидат за кмет на София, после за водач на евролистата на партията, като накрая се оказа на незавидното седмо място като кандидат за евродепутат. Лиляна Павлова - седма в евролистата на ГЕРБ и СДС. Мария Габриел - водач. Кои са останалите Ако вярваме на социологическите проучвания с уговорката, че до следващите парламентарни избори има много време (ако на правителството не му мине котка път), то следващата изпаднала от политическия небосвод звезда би трябвало да е тази на лидера на „Воля”  . Но, поживём – увидим. Те и за Волен Сидеров така казваха, обаче ето го – сега ни управлява. Бареков опитал да се представи за евронаблюдател на изборите в Молдова Яне Янев и Манолев \"с къщата за гости\": феодали, вуйни и нечия ориентация \"Всички инакомислещи ли ще изключите от СДС, г-н Лукарски?\" Местан е задържан за смъртта на 6-месечно бебе в катастрофа Лиляна Павлова - седма в евролистата на ГЕРБ и СДС. Мария Габриел - водач. Кои са останалите", "date": "2019.04.28", "title": "A Star is Born"}
{"url": "https://clubz.bg/82231-v_ochakvane_na_porednoto_vyzkresenie", "text": "В своята история България е възкръсвала много пъти. Самото установяване на Аспарух на Балканите може да се разглежда като възкресение на държавата на Кубрат. През вековете българите често са изпадали в дълбока тъма - било заради злонамерени и корумпирани управници, било заради попадане под чуждо владичество. И поне засега винаги са успявали да се измъкнат. От една страна подобна устойчивост и жилавост би могла да е повод за гордост. От друга страна обаче ако един народ много често го докарва дотам, че да се нуждае от възкресение, от грамадни усилия, придружени с чудеса, за да се измъкне от тежкото си положение, това означава, че този народ не успява да осъзнае опасностите предварително. А добрата политика не е тази, която решава проблемите, а онази, която ги предотвратява. Последното ни възкресение започна в края на 1989 г., когато тоталитарният режим на БКП рухна и завърши през 2007 г., когато България стана член на ЕС. От тогава насам обаче вместо да ставаме все по-европейска държава ние бавно и полека се завръщаме в авторитарната тъма и евразийското блато. Към момента в България върховенство на закона има само за онези, които не са близки до властта. Това засяга не само българите, но и чужденците, които по някаква причина са се излъгали да дойдат и да инвестират у нас. Икономическата стабилност се крепи на средни доходи от 500 евро. Свободата на словото, спазването на журналистическите стандарти, са все по-дефицитна стока в медиите. И то не защото така казват от \"Репортери без граници\". Всеки, който работи в медия или пък следи по-изкъсо медийната сред у нас е наясно с това тъжно положение. Друг е въпросът дали ще признае това публично. Медиите и съдебната власт в повечето случаи са обикновени бухалки в ръцете на управляващата клика. И то няма как да е другояче, след като нейният произход също е бухалкаджийски, Те друго не знаят. И още един важен въпрос. Може би най-важният. Да се твърди, че страната ни е напълно независима от руската мечка, от чиито лапи успяхме що-годе да се измъкнем при последното си възкресение, е просто нелепо. Факт е, че българите си дават сметка за проблемите си. По стар навик осъзнаването идва с малко закъснение. Гражданите търсят изход, но в повечето случаи в грешната посока. Според последните социологически проучвания българите сякаш виждат изхода в това да дадат властта на БСП. БСП обаче няма как да освободи България от герберското робство. Напротив - при БСП робството става още по-зловещо. Не беше чак толкова отдавна, когато тази партия сформира правителство. Основното, което направи, е да изведе Делян Пеевски пред кулисите. И ГЕРБ, и БСП са част от политическия обръч на Ахмед Доган. Доказателствата за това са твърде много, за да бъдат пренебрегвани. Освобождението на България определено не минава по ул. \"Позитано\". Отговорът е някъде другаде - било в партия, която съществува, било във формация, която тепърва ще се създава, било в политически лидери, за които още не знаем, че съществуват. България има нужда не от коренна промяна, а от връщане на пътя, по който вървеше до 2007 г. Магистралата на настоящото ни управление на пръв поглед изглежда впечатляваща, но всъщност е път заникъде. За съжаление, в последните години се оказа, че и очакванията ни ЕС да ни помага в борбата срещу родната мафиотска олигархия са били прекомерни. Брюксел критикува редовно ситуацията в България, но прегръща и целува преките отговорници за тази ситуация, защото очевидно така му изнася. Така че за пореден път ще трябва да се оправяме сами. Крайно време е да спрем търпеливо да чакаме поредното си възкресение. Отдавна сме наясно на кого помага Бог, редно ли е на лозе да се ходи само с молитва и може ли някой друг да вкара нещо в собствената ни кошара.", "date": "2019.04.28", "title": "В очакване на поредното възкресение"}
{"url": "https://clubz.bg/82271-noviqt_23_godishen_favorit_na_marin_lo_pen", "text": "Френската крайнодясна лидерка Марин льо Пен има нов фаворит - 23 годишен. Жордан Бардела е начело на листата на нейния Национален сбор за евроизборите. Не е трудно да се види, че това е пореден опит на 50-годишната адвокатка Льо Пен да нарисува привлекателен образ на партията си, обременена от етикетите \"крайнодясна\", \"ксенофобска\", \"антиевропейска\", \"ислямофобска\". Тя ги определя като оръжия на \"семантична война\" срещу нея. Младежът никога не е заемал изборна длъжност, но е сигурно, че ще седи в следващия Европейски парламент, където Льо Пен възнамерява да сформира обща група с Лигата на италианския крайнодесен вицепремиер Матео Салвини и депутати от сродни европейски партии като \"Алтернатива за Германия\" и Партията на свободата, която участва в консервативното правителство на Австрия, пише \"Политико\". Льо Пен изглежда има склонност към по-млади от нея мъже, на чиято политическа кариера тя е ракета-носител. След поражението ѝ от центриста Еманюел Макрон на президентските избори през 2017 г. тя се раздели с десет години по-младия си заместник Флориан Филипо, официално - заради политически различия. Той напусна партията и основа своя - \"Патриотите\". Бардела, новото ѝ откритие, е роден и израсъл като дете на самотна майка в предградието Дранси, департамент Сен-Сен Дьони в северната парижка периферия, с която е пълна с имигрантски гета. Може да се каже, че познава от малък по-тъмната страна на живота. От 16-годишен е по митингите на партията на Льо Пен, която наскоро се преименува на Национален сбор от Национален фронт. През 2012 г. лепи афиши за първата ѝ президентска кампания. Льо Пен предлага Съюз на европейските нации вместо сегашния \"гниещ\" ЕС Замяната на войнствения \"фронт\" със \"сбор\" е част от борбата на лидерката да изтрие радикалния и отблъскващ за мнозина облик на партията си, създаден от баща й Жан-Мари льо Пен, основател на Националния фронт, от който родната му дъщеря го изключи. Тя до момента успява, поне на думи, да преобрази партията си от конфронтационна, мрачна, враждебна и агресивна и да я превърне в приятелска, приемаща организация на обикновените хора с традиционни ценности. Бардела ѝ трябва в това упражнение като апел към младите избиратели. Строен, гладко избръснат, нямащ нищо общо с отричане на Холокоста, антисемитизъм и ксенофобия, той трябва да \"продаде\" на гласоподавателите новото лице на Сбора - на радетел за френската идентичност и традиция, противопоставени на бездушната и безлика администрация в Брюксел, която ненужно се меси в националните дела.  Антиевропейските партии като Сбора и Лигата се препозиционираха бързо на фона на \"Брекзит\". Те изоставиха изцяло лозунгите за напускане на еврото и разпускане на ЕС, отчитайки страха на избирателите от това, което става с Британия. Рано е за некролог на крайнодясното в Европа Новият им лозунг е \"Европа на нациите\". Той означава, че ЕС трябва да бъде съхранен, но да върне на националните правителства много от правомощията, които те са му делегирали дотук. Бардела е любимец както на Льо Пен, така и на италианския ѝ съмишленик Салвини. След загубата си на президентските избори през 2017 г. тя назначи младежа за свой говорител, а година по-късно го направи лидер на младежката организация на партията си. Той членува в нея от 2012 г. Макар и градско момче, Бардела демонстрира интерес към традиционните производства  на френската провинция, сред които, разбира се, е конякът, пише изданието. Нетипично за възрастта си той твърди, че любимият му певец е Шарл Азнавур, но що се отнася до телевизионните сериали, които гледа, не може да посочи нито едно френско заглавие. \"Политико\" отбелязва, че успява да влезе под кожата на хората от провинцията. Собственик на спиртоварна дори му предлага една от дъщерите си за съпруга - предложение, което той внимателно отклонява. Изданието посочва, че независимо от промяната, която се старае да демонстрира младията водач на листа не се отказва от традиционни прийоми на партията си като фалшивите новини и раздухването на страха от имигрантите и исляма. Рано е за некролог на крайнодясното в Европа", "date": "2019.04.28", "title": "Новият 23-годишен фаворит на Марин льо Пен"}
{"url": "https://clubz.bg/82330-skandinavskata_aviokompaniq_sas_anulira_oshte_1200_poleta", "text": "Скандинавската авиокомпания CAC анулира още над 1200 полета, планирани за понеделник и вторник. Причината е стачка на пилотите, която вече засегна около 170 000 пътници, предадоха Ройтерс и Франс прес. В стачката участват над 1400 пилоти. Отменени са 667 полета за понеделник и 546 за вторник, се казва в изявление на САС. Това ще засегне 61 000 пътници в понеделник и 49 000 пътници във вторник. Пилотите на САС излязоха в стачка в петък след провал на продължили няколко месеца преговори за трудовите възнаграждения, условията на труд и работните графици, която предизвика отмяната на около 70% от полетите на авиокомпанията.", "date": "2019.04.28", "title": "Скандинавската авиокомпания САС анулира още 1200 полета"}
{"url": "https://clubz.bg/82331-bylgarskiqt_ansambyl_sys_zlato_i_v_baku_snimki", "text": "Българският ансамбъл по художествена гимнастика спечели златото на финала на съчетанието с три обръча и два чифта бухалки на Световната купа в Баку. Тимът на Весела Димитрова в състав Симона Дянкова, Стефани Кирякова, Мадлен Радуканова, Ерика Зафирова и Лаура Траатс изиграха силно композицията си и получиха оценка от 25,550 точки (16,9 за трудност и 8,650 за изпълнение). За ансамбъла ти това е втори медал от Баку след бронза в многобоя снощи. На финала на пет топки нашите останаха на четвърто място с 23,950 точки. На пет топки шампион стана Русия с 24,850 точки, а на второ и трето място са съответно Япония с 24,450 и Украйна с 24,350. На обръчи и бухалки сребърните отличия грабна Русия с 25,250 т., а на трето място е Украйна с 25,150 т. По-рано днес Катрин Тасева зае пето място на бухалки и шесто на обръч на финалите на отделните уреди при жените в Баку.  Тасева имаше изпуснати уреди и в двете композиции. Тя беше оценена с 20,300 точки на бухалки и 18,950 на обръч. За изпълнението си на бухалки тя има оценка за трудност от 13,2. Боряна Калейн се нареди шеста на финала на лента с 18,350 точки. По-важното е, че Катрин Тасева спечели Световната купа на топка и лента от етапите на всички надпревари до момента. На топка тя има 92 точки, а след нея на второ място с 90 е Боряна Калейн заедно с Линой Ашрам (Израел). На лента българката е водачка със 104 т., след нея е рускинята Дина Аверина с 90 т., трета е сънародничката й Александра Солдатова с 85.  Аверина стана шампионка на обръч с 22,000 т. и на бухалки с 22,500 т. На топка златото взе Линой Ашрам с 21,750 т. Анастасия Салос от Беларус победи във финала на лента с 20,650 точки. От 16 до 19 май Баку ще бъде домакин на европейското първенство по художествена гимнастика.", "date": "2019.04.28", "title": "Българският ансамбъл - със злато и в Баку (СНИМКИ)"}
{"url": "https://clubz.bg/82322-psj_propilq_avans_ot_dva_gola_i_izpusna_kupata_na_franciq_snimki", "text": "\"Рен\" спечели купата на Франция в драматичен финал с \"Пари Сен Жермен\" на \"Стад дьо Франс\", стигнал до дузпи. Шампионът поведе с 2:0, допусна обрат - 2:2, последваха продължения, в които Килиан Мбапе получи червен картон, а при 11-метровите удари \"Рен\" спечели с 6:5. Това е първата Купа на Франция за \"Рен\" от 1971 г. насам. Докато ПСЖ печелеше трофея в последните четири сезона. Грандът не беше губил на финал от 2011 г. А двубоят, на който присъства френският президент Еманюел Макрон, започна чудесно за парижани. Дани Алвеш откри в 13-ата минута, а завърналият се след операция Неймар удвои в 21-ата. В 40-ата Преснел Кимпембе си вкара автогол и възроди надеждите на \"Рен\". В 66-ата Сито изравни. В продъженията Килиан Мбапе изживя кошмар. Той първо удари греда, а малко след това нацели коляното Дамиен да Силва и получи заслужен червен картон. Това стана в 118-ата минута. На 12-ото изпълнение при дузпите Кристофър Нкунку прати топката над вратата, така ПСЖ и феновете му потънаха в тъга, докато другият лагер избухна в радост. Нкунку влезе като смяна малко преди това, а преди сезона беше спряган за преминаване в \"Рен\". На път за ложите Неймар се забърка в свада със зрител, който опита да го снима с мобилен телефон. Бразилецът дори посегна да удари запалянкото и това може да му осигури наказание от Френската футболна федерация, дни след като УЕФА го санкционира за три мача в Шампионската лига. Макрон връчи трофея на \"Рен\" и на неговия собственик Франсоа-Анри Пино - един от най-богатите французи, дарил 100 милиона евро за възстановяването на катедралата Нотр Дам. \"Пари Сен Жермен\" изпраща неуспешен сезон, в който спечели само титлата на Франция. Останалите три купи се разминаха с \"Парк дьо Пренс\" - купите на Лигата и на Франция, както и на Шампионската лига.", "date": "2019.04.28", "title": "ПСЖ пропиля аванс от два гола и изпусна купата на Франция (СНИМКИ)"}
{"url": "https://clubz.bg/82324-bylgarski_trenor_zapochna_rabota_v_arsenal", "text": "Българският треньор Красимир Корсачки ще работи във футболната академия на лондонския \"Арсенал\", научи Клуб Z от самия него. Школата на \"топчиите\" има реномето на една от най-добрите не само на Острова, а и в цяла Европа. През миналата година директор стана бившият играч на \"артилеристите\" и германски национал Пер Мертезакер. Корсачки започва с най-малките - на 7-8 години, а ще помага и в другите възрасти.  Той е препоръчан на гранда от собственика на аматьорски мъжки отбор, който тренира. Това е било достатъчно само за да се яви на конкурс в два етапа - интервю и практическа тренировка с подрастващи. Предпочетен е в конкуренция с още неколцина кандидати. Корсачки е роден на 22 април 1977 г. в София. Тренира в школата на ЦСКА. След казармата не успява да пробие в професионалния футбол. Играе в аматьорската лига на Висшето транспортно училище \"Тодор Каблешков\" и решава да се насочи към треньорската професия. Преди години заминава за Англия със съпругата си и започва да изкарва лицензи. През миналата година придоби в Англия УЕФА \"А\" - едно стъпало под най-високия за професионален треньор в УЕФА \"Про\". Отделно притежава още 3 лиценза, които са само за детско-юношеския футбол. Доскоро работеше за други два лондонски клуба - \"Чарлтън\" (като треньор на няколко тима) и \"Уест Хем\" (скаут за възрастите 12-16 г.).  През миналата година Корсачки основа своя школа край Лондон - Kent football academy (KFA), базирана в Мейдстоун, графство Кент, за момичета на възраст между 6 и 15 години. Тренировъчният план на KFA е съобразен с професионалното развитие на ФА (Футболната асоциация на Англия) за детско-юношеския футбол. Отборите й участват на турнири във Великобритания и чужбина. Корсачки разкри някои от стандартите на \"артилеристите\": Корсачки ще продължи да развива своята школа в Мейдстоун. Той е в постоянен контакт с наши специалисти, с които обменя идеи. Когато може, се прибира в България и следи футбола в страната ни.", "date": "2019.04.28", "title": "Български треньор започна работа в \"Арсенал\""}
{"url": "https://clubz.bg/82323-mariq_grozdeva_otiva_na_rekordna_sedma_olimpiada", "text": "Мария Гроздева ще участва в рекордните за български спортист седми олимпийски игри. Тя спечели квота за Токио 2020, като взе златото на Световната купа в Пекин в дисциплината 25 метра спортен пистолет. Участваха всичките най-силни състезателки. Антоанета Бонева е 18-а с 582 точки, а девойката Мирослава Минчева остана 44-та с 574 т. Гроздева влезе във финала с шести резултат - 587 т., а там записа 36 т. С една по-малко \"сребърна\" остана Вероника Майор (Унгария), а бронзът е за Анна Коракаки (Гърция) - 30 т. Германката Моника Карш, която имаше най-добър актив преди заключителната стрелба, е четвърта. Така Мария Гроздева вече придоби правото да представя България догодина в Токио. Добра новина е, че тя взема квотата повече от година преди игрите и ще може да се готви спокойно.  Гроздева е двукратна олимпийска шампионка (2000 и 2004 г.), има и три бронзови медала (1992, 1996 и 2004 г.).", "date": "2019.04.28", "title": "Мария Гроздева отива на рекордна седма олимпиада"}
{"url": "https://clubz.bg/82325-mnozinstvoto_ot_britancite_referendumyt_za_brekzit_beshe_losha_ideq", "text": "Над половината от британците - 55 на сто - смятат, че щеше да е много по-добре да не се беше провеждал въобще референдум за излизането от ЕС, съобщава \"Гардиън\". Това показват данни от последното проучване на общественото мнение Opinium/Observer poll, проведено сред 2004 пълнолетни граждани на Обединеното кралство в периода между 9 и 27 април т. г. Впечатляващо е, че сред избиратели на консерваторите вече преобладават онези, които смятат, че референдумът е бил лоша идея (49 на сто) в сравнение с хората, които го одобряват (43 на сто). Сред гласоподавателите на лейбъристите 72 на сто са убедени, че не е трябвало въобще да има подобно гласуване.  Консервативната партия пада с 3 на сто (26%) и е на дистанция от 7 на сто от лейбъристите (33%), които също губят от последното проучаване 3 процента. Найджъл Фараж с новата си партия \"Брекзит\" заема стабилно третото място със 17 на сто.. На въпрос за електорални нагласи за евровота партията на Фараж е с още по-добри проценти.  Лейбъристите и формацията на Фараж са с около 28 на сто, двойно повече от Консервативната партия, която е с 14 на сто. Ако се проведе втори референдум с опции да напускане на ЕС при условията на предлаганата от Мей сделка или оставане в съюза, 46 на ста казват, че ще гласуват за оставане, а 34 на сто за напускане (спад от 4 на сто).", "date": "2019.04.28", "title": "Мнозинството от британците: референдумът за \"Брекзит\" беше лоша идея"}
{"url": "https://clubz.bg/82318-trymp_osmiva_zaspaliq_djo_i_ludiq_byrni", "text": "Президентът на САЩ Доналд Тръмп похвали американския икономически растеж и разкритикува опонентите си от Демократическата партия по време на митинг в Грийн бей в щата Уисконсин, предаде Асошиейтед прес. \n\tТръмп припомни, че икономическият растеж е бил 3,2 процента през първото тримесечие на годината и изтъкна постигнатото в областта на намаляване на бедността на американските семейства и увеличаване на заетостта в Уисконсин. Президентът отново обеща да издигне стена по границата с Мексико и да представи план за здравеопазването след президентските избори. \n\tТой спомена и опонентите си сред демократите, като използва прякорите, които им е дал. Тръмп говори за Заспалия Джо, визирайки Джо Байдън, и за Лудия Бърни, визирайки Бърни Сандърс. За Елизабет Уорън, която нарича Покахонтас, Тръмп прогнозира, че с нейната кандидатура за изборите вече е свършено. \n\tЗаради митинга в Уисконсин Тръмп пропусна ежегодната вечеря на кореспондентите в Белия дом. Заедно с Тръмп вечерята на кореспондентите пропусна и говорителката на Белия дом Сара Сандърс. Тя придружи Тръмп в Уисконсин и каза, че е много горда, че работи за президента. Убита жена и трима ранени при масова стрелба в Синагога в Калифорния В началото на митинга обаче Тръмп говори за стрелбата в синагога в Калифорния, в която бе убита една жена и трима души бяха ранени.", "date": "2019.04.28", "title": "Тръмп осмива Заспалия Джо и Лудия Бърни"}
{"url": "https://clubz.bg/82326-zelenski_s_kontrapredlojenie_dava_ukrainsko_grajdanstvo_na_rusnacite", "text": "Новоизбраният президент на Украйна Володимир Зеленски отхвърли офертата на Владимир Путин украинците да получават руски паспорти с предимство. Путин дава лесно гражданство на всички украинци \"Руският президент не бива да очаква, че много украинци ще приемат предложението му за руски паспорти\", заяви Зеленски. Наред с това той предложи украинско гражданство на руснаците, предаде Ройтерс, съобщава БТА.. Преди няколко дни Путин обяви, че иска да узнае позицията на Зеленски за конфликта в Източна Украйна. Руският президент бил останал с впечатлението, че Зеленски няма да изпълнява Минските споразумения от 2015 г. въпреки умората на украинците от войната. Новият държавен глава на Украйна отговори, че е готов да води преговори, но предупреди Русия да не се опитва да говори \"на езика на заплахите, на военния и икономическия натиск\".", "date": "2019.04.28", "title": "Зеленски с контрапредложение - дава украинско гражданство на руснаците"}
{"url": "https://clubz.bg/82328-svetyt_ne_e_tolkova_losh", "text": "Цитатът е от наскоро появилата се на български книга „Фактологичност“ на Ханс Рослинг. В подзаглавието си под формата на въпрос тази книга носи добра новина: „Защо светът е по-хубаво място, отколкото предполагаме?“  Как ще защити авторът тази благоприятна за човечеството вест? Той избира възможно най-сигурното доказателство – факти, само факти, много факти. Представете си, че трябва да отговорите на следния въпрос: Как се променя броят на смъртните случаи вследствие на природни бедствия на година през последните сто години? Възможни отговори: А/ Увеличава се повече от двойно; Б/Остава почти същият; В/ Намалява почти наполовина. Ако шимпанзе трябва да отговори на този въпрос, има 33 процента шанс да познае. Защото просто ще посочи един от трите отговора и той може случайно да е верният. Какъв процент от хората обаче могат да отгатнат правилния отговор? Това са същите хора, които непрекъснато са облъчвани в думи, картини и звук за всяко природно бедствие във всяко кътче на земното кълбо. Като се прибавят към това и страшните предсказания, свързани с климатичните промени, подозренията за ядрени опити и конспирациите за това, че могат да се предизвикват земетресения, цунами и т.н., най-вероятно повечето от хората ще изберат като възможен първия или втория отговор. Верен обаче се оказва третият – през последните сто години жертвите на природни бедствия намаляват почти наполовина. При проведените опити само около десет процента от хората отговарят правилно. Излиза, че шимпанзетата знаят повече за планетата от хората. Не, разбира се. Хората просто имат инстинкта да засилват страховете си. Те са склонни да виждат тенденциите в линейно развитие, да усещат нещата разделени на две противоположни групи, да преувеличават, да вярват в предопределеността... И на още много такива неща са склонни хората, което им пречи да видят света такъв, какъвто е в действителност, а не в техните опасения и чувства. Дори хора, които са отговорни за развитието на човечеството, не са наясно с реалната картинка на света. Повечето са така склонни да консумират драмата, апетитът за нея така се е вселил в човека, че той си въобразява, че е прав и не сверява вижданията си с единственото нещо, което може да даде реална представа – фактите. Особено ясно проличават заблудите според автора по отношение на бедността в света. Всеки по някаква своя причина вижда света като обедняващ. Най-честата представа за света днес е за една малка част от хората, които са фантастично богати, и друга част – преобладаващата, мнозинството – тънеща в бедност. А помежду им огромна пропаст. Какво обаче показват фактите. Действително един милиард от населението на Земята живее изключително бедно – без течаща вода, без достатъчно храна, без обувки, без транспорт. И действително, един милиард живее много добре – в нормални жилища с течаща топла вода, с достатъчно храна, лекарства, средства за образование, собствен автомобил. Но между тези два милиарда не е пропаст, а територия, в която има около 5 милиарда души, които живеят на средно равнище според обективните стандарти, а не според нашите представи за бедност. Излиза, че голямата част от населението е в златната среда, в която все повече намалява детската смъртност, все повече момичета ходят на училище, все повече деца получават ваксини и лечение. И ако ни интересува къде е България, в златния милиард на добре живеещите е. Авторът определя своята книга като битка с невежеството. И дава уроци как да преминем от витаещи във въздуха клишета за света към базиран на факти светоглед. Не че е лесно. Хората до такава степен са склонни автоматично да приемат неща, в които всички вярват, че това се е превърнало почти в инстинкт. Ако наистина прочетем, научим и прилагаме уроците на Ханс Рослинг, то ще имаме две ползи, които той формулира така. „Първо: базираният на факти светоглед е по-полезен за ориентиране в живота точно както прецизният джипиес е по-полезен да намерите пътя си в града. Второ и вероятно по-важно: базираният на факти светоглед е по-комфортен. Той генерира по-малко стрес и безнадеждност от драматичния мироглед, който е пресилено негативен и ужасяващ.“ Според фактите светът е наистина по-добро място, отколкото си мислим. ---", "date": "2019.04.28", "title": "Светът не е толкова лош"}
{"url": "https://clubz.bg/82321-ispancite_pak_glasuvat", "text": "В Испания днес ще бъдат произведени третите парламентарни избори за по-малко от четири години, съобщи Асошиейтед прес, предава БТА.. Премиерът социалист Педро Санчес се надява, че гласоподавателите ще му дадат силен мандат да остане на поста, който зае преди 11 месеца. Тогава с гласуване на недоверие бе свален от власт неговият консервативен предшественик Мариано Рахой. Въпреки това около една трета от запитаните в социологическите проучвания от последната седмица на предизборната кампания казват, че не знаят за кого ще гласуват. Защо изборите в Испания са важни Изглежда сигурно, че появилата се неотдавна партия \"Вокс\" ще вкара крайнодесни депутати в долната камара на парламента - Конгреса на депутатите, за пръв път от 80-те години. Силно представяне на \"Вокс\" ще е изключително важно за това консервативната Народна партия и десноцентристката \"Сиудаданос\" (\"Гражданите\") да съставят коалиционно правителство на мнозинството и да отстранят премиера.  Социалистите в Испания увеличават преднината си преди изборите на 28 април Санчес призова избирателите да гласуват за най-старата испанска национална партия, \"за да не позволим на трите партии от десницата да обединят сили\". Той бе принуден да свика тези предсрочни избори, тъй като не успя да прокара законопроекта за националния бюджет в парламента през февруари.  В следващия парламент вероятно ще влязат пет големи национални партии. Според социологическо проучване с участието на 16 194 души, имащи право да гласуват, Испанската социалистическа работническа партия ще спечели 30 процента от гласовете, Народната партия - 17 процента, \"Гражданите\" - 13 процента, крайнолявата \"Унидос подемос\" (\"Заедно можем\") - 12 процента и \"Вокс\" - 11 процента.  \"Вокс\" отрича холокоста и величае Франко Право да гласуват имат 37 милиона испанци - 34,5 милиона, живеещи в Испания, и над два милиона в чужбина, посочи испанската избирателна служба, цитирана от Си Ен Ен. Един от трънливите въпроси в тази предизборна кампания бе Каталуния. Десницата и левицата взаимно се обвиняваха, че ръководят неправилно отношенията между Мадрид и регионалното каталунско правителство. Имаше търкания и по въпроса за данъчната политика - десницата предложи намаляване на данъците с цел даване на тласък на икономиката, а левицата предложи увеличаване на данъците на най-богатите, за да преразпредели тяхното богатство и да помогне на най-бедните.  Социалистите в Испания увеличават преднината си преди изборите на 28 април \"Вокс\" отрича холокоста и величае Франко", "date": "2019.04.28", "title": "Испанците пак гласуват"}
{"url": "https://clubz.bg/82246-novite_direktori_na_bnt_i_bnr_s_petgodishni_mandati", "text": "Пет, а не тригодишни да са мандатите на ръководствата на Българската национална телевизия (БНТ) и Българското национално радио (БНР), смятат да предложат депутати от ГЕРБ и ДПС с изменения в Закона за радиото и телевизията. Занижават се и изискванията за заемането на поста на генералния директор - вместо пет години трудов стаж, съответно в радио или телевизия, просто пет години стаж, т. е. кандидатът може и да е бил на граждански договор. Промяната обаче ще бъде внесена за разглеждане в парламента след конкурсите за нови генерални директори на двете обществени медии, като ще бъде така разписана, че да важи за новите ръководства. В края на май изтича мандатът на Александър Велев, който в момента управлява БНР.  Кошлуков оглавява БНТ, Каменаров подаде оставка БНТ пък  изпадна в хипотезата на временно управление. На 24-и генералният директор Константин Каменаров депозира оставката си, година преди изтичането на мандата му през лятото на 2020 г. Това се наложи, след като Каменаров получи присъда от година и три месеца условно за шофиране в нетрезво състояние, като присъдата го прави несъвместим с поста. В същия ден Съветът за електронни медии (СЕМ) избра за негов заместник в срок от три месеца Емил Кошлуков, който бе назначен преди това от Каменаров за програмен директор на телевизията.  Така почти по едно и също време СЕМ трябва да организира два конкурса. Законовите изменения бяха за кратко внесени в деловодството на Народното събрание, но бързо изтеглени. Един от вносителите - Тома Биков, който е и член на комисията по култура и медии обясни, че изтеглянето се е наложило, за да няма обвинения, че \"служебно\" се удължава мандатът на настоящия генерален директор на радиото с още две години. Затова щяло да се изчака с проекта след конкурсите за нови титуляри. Назначаването на Кошлуков - неприличен жест към свободата на словото (ДЕКЛАРАЦИЯ) Най-общо увеличаването на годините мандат за управителните съвети е мотивирано с това, че 3 г. са твърде кратко време за едно ръководство да наложи и развие концепцията си за медията. Проектът обаче не предвижда увеличаване на броя на мандатите, на които едно лице има право да е генерален директор. Сега те са два. Само у нас и в Македония шефовете на обществените радио и телевизия имат 3-годишно управление с право на още едно. В останалите страни от Европа мандатите са от 4 до 6-годишни, а в десет държави - неограничени. Текстът, въвеждащ отпадането на изискването за \"трудов\" стаж, пък е мотивиран с това, че сегашното положение е въведено в далечната 1998 година.  Назначаването на Кошлуков - неприличен жест към свободата на словото (ДЕКЛАРАЦИЯ)", "date": "2019.04.28", "title": "Новите директори на БНТ и БНР - с петгодишни мандати"}
{"url": "https://clubz.bg/82319-dnes_nie_otnovo_likuvame", "text": "Днес е Възкресение Христово - Великден, който е най-големият празник за всички християни, наричан празник на всички празници. Смята се, че Възкресението на Исус Христос е най-великото събитие в историята на човешкия род. Патриарх Неофит възвести Христовото Възкресение пред патриаршеската катедрала \"Св. Александър Невски\" точно в полунощ и отправи благослов: благодатта и мирът на Възкръсналия Христос да бъдат над всички нас.\"В този ден на тържеството на живота, радостта ни е пълна и от нищо немопрачена, защото днес Божието обещание и древните пророчества се сбъдват. Днес ние ликуваме отново и заедно с цялата Света църква и цялото творение пеем победната песен: Христос възкръсна от мъртвите\", каза Неофит.  Преди това от параклиса на Синодалната палата в патриаршеския храм с литийно шествие беше донесен Благодатният огън, който за 15-а поредна година беше пренесен от Божи гроб в Йерусалим от българска църковно-държавна делегация. Този път имаше и представител на македонската църква. Българската и македонската църква заедно за благодатния огън На празничното богослужение  присъстваха президентът Румен Радев, бившият премиер Симен Сакскобургготски и съпругата му Маргарита, директорът на Дирекцията за вероизповеданията Емил Велинов, както и много вярващи, изпълнили патриаршеската катедрала и извън нея. В утрото на Пасха, когато из цялото творение се разнася светлата и радостна вест за Христовото Възкресение, приветствам и поздравявам всички вас, верни чеда на светата Църква, които изповядвате Христа Спасителя и живеете с вярата в Него, пазите спасителните Му заповеди и Неговия Нов Завет, който е Завет на любовта и на Божието всеопрощение. Това ни засвидетелства Сам Бог, когато изпрати в света Своя Единороден Син, за да „подири и спаси погиналото“ (Мат. 18:11), да възстанови нарушената някога поради непослушанието на праотците пълнота на нашето богообщение и да възстанови богосиновството, заради което промислително Бог ни бе призовал към живота в дните на Сътворението. В този ден на тържеството на Живота радостта ни е пълна и от нищо непомрачена, защото днес Божието обещание и древните пророчества се сбъдват. Христос възкръсва „според Писанията“ (1 Кор. 15:4), „както беше казал“ (Мт 28:6), а с това възкресява и възстановява падналия някога човешки образ в неговата първозданна чистота, властно въздигайки го отдясно на Отца, в Царството на светлината и вечния живот. Вече никой не трябва да се бои от смъртта, „понеже Спасовата смърт ни освободи от нея… и вече ни един мъртвец няма в гроба“ (из „Похвално слово за Пасха“ на св. Йоан Златоуст). Пребъдвайки неизменно в тази радост и в това истинско Тържество на тържествата, днес ние отново ликуваме и, заедно с цялата Църква и цялото творение, пеем победната песен: „Христос възкръсна от мъртвите, със смъртта си смъртта потъпка и на тия, които са в гробовете, живот дарува!“ (Тропар на Пасха). Дарува ни онова, което единствен Той можеше да ни подари, защото „в Него имаше живот“ (Иоан 1:4) и затова всеки, вярващ в Него и спазващ Неговия Нов Завет на любовта, също има живот. Защото черпи не от пресъхнал извор, а от Самия Извор на вечния живот, от хляба на живота, от живия хляб, „слязъл от небето“, Който отдаде Себе Си „за живота на света“ (Иоан 6:48-51). От този непресъхващ божествен Извор черпим и ние днес, и прославяме Подателя на живота, Който тридневен възкръсна от мъртвите, посрами цялата сила на злото и ни посочи пътя на вечния живот. Нека следваме този път, защото в неговия край ни очакват радостта от срещата ни с Христос и венецът на живота, който „Господ е обещал на ония, които Го обичат“ (Иак. 1:12). Благодатта и мирът на Възкръсналия от мъртвите Господ и Спасител наш Иисус Христос и общението в Светия Дух да бъдат с всички нас! Христос воскресе! \"Нека посрещнем Великден живи и здрави, и с вярата, че сме способни на много добри дела. Пожелавам на всички щастливи моменти с близките хора. Светли празници\", пожела Борисов. Президентът Румен Радев отправи призив за повече вяра в собствените сили и любов към ближния. \"Нека не забравяме, че мирът и благоденствието са плод на общите ни усилия\", пожела държавният глава. Папа Франциск отправи великденски поздрав към православните християни за Великден в традиционната си неделна проповед на площад \"Св. Петър\", предаде ТАСС. Франциск вече е предлагал да се разгледа възможността за обединяване на датата на Великден за всички християни", "date": "2019.04.28", "title": "\"Днес ние отново ликуваме\""}
{"url": "https://clubz.bg/82320-kak_abdikira_qponski_imperator", "text": "Във вторник, 30 април, Япония ще стане свидетел на първата абдикация на император от над 200 години. Церемонията по абдикацита в този ден ще продължи едва 10 минути, като по време на нея ще бъдат спазени няколко традици и ритуали, отбелязва Франс прес, пише БТА.. Краят на император Акихито и ерата \"Хейсей\" Тя ще започне в 17 ч. местно време (8 ч. по Гринуич) в най-величествената зала на императорския дворец в Токио, с площ 370 квадратни метра, с бляскав паркет от зелкова и със стени, украсени с мотиви, напомнящи борови иглички. Залата е известна като Боровата зала. На церемонията по традиция императорът поверява на приемника си три драгоценности. Твърди се, че те са дарени на императорската династия от богинята на слънцето Аматерасу. Трите драгоценности са - огледало, сабя и пазено в тайна бижу. Притежанието на трите драгоценности е смятано за съществено доказателство за легитимността на императора. На самата церемонията се донасят само бижуто и сабята, затворени в техните ковчежета, а огледалото \"не напуска\" мястото в двореца, на което е съхранявано. По принцип не съществуват снимки на трите съкровища. Церебрална анемия повали Акихито На церемонията на 30 април ще присъстват 300 души - членове на императорското семейство, на правителството и на парламента, на съдебната власт, на местните власти, както и съпругите на почетните гости. Японският премиер Шиндзо Абе ще произнесе реч. После ще говори Акихито за последен път в качеството си на император.  \n\tВ полунощ местно време на 30 април срещу 1 май (15 ч. по Гринуич на 30 април) император става Нарухито. Сменя се императорската ера - от Хейсей (което означава Постигане на мира) тя вече ще се казва Рейва (което означава Красива хармония). На самия 1 май ще има церемония в две части. В 10,30 ч. местно време в Боровата зала ще бъдат донесени сабята и бижуто, които са сред трите драгоценности, утвърждаващи легитимността на императора. Ще бъдат донесени и кралските печати. Всичко това ще бъде връчено на новия император Нарухито. Самият император няма да говори в тази първа част на церемонията, на която жени не присъстват. \n\tМалко след това ще протече втората ритуална част от церемонията, по време на която Нарухито ще произнесе първата си реч като император. На 4 май новият император ще приветства народа от балкона на императорския дворец. По време на тези церемонии членовете на императорското семейство ще бъдат облечени в западен стил - костюм с фрак и дълги рокли, посочва Франс прес. Едва през есента император Нарухито и съпругата му Масако ще облекат традиционни одежди, когато на 22 октомври интронизацията на императора ще бъде отпразнувана пищно в присъствието на 2500 гости от Япония и чужбина. Сред тях ще има много държавни глави. После ще има парад в центъра на Токио. Акихито беше император в продължение на 30 години и пет месеца. В средата на 2016 г. той каза, че иска да абдикира, защото не може повече да изпълнява задачите си на император заради напредващата си възраст (сега 85 години) и заради влошеното здраве. Датата на абдикацията и всичко, свързано с това събитие, беше решено от правителството. Новият император е роден на 23 февруари 1960 г., а съпругата му - Масако през 1963 г. Двойката, оженила се през 1993 г., има една дъщеря - принцеса Аико, родена през 2001 г. Церебрална анемия повали Акихито", "date": "2019.04.28", "title": "Как абдикира японски император"}
{"url": "https://clubz.bg/82317-ubita_jena_i_trima_raneni_pri_masova_strelba_v_sinagoga_v_kaliforniq", "text": "Един човек бе убит, а трима души бяха ранени в стрелба, която мъж откри в синагога в американския щат Калифорния, предадоха световните агенции, като се позоваха на съобщение на местните власти. Нападението беше извършено в синагогата в град Поуей, северно от Сан Диего. \n\tЖертвата е жена. Сред ранените е равинът на синагогата. Той е бил прострелян в ръката. \n\tЗаподозреният за стрелбата е задържан. Той е на 19 години и е идентифициран като бял жител на Сан Диего. Местните власти разказаха, че той е избягал от местопрестъплението с кола, а после подал сигнал в полицията за стрелбата и казал, че е замесен в нея. Полицията засякла колата му и той не оказал съпротива при задържането, предаде Асошиейтед прес. \n\tМъжът е стрелял с автомат от типа АR-15, използван в много други стрелби в САЩ, отбелязва Франс прес.  \n\tВластите разпитват около 100 души, които са били в синагогата по време на стрелбата. Експерти проучват постовете в социалните медии на задържания, предаде ДПА. \n\tПрезидентът на САЩ Доналд Тръмп изрази най-искрени съболезнования на близките на убитата жена и съпричастност към ранените. На 27 октомври миналата година при стрелба в синагога в Питсбърг във Филаделфия бяха убити 11 души. Полицията проверява дали нападателя от синагогата в Поуей в щата Калифорния, идентифициран като Джон Ърнест, има нещо общо с умишлен палеж срещу джамия в Сан Диего, предаде ДПА. \n\tНападателят от синагогата, който е на 19 години, не е бил известен на полицията. \n\tСпоред местни медии той е обявил открито в интернет намерението си да убива евреи, предаде Франс прес. Шерифът на окръг Сан Диего - Бил Гор, каза, че властите разполагат с копия от публикации на Ърнест в социалните мрежи. Сред тях има и отворено писмо с антисемитско съдържание, в което той казва, че се вдъхновява от австралиеца Брентън Тарант, който през март уби 50 души при нападения на две джамии в новозеландския град Крайстчърч. \n\t ", "date": "2019.04.28", "title": "Убита жена и трима ранени при масова стрелба в Синагога в Калифорния"}
{"url": "https://clubz.bg/82315-vsichki_veche_sme_bezsmyrtni", "text": "Кой казва, че идеята за безсмъртието на душата e отживелица? Зад нея днес стоят сателити, микрочипове, информационни пакети, оптични кабели под океана, с една дума цялата мощ на съвременната техника. Вярваме, че онова, което качим в интернет, ще живее там вечно. Там горе в облака, където невежите хора преди нас са мислели, че ще отидат душите ни. Думите отлитат, папирусите гният, стенописите се напукват и ронят, но идеалният цифров код ще се възпроизвежда завинаги, благодарение на питагорейската мистика на числото. Цивилизацията и досега е съхранявала нещо, но това винаги са били специално подбрани обекти с особено значение. Пирамидите, Коранът, Мона Лиза. По съветско време казваха, че \"ръкописите не горят\", т.е. че все се намира някой, който да препише забранената книга и да я предаде нататък. Но битовете информация буквално не горят; те се копират и пазят независимо от човешката воля, защото веднъж завинаги идеалното се е освободило от тленната материална обвивка. Новото безсмъртие-екс-макина обещава да пази всяко изплезено селфи, всяка попържня във фейса, всеки сандвич, купен с кредитна карта. Дигиталният рай, където се озовават те, се разраства неудържимо по закона на Мур, според който компютърната мощ се удвоява на всеки 18 месеца. Това неусетно направи ненужен подбора, йерархиите, компресията - по-лесно е станало просто да пазим всичко. И какво се случи? Отвъдното започна да се случва в реално време: един живот живеем ние тук долу, другият се трупа паралелно горе, в облака. Както всичко вечно, и дигиталното безсмъртие предполага определена доза вяра. Например - че няма да спре токът в световните центрове за данни, които поддържат мрежата. Че няма да бъдем нападнати от сатанински вирус. Както всяко отвъдно, и дигиталното буди мистичен трепет - той ни изпълва, когато компютърът, натоварен с целия ни живот, не иска да стартира; молим се неясно на кого, почукваме суеверно бакелитовата кутия, слагаме го на студено в хладилника или обратно, върху радиатора. Защото новата дигитална смърт е далеч по-страшна от старата, която ни дебне офлайн: след нея няма агония, труп, тленни останки - всичко изчезва мигновено, сякаш не го е имало. Който го е преживявал на собствения си компютър, може да си представи и какво би представлявал един дигитален апокалипсис, в който цялата човешка цивилизация изчезва мигновено. Сай-фай жанрът вече разработи фантазма в подходящи сюжети. Героят измисля някаква гениална програма и качва своето аз онлайн, където започва да живее като чист дигитален дух - безсмъртен, неуловим, но и всемогъщ, защото има достъп до цялото знание на света. Както си е редно, случва се някакъв сакатлък; оказва се, че нещо в програмата не е домислено, системата блокира или просто някой съвестен контра-герой спасява света като удря машината с тежък офлайн предмет - и от безсмъртния персонаж не остава и помен. Може да сте чували и новата онтология, според която светът ни е компютърна игра, създадена от напреднала цивилизация, където ние разиграваме зададени роли. От една страна - обидно е да бъдеш симулация, от друга, помислете, в играта нищо не е фатално, ние не умираме, можем безкрайно да започваме отначало, нали така?   Вярата в дигиталното безсмъртие кара милиарди човешки същества ежесекундно да качват снимки на котките си, философски размишления, пародии на политици, изповеди, видеа на бебешки пакости и всичко останало, което съставлява един пълноценен човешки живот. Надеждата им е, че някой или може би Някой ще ги чуе и разбере. И ние качваме с надеждата, че някой ден високоразвитата бъдеща цивилизация ще разгадае компютърните формати от началото на 21 век, ще реконструира изчезналите ни езици и ще оползотвори опита ни. Тук обаче рискуваме да бъдем разочаровани. Както би бил разочарован древният воин, ако разбере, че наместо от храбрите му победи, палеоантрополозите на бъдещето се занимават с остатъците храна в стомаха му, по които съдят за хранителните навици на племето. Нарастващото количество дигитални следи, които оставяме след себе си, наистина биха могли да останат в облаците завинаги (ако моливите ни бъдат чути и токът никога не спре), въпросът е за какво биха могли да послужат те на бъдещите поколения. Всеки ден качваме средно по сто милиона снимки, извън онова, което произвеждат охранителните камери, сателитите, научните лаборатории. И тенденцията е към нарастване: защото хората вече се снимат с дронове, монтират камери на шапките си, в очилата си. Още по-впечатляваща е лавината от текстове, които днес произвеждат не само професионалисти, но и блогъри, писачи на постинги, на СМС-и. Представяте ли си чудовищното стълпотворение, ако нищо не умира и всичко се помни вечно? Истината е, че в \"голямото време\" дигиталните ни следи ще се обработват не от хора, а от машини. Те ще се интересуват от неща, които днес не подозираме - да речем, при настоящия текст изкуственият интелект ще опита да разбере не какво съм искал да кажа, а, примерно, как е функционирала търсачката на Гугъл в началото на 21 век като проследи думите, които съм търсел в нея, пишейки въпросния текст. Или някаква друга глупост, която ще им е важна. Вари го, печи го, няма как да се отървеш от това механично безсмъртие, да останеш само с онова, което смяташ за важно. Вероятно на много от вас се е случвало да разчиствате стаята на починал близък. Изхвърляте купища безсмислени вещи, които са му били важни, запазвате смешно нощно гърне, което може да се продаде на антиквар. Впрочем правим това периодически, когато презаписваме дигитализирания си живот на нов носител, нов хард диск, нов облак. Някакви неща са ни станали по-малко важни, други излизат напред, за трети се оказва, че нямаме търпение. Времето се оказва по-силно от вечността на дигиталния код. Дори и да останем завинаги в паметта на мрежата, едва ли можем да се надяваме, че ще бъдем вечно същите.", "date": "2019.04.28", "title": "Всички вече сме безсмъртни"}
