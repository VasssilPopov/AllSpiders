{"url": "https://clubz.bg/87714-bsp_podkrepi_maq_manolova_za_kmet", "text": "БСП - София подкрепи кандидатурата на Мая Манолова за кмет на столицата и издигна Калоян Паргов за водач на листата за общински съветници, предаде агенция \"Фокус\". Това реши Софийската градска конференция, която заседава днес. За кандидатурата на Манолова са гласували 142 делегати, от общо 144, 2-ма са се въздържали. Паргов е подкрепен единодушно. Новината съобщи шефката на партията Корнелия Нинова. На 15 септември пленум на БСП формално трябва да одобри номинациите на кандидатите за всички общини. На въпрос, ако не се намерят общи точки, дали решението за подкрепа на Манолова ще се промени, Нинова отговори:", "date": "2019.09.11", "title": "БСП подкрепи Мая Манолова за кмет"}
{"url": "https://clubz.bg/87716-vodachyt_na_al_kajda_sys_zloveshto_poslanie_na_11_septemvri", "text": "Водачът на \"Ал Кайда\" Айман ал Зауахири призова мюсюлманите да атакуват американски, европейски, израелски и руски мишени в реч по случай 18-ата годишнина от атентатите на 11 септември, предаде Асошиейтед прес. Сайтът SITE съобщи, че във видеозапис, разпространен от екстремистката групировка, Зауахири критикува също \"отклонилите се\" от джихада, имайки предвид бившите джихадисти, които са променили възгледите си в затвора и наричат атаките на 11 септември \"неприемливи\" заради цивилните жертви. Координираните от \"Ал Кайда\" отвличания на самолети и атаки в САЩ на 11 септември 2001 г. отнеха живота на близо 3000 души, когато самолети се врязаха в кулите на Световния търговски център и Пентагона, а един се разби край Шанксвил, щата Пенсилвания. Зауахири, който е египтянин, стана водач на \"Ал Кайда\" след убийството през 2011 г. на Осама бин Ладен в Аботабад, Пакистан от американски специални сили. Смята се, че и Зауахири се укрива някъде в района. Междувременно роднините на жертвите се събраха на мястото, където се извисяваха кулите близнаци на Световния търговски център в Ню Йорк. Паметта на загиналите бе почетена с минута мълчание и камбанен звън в 8:46 ч. местно време - моментът на атаката срещу северната кула. Доналд Тръмп участва за трети път като президент в церемониите за годишнината от 11 септември на фона на недоволството му от \"вечната война\" в Афганистан, където терористичната организация \"Ал Кайда\" планира нападенията. Президентът почете паметта на жертвите с минута мълчание на Южната морава на Белия дом заедно с първата дама Мелания Тръмп и служители на Белия дом. Националният флаг на покрива на Белия дом бе свален наполовина. В изявление Тръмп обяви годишнината за \"Патриотичен ден\" и отбеляза как голям брой американци си спомнят за нападенията от 11 септември. Очаква се президентът да участва във възпоменателна церемония в Пентагона, а вицепрезидентът Майк Пенс ще произнесе реч на мястото на третата атака край Шанксвил, щата Пенсилвания. \n\tКонгресмени почетоха годишнината с минута мълчание на Капитолийския хълм, съобщи Асошиейтед прес. Президентът на САЩ по времето на нападенията Джордж Буш-младши ще участва в церемония по полагане на венци в Пентагона. Съединените щати все още преживяват последиците на нападенията от 11 септември. Възпоменателните церемонии се фокусират върху почитането на паметта на близо трите хиляди души, които загинаха при самолетните нападения. Имената на всички загинали се прочитат на висок глас на церемонията на мястото, където се извисяваха кулите близнаци.", "date": "2019.09.11", "title": "Водачът на \"Ал Кайда\" със зловещо послание на 11 септември"}
{"url": "https://clubz.bg/87713-bylgarin_izveden_ot_uembli_zaradi_rasizym", "text": "Привърженик на България е бил изведен от “Уембли” и предаден на полицията по подозрение в расистки обиди срещу звездата на Англия Рахим Стърлинг, твърди в. “Ивнинг Стандарт”, цитиран от БТА. Медията съобщава, че нашият сънародник е бил чут от стюард как използва расистки език през първото полувреме, когато домакините атакували в близост до феновете на гостите. Той веднага бил изведен от стадиона и предаден на полицията, но по-късно е освободен без обвинение. Очаквано - националите паднаха тежко на \"Уембли\" (СНИМКИ) Англичаните веднага се оплакали и на делегата на мача, който от своя страна информирал УЕФА. В Англия допълват, че два от първите три техни квалификационни мача са белязани от расистки скандали, след като Стърлинг и Дани Роуз бяха обиждани от фенове на двубоя Черна гора - Англия (1:5). От ФА допълват, че ще бъдат нащрек преди гостуването на България в София на 14 октомври. Един блок на стадион \"Васил Левски\" ще бъде затворен заради расистко провинение на наши запалянковци. Страната ни е \"клиент\" на дисциплинарната комисия на УЕФА в това отношение. \"Левски\" също понесе наказания за знамена с фашистки символи.", "date": "2019.09.11", "title": "Българин изведен от \"Уембли\" заради расизъм"}
{"url": "https://clubz.bg/87711-ognqn_minchev_tova_koeto_predstoi_da_vidim_shte_e_po_znachimoto", "text": "Това коментира политологът Огнян Минчев пред БНР по повод на т. нар. шпионски скандал. Според него \"скандалът е в развитие и това, което предстои да видим, ще бъде по-значимо от това, което вече сме видели\". Огнян Минчев отбеляза, че българската политическа класа по принцип се страхува от Русия и има защо. А това, което става сега, смята политологът, е неконвенционално, нещо, което рядко се случва.  Минчев се спря на хипотезата, че случващото се ще се използва като оръжие от властимащите в контекста на приближаващите местни избори \"Това, разбира се, е възможна интерпретация, но на мен лично ми се струва, че тя не би могла да бъде единствената. В България много, много рядко управляващите си позволяват да атакуват Русия. Няма смелост в политическата класа категорично да защитава българските интереси срещу руско посегателство, дори и в най-ревностните европолитици.  Много, много рядко в България управляващите си позволяват да говорят за Русия или да предприемат мерки по отношение на Русия, които са свързани с подобен тип квалификации, каквито днес срещаме\", каза той. Той коментира и интерпретацията на скандала през хипотезата за натиск от евроатлантическите ни партньори с цел да бъдат предотвратени хибридните атаки срещу България, идващи от Русия:", "date": "2019.09.11", "title": "Огнян Минчев: Това, което предстои да видим, ще е по-значимото"}
{"url": "https://clubz.bg/87710-mihael_shumaher_e_v_syznanie_sled_operaciqta", "text": "Това е заявила една от сестрите, които се грижат за Михаел Шумахер в парижката болница \"Жорж Помпиду\", твърди френското издание \"Паризиен\". Михаел Шумахер приет в клиника за авангардна операция Германецът бе приет преди два дни за тайно лечение в клиниката. Той бе настанен в кардиологичното отделение и грижите за него са поети от светилото в кардиохирургията Филип Менаш. Твърди се, че му е извършена операция по трансплантация на стволови клетки. Това е сравнително нова интервенция в тази област на медицината, а френският специалист е най-добър в нея и по думите му тя “може да прави чудеса”. Добрите новини за състоянието на Шумахер идват по-малко от 24 часа, след като той бе посетен в болницата от близкия си приятел Жан Тод. Французинът бе начело на \"Ферари\" по време на най-успешния период в кариерата на Шумахер, като двамата са много близки. Тод е направил 45-минутна визита на Шумахер вчера следобед, като след това не даде никаква информация за състоянието на германеца. 50-годишният Михаел Шумахер получи тежка контузия на главата, докато караше ски във френския курорт Мерибел през декември 2013 г.", "date": "2019.09.11", "title": "Михаел Шумахер е в съзнание след операцията"}
{"url": "https://clubz.bg/87702-iphone_11_kameri_kameri_kameri", "text": "Три нови модела iPhone представи Apple на ежегодното си събитие в централата в Купертино. Това са базовият iPhone 11, 11 Pro и 11 Pro Max. Те би трябвало да са ъпгрейд на моделите Xr, Xs и Xs Max от миналата година. Приятна изненада е цената на базовия модел - тя започва от 699 долара в САЩ, с 50 долара по-малко от миналогодишния \"бюджетен\" модел. Подобна цена на модел на компанията не е имало от iPhone 8 насам. Той е с 6,1-инчов дисплей с резолюция 1792х828 пиксела и традиционното многообразие от цветни корпуси - лилав, зелен, жълт, черен, бял и червен. Нов чип А13 Bionic обещава 20% повече производителност и подобрена енергийна ефективност, т. е. по-дълъг живот на батерията. Визуално и практически най-голямата промяна е втората камера на гърба, която добавя към основния 12-мегапикселов модул ултра-широкоъгълен (120 градуса) със същата резолюция. А освен това - по-бърз фокус, ново поколение HDR, нови портретни режими. А и двете камери поддържат 4К видеозапис с до 60 кадъра в секунда, както и добра стабилизация на същата резолюция (преди такава имаше практически само на FullHD 1080p). Предната камера също получава ъпгрейд, като позволява видео със същото качество. В добавка от Apple обещават нов ултрабърз софтуер за видеообработка, който в комбинация с новия Bionic чип ще позволява с лекота да режете и кърпите 4К видео почти мигновено. Освен това вече и този модел има най-добрата защита срещу вода, IP68, която позволява потапяне в до 2 метра (сладка вода) за 30 минути. Apple видно се опитва да настигне основните си конкуренти като Samsung, Huawei и други, които в последните две-три години постоянно водят с по един сензор повече. Pro моделите вече ще са с три камери на гърба, като първите две са идентични с този на базовия модел, а третата е телефото с 52 мм обектив и оптична стабилизация като на основната камера. Оптичното приближаване е само х2, но пък без никаква загуба на качество. Сериозно подобрение има и в дисплеите на двата смартфона. 11 Pro е със същата резолюция като миналогодишния Xs - 2436х1125 пиксела на 5,8 инча, но дисплеят поддържа вече и XDR за по-добър контраст на образа. 11 Pro Max е 6,5 инча, с резолюция 2688х1242 пиксела, което запазва практически същата гъстота на пикселите между двата модела, въпреки по-големия дисплей (458 пиксела на инч, все още далеч от средното за флагманите на пазара, което се движи около 530+ ppi). iPhone 11 Pro е със стартова цена 999 долара, 11 Pro Max - 1099, за вариант с 64 гигабайта вътрешна памет. По-големият може да достигна 1449 долара с 512 гигабайта памет. Apple преди всичко се похвали с енергийната ефективност, като обяви, че базовият модел 11 държи с час повече от Xr, 11 Pro - с 3 часа повече от Xs, а 11 Pro Max - с цели 5 часа повече от XS Max. Както винаги, обяви реалния капацитет на батериите в тях. Освен ъпгрейд на смартфоните си, компанията на покойния Стив Джобс подобрява и най-евтиния си 10-инчов iPad с А10 Bionic процесор (който излезе с iPhone 7). Новият умен часовник Apple Watch 5 пък поддържа постоянно активен дисплей, със същите 18 часа живот на батерията като предишния модел.", "date": "2019.09.11", "title": "iPhone 11 - камери, камери, камери"}
{"url": "https://clubz.bg/87715-franciq_detronira_sasht_ot_svetovnoto_po_basketbol", "text": "Тимът на САЩ изненадващо отпадна от Световното първенство по баскетбол в Китай още на четвъртфиналите. Вече бившите шампиони бяха победени от Франция със 79:89 в атрактивен мач. Американците бяха фаворити да станат първенци за трети пореден път след триумфите през 2010-а и 2014 г., въпреки че голяма част от звездите от НБА отказаха да участват на Мондиала в Китай. Те обаче бяха спрени от вдъхновения отбор на Франция, който в квалификациите за първенството беше победен от България в Ботевград през миналата година. Баскетболно чудо - България би Франция (СНИМКИ) Двубоят започва равностойно и първата част завърши при равенство 18:18, но във втората четвъртина “петлите” се развихриха и натрупаха преднина от шест точки на почивката. Французите дръпнаха с 10 т. в началото на третата част, но играчите на Грег Попович отговориха и наваксаха пасива, като дори поведоха със 72:65 в началото на последната четвъртина. След това обаче напълно се сринаха и отбелязаха едва седем точки в заключителните осем минути, докато Франция вкара 24, за да стигне до ценен и впечатляващ успех с 10 т. разлика. Най-резултатен за победителите ба Еван Фурние с 22 точки (4 тройки), а Руди Гобер се отчете с дабъл-дабъл – 21 т. и 16 борби (7 в атака). Нандо де Коло добави 18, а Франк Нтилкина 11 от пейката. За американците над всички бе Донован Мичъл с 29 т., но никой друг от тима на вкара повече от 11. Франция се класира за полуфиналите и в петък ще се изправи срещу Аржентина. В другия полуфинал Испания ще играе с Австралия, отборът на която се справи с Чехия (82:70) в последния четвъртфинал. САЩ от своя страна ще играе утре със Сърбия за определяне на местата от пето до осмо.", "date": "2019.09.11", "title": "Франция детронира САЩ от Световното по баскетбол"}
{"url": "https://clubz.bg/87641-klimatyt_svetyt_trqbva_da_se_gotvi_za_neizbejni_posledici", "text": "Светът трябва да се подготви за \"неизбежните последици\" от глобалното затопляне, твърди публикуван днес доклад на Глобалната комисия за адаптация, председателствана от бившия генерален секретар на ООН Бан Ки Мун. Адаптацията към новите условия може да създаде нови икономически възможности, се посочва в документа, цитиран от Франс прес. Той твърди, че сегашното поколение е последното, което може да коригира сегашния курс на човечеството, предизвикващ глобалното затопляне или първото, което да изпита неговите последици. Светът може да спечели $7100 млрд., ако сега инвестира $1800 млрд. в забавяне на климатичните промени, се казва в документа. Според доклада без адаптация земеделските добиви могат да падната с 30 на сто до 2050 г., засягайки най-вече малките стопанства. За същия период броят на хората по Земята, които нямат вода най-малко един месец в годината може да нарасне на 5 милиарда през 2050 г. от 3,6 милиарда сега. Повишаването на морското равнище може да струва $1000 милиарда годишно и да обрече на бедност 100 милиона души в развиващите се страни от днес до 2030 г. Глобалната комисия за адаптация е създадена през 2018 г. по инициатива на Холандия и включва представители на още 19 държави.", "date": "2019.09.11", "title": "Климатът: Светът трябва да се готви за \"неизбежни\" последици"}
{"url": "https://clubz.bg/87706-tol_sistemata_ne_raboti_no_1_mlrd_lv_ot_prihodi_veche_sa_razpredeleni", "text": "Тол-системата все още не работи, но само за седмица Министерският съвет успя за разпредели общо близо 1 млрд. лв. от бъдещите приходи на държавата от пътни такси в следващите години. За строеж и ремонт на пътища. С решение от днес правителството отпуска  за модернизация на пътя между Мездра и Ботеврад. Разходите ще са за периода 2020-2023 г. Властта \"официализира\" и нова схема за плащане -  . С други думи - избраният строител ще трябва да изпълнява договора си за своя сметка, след което да очаква държавата да му плати, обясниха експерти в бранша.  Строителят за единия лот от отсечката, комуто ще се плаща постфактум - вече е ясен. Чрез обществена поръчка за изпълнител бе избрано обединението \"МБ Лот 2 – 2019\" с оферта от 222,4 млн. лв. Консорциумът се състои от компаниите  (новото име на \"Пътища Пловдив\"),  и словашката  . Първите две компании са свързани с бившето дружество  - сега \"Грома Холд\", показва справка в регистрите.  Обединението ще строи т. нар. лот 2 - 13-километров участък с по-сложен терен, отколкото останалите 19 км (лот 1). Кабинетът вади 500 млн. лв за пътища. От бъдещи приходи от тол такси На редовното заседание на Министерския съвет преди седмица бяха взети още две решения за харчене на пари, които ще се събират тепърва - конкретно от тол такси. Тогава бе съобщено, че в следващите 3 години регионалното министерство    Първите до 31 млн. лв. ще са от бюджета на МРРБ за тази година. Разходите от бъдещи приходи от тол-таксите са планирани за 2020 и 2021 г. и ще са над 415 млн. лв. Сумата ще отиде за геодезически измервания, инженерно-геоложки и хидрогеоложки проучвания, изготвяне на технически проекти и изпълнение на трайни укрепителни и обезопасителни дейности по 74 участъка от републиканската пътна мрежа. Отлагат тол системата до 1 март 2020 г. Системата за тол таксуване трябваше да е стартирала пробно още на 16 август тази година - по първоначален план. С промени в закона обаче ще се даде старт на техническата част, а събирането на такси за камионите над 3,5 тона се отлага до 1 март догодина. На теория това може да се случи и по-рано, защото заложеният срок е краен - но в случай, че тестовете са успешни и се постигне консенсус за обхвата на пътищата и размера на таксите.  От пробното въвеждане на тол системата на 16 август до началото на събирането на тол такси водачите на камиони над 3,5 тона, които се движат по път в обхвата на платената пътна мрежа без заплатена винетна такса, ще бъдат наказвани с глоба от 2000 лева.  Отлагат тол системата до 1 март 2020 г.", "date": "2019.09.11", "title": "Тол системата не работи. Но 1 млрд. лв. от приходи вече са \"разпределени\""}
{"url": "https://clubz.bg/87709-medicinskite_sestri_pak_na_protest_za_dostoen_trud_snimki", "text": "За шести пореден път медицински сестри от цялата страна излязоха на протест днес с искания за нормални условия за упражняване на достоен труд. Въпреки че преди време правителството обяви, че отпуска 50 милиона лева за заплати на тези здравни специалисти, оказва се, увеличението на възнагражденията им е символично. Сега те настояват за стартова заплата от две минимални работни заплати. МРЗ за тази година скочи до 560 лева. Кабинетът прави стартовите заплати на медицинските сестри 950 лв. Протестиращите настояват за промяна на категорията на труд за упражняване на тази тежка професия, за нови медицински стандарти, за регламентация на самостоятелната сестринска практика, както и за подписване на колективен трудов договор на национално ниво. Днес сестрите протестират пред Народното събрание с плакати, на които пише \"Не на страха\", \"Пациентите не са банкомати\", \"Здравеопазването не е търговия\" и др. За кратко сестрите затвориха бул. \"Цар Освободител\".  ", "date": "2019.09.11", "title": "Медицинските сестри пак на протест за достоен труд (СНИМКИ)"}
{"url": "https://clubz.bg/87690-cacarov_za_shpionskiq_skandal_tova_ne_e_presledvane_na_idei_i_rusofili", "text": "Така главният прокурор Сотир Цацаров коментира днес от парламентарната трибуна т. нар. Шпионски скандал, при който бе арестуван председателят на Движение \"Русофили\" Николай Малинов. Малинов е обвинен в шпионаж, но не и в пране на пари - данни за каквото от държавното обвинение намекват, че имат. Изказването си Цацаров направи, след като бе повикан в Народното събрание за изслушване. Кое е Национално движение \"Русофили\" Преди него пародия на изслушване имаше и на шефа на ДАНС и на министъра на вътрешните работи и то скара депутатите. Димитър Георгиев и Младен Маринов бяха привикани в Народното събрание по предложение на председателката на парламентарната група на ГЕРБ Даниела Дариткова. То бе мотивирано с \"големия обществен интерес\" по случая. \"Изслушване\" обаче така и не се случи. А по-скоро общо 5-минутни монолози, което принуди левицата да възрази, че идването на Георгиев и Маринов в парламента е било \"посещение\", а не \"изслушване\". Оказа се, нямало разрешение от наблюдаващия прокурор. Със същото оправдание в последствие и главният прокурор отказа на депутатите повече информация по разследването. Реши обаче да направи уточнения относно начина, по който този арест се интерпретира в общественото пространство - а именно, че е насочено срещу руската държава и е инструмент в кампанията за местния вот този октомври. И допълни: Последното бе по повод на това, че арестите в \"Русофили\" бяха извършени на знаковата дата 9 септември и това също е част от интерпретациите на политици и общественици по казуса. Николай Малинов: Квалификацията „шпионин” е обидна за мен Двамата гости преди Цацаров - Георгиев и Маринов, също повториха набързо вече известното от пресконференцията на прокуратурата от вчера, като се мотивираха с това, че нямали право да дават повече информация. И си тръгнаха. Но пък Маринов разказа как \"със заповед за задържане съгласно Закона за МВР до 24 часа са задържани 8 лица, които са предадени на следствените органи в рамките на изпълнение на постановлението\" на Специализираната прокуратура. Малинов подготвил Проект \"България\" за преориентация към Русия (5 СТЪПКИ) Разбира се, от левицата веднага реагираха. Още със старта на пленарното заседание поискаха лично премиерът Бойко Борисов да дойде в залата. Колегата му Валери Жаблянов пък осмя самото идване на шефа на ДАНС и МВР министъра: Юрий Борисов от \"Русофили\": Искаха да изкопчат информация за Решетников Атакува и Антон Кутев (БСП), също обръщайки се към председателката на Народното събрание: И Таско Ерменков (БСП) се обърна персонално към Караянчева с обвинението, че е станала \"ням свидетел и съучастник на поредната подигравка, която изпълнителната власт направи над законодателната\". Николай Малинов: Квалификацията „шпионин” е обидна за мен Малинов подготвил Проект \"България\" за преориентация към Русия (5 СТЪПКИ) Юрий Борисов от \"Русофили\": Искаха да изкопчат информация за Решетников", "date": "2019.09.11", "title": "Цацаров за Шпионския скандал: Това не е преследване на идеи и русофили"}
{"url": "https://clubz.bg/87695-merkel_sasht_nqma_poveche_avtomatichno_da_pazqt_evropa", "text": "Европа не може да разчита повече САЩ автоматично да я защитават и трябва да полага повече усилия за собствената си сигурност, каза днес пред Бундестага германската канцлерка Ангела Меркел, цитирана от ТАСС. Канцлерката подчерта, че \"тези дебати се провеждат във времена на сериозни изменения и размествания на силите в света\". Обединеното кралство ще стане \"икономически конкурент пред прага ни\" след Брекзит каза още Меркел пред депутатите, цитирана от \"Политико\". Изданието припомня, че няколко страни в Европейски съюз миналата седмица изразиха тревоги, че Обединеното кралство може да се опита да засили икономическите си предимства след Брекзит, поемайки по курс към силна дерегулация. Франция и други страни казаха, че ще наложат мита на британските стоки, ако Лондон отслаби \"своите ангажименти към честната конкуренция\". Тя добави, че е \"твърдо убедена\", че ЕС и Обединеното кралство все още имат \"всички шансове\" да решат Брекзит \"по организиран начин.\"", "date": "2019.09.11", "title": "Меркел: САЩ няма повече автоматично да пазят Европа"}
{"url": "https://clubz.bg/87705-sled_kato_sydyt_sprq_deloto_sreshtu_ochite_pomagachyt_mu_bencho_se_izpravq_pred_syda", "text": "След като преди няколко дни спецсъдът върна на прокуратурата обвинителния акт срещу Димитър Желязков - Очите заради , днес от държавното обвинение се похвалиха, че са приключили разследването срещу общинския съветник в Бургас Бенчо Бенчев, сочен за помагач на Очите и то влиза в съда. Зам.-председателят на местния парламент в Бургас Бенчев е привлечен като обвиняем за укривателство - затова, че в периода от 2 август до 4 август миналата година, в Гърция и в Турция, е спомогнал на предполагаемия престъпник Димитър Желязков, да избегне и да бъде осуетено наказателно преследване. Спецсъдът прекрати делото срещу Очите заради калпав обвинителен акт Както е известно, автомобилът, с който Очите е пътувал от Солун до Истанбул, където по-късно бе и заловен му е бил предоставен от Бенчев. И не само - общинарят му е предоставил и стая в хотел, регистрирана на негово име  Така обаче делото срещу Бенчев си върви паралелно и не е известно какво е противоправното му деяние, ако излезе, че Очите не е престъпник  Той е обвинен и за това, че в спалнята в дома си \"държал 57 броя фабрични патрона, представляващи боеприпаси по смисъла на Закона за оръжията, боеприпасите, взривните вещества и пиротехническите изделия, без да има надлежно разрешително за това\". Това обаче би било далеч по-леко наказуемо престъпление. Съветникът, прочул се със своя Ролс-Ройс и фразата \"Бенчо може без БСП, ама БСП не може без Бенчо\", притежавал и ловна карабина и 100 броя боеприпаси за същото оръжие, както и три пистолета с 90 броя боеприпаси за тях, като не взел необходимите мерки за сигурност и мерките, предвидени в надлежните законови правилници, наредби или инструкции. Две обвинения и 50 000 лв. гаранция за Бенчо Бенчев Предстои Районна прокуратура Бургас  в съд в законоустановения срок. Очите и още 12 души, сред които и дъщеря му Станислава, са подсъдими за участие в организирана престъпна група. След като съдът прекрати и върна делото заради калпавия обвинителен акт, държавното обвинение трябва да внесе нов. Две обвинения и 50 000 лв. гаранция за Бенчо Бенчев", "date": "2019.09.11", "title": "След като съдът спря делото срещу Очите, помагачът му Бенчо се изправя пред... съда"}
{"url": "https://clubz.bg/87707-rajonen_obvinitel_%E2%84%96_1_stava_shef_na_apelativna_prokuratura_sofiq", "text": "Paдocлaв Димoв, дoceгa paйoнeн пpoĸypop нa Coфия, e нoвият шeф нa cтoличнaтa aпeлaтивнa пpoĸypaтypa. Toвa peши Πpoĸypopcĸaтa ĸoлeгия нa BCC c 8 глaca „зa“, пише \"Де факто\". Изпрани прокурори Koнĸypeнт в нaдпpeвapaтa му бe дoceгaшният aпeлaтивeн пpoĸypop нa Coфия Aлбeнa Byтoвa, ĸoятo пoлyчи caмo един глас - oт Дaниeлa Maшeвa. Един ĸaдpoвиĸ - Oгнян Дaмянoв бe „пpoтив“ и двaмaтa ĸaндидaти. Избopът ce cлyчвa oт втopи oпит. Пpeз янyapи c 4 нa 5 глaca ĸoлeгиятa вeчe oтxвъpли изĸapaлaтa eдин мaндaт нa пocтa Aлбeнa Byтoвa,   И тoгaвa, и днec Coтиp Цaцapoв нe бeшe нa зaceдaниятa и нe yчacтвaшe във вoтa. Иван Костов на мушката на НАП и прокуратурата Haбива ce нa oчи, чe въпpeĸи изтъкването на огромното значение на \"глaca нa пpoĸypopитe\" в ĸaмпaниятa зa подкрепа на Ивaн Гeшeв, днec изoбщo нe бeшe oбcъдeнa пoдĸpeпaтa, ĸ  пpeз юни и изпpaтиxa cтaнoвищeтo cи нa BCC, отбелязва правният сайт. И oщe – нямaшe дeбaт и зa \"изĸлючeниeтo\" oбвинитeл oт paйoннo нивo дa пoлyчaвa pъĸoвoдeн пocт нa aпeлaтивнo. A Зaĸoнът за съдебната власт пpeдвиждa, чe тoвa мoжe дa cтaвa caмo в ocoбeни cлyчaи, нaй-вeчe пpи нaличиeтo и нa ĸaндидaт oт cъoтвeтнoтo нa пocтa нивo. Mнoзинcтвoтo oбяви, чe  . Bce пaĸ бe oтбeлязaнo, чe тoй нaпycĸa pъĸoвoдcтвoтo нa нaй-гoлямaтa paйoннa пpoĸypaтypa CPΠ, бeз дa e пpeпoлoвил мaндaтa cи и ceгa тaзи вaжнa cтpyĸтypa ocтaвa бeз титyляp. Радослав Димов е новият районен прокурор на София. Друг кандидат нямаше През 2017 г. Димов бе избран на поста в Районна прокуратура в конкуренция... със себе си. Друг кандидат нямаше, но пък колегията на ВСС го гласува в познатия единодушен тренд - 10:0. Иван Костов на мушката на НАП и прокуратурата Радослав Димов е новият районен прокурор на София. Друг кандидат нямаше", "date": "2019.09.11", "title": "Районен обвинител № 1 става шеф на Апелативна прокуратура - София"}
{"url": "https://clubz.bg/87699-biser_lazov_izmisliha_si_cql_nesyshtestvuvasht_korab_za_da_tochat_ktb", "text": "Подчинените от кръга на Цветан Василев си измислили цял кораб, за да оправдаят кредит от фалиралата вече банка в размер на 9,7 млн евро. Покупка така и нямало, а само \"шарени хартийки\" - подобия на документи, намерени из интернет за обичайна покупка на плавателен съд, за морска ипотека и пр. Това разказа днес в продължаващия разпит Бисер Лазов - бивш главен счетоводител на \"Фирмата\" - както той обобщено нарича всички дружества под патримониума на Василев (макар и записани на името на секретарки, охранители, шофьори и пр.). Лазов: Цветан Василев плащаше за дискредитиране на противници Днес Лазов часове наред изреждаше кредити за милиони евро, които според него са отпускани от банката на типични дружества \"касички\" и отивали включително за погасяване на стари кредити със същия източник - КТБ  Такова било и дружеството \"Ем стейт\", което получило няколко многомилионни кредита, нищо че няма нито собствена стопанска дейност, нито офис, служители или активи. Но в рамките на един кредит през юни 2009 г., усвоило 9,7 млн евро. Парите практически били използвани за погасяване на стари кредити, но... Превели парите на офшорка - несъществуващ продавач на несъществуващия кораб. Но практически те отишли за погасяване на стари кредти,   по думите на Лазов. Така никой не се питал защо скромна счетоводителка на Цветан Василев (истинският шеф на дружеството) се сдобива с плавателен съд, а корабът \"плавал\" само в документите, които евентуално трябвало при проверка на БНБ да оправдаят борча...  Спред Лазов кредитната експозиция на \"Ем стейт\" ЕООД към днешна дата е продадена от синдиците и преди година с него се свързал човек, който му казал, че е купил... всичко. Барабар с кораба. В търсенето си отишъл до Адмиралтейството в Морска администрация на Малта. Там им казали, че такъв кораб не съществува, както и такава морска ипотека. КТБ: дупка 3,9 млрд. лв. и \"не ме занимавай - аз нищо не съм подписвал\" Самият той твърди, че Цветан Василев през годините го питал по адрес на своите над 150 дружества: Но счетоводителят му казвал, че това би било счетоводна измама. Така днес той изреди още сходни операции с напълно идентични фирми, създадени единствено с цел да усвояват кредити от КТБ. Парите после отивали за финансиране на стари главници и лихви, за харчове на \"Фирмата\" или лично на Василев, за проекта му ТВ 7 и пр.  ТВ7 глътнала 300 млн., но Василев казвал: \"Нищо, медията е сила!\" При предни свои разпити Лазов е заявявал, че когато обръщал внимание на Цветан Василев за огромните харчове на някогашната \"медия\" използвана, апропо, за бухалка точно по тертипа на някои сегашни свои \"побратими\", Василев неминуемо оправдавал разточителството с думите: Днес той изрежда в отговор на прокурорските въпроси подробности за кредити - все в сериозни размери от порядъка на 10, 12, 15 млн. евро - от най-различни дружества, по номинал собственост на охранители, на децата им, на счетоводителки и други лица от \"Фирмата\". Лазов не пропусна да отбележи и как едно от богатото ветрило от дружества, за които говори - строителното \"Евробилд 2003\", след краха на банката се оказало... негово. На това залата прихна с окуражителни възгласи:  Но то било, за да го спаси, а и реалната управа на фирмата днес вече е в ръцете на българския съд, оправда се Лазов... Той отново обобщи, че към май 2014 г.  - месеца преди затварянто, сумата, която Фирмата трябвало да връща на банката само за погасителни вноски и лихви, вече била Твърденията на Лазов засега са безответни, тъй като той първо прави изявление-монолог няколко месеца, а в момента го разпитва прокуратурата. Адвокатите на обвиняемите още не са започнали. КТБ: дупка 3,9 млрд. лв. и \"не ме занимавай - аз нищо не съм подписвал\" ТВ7 глътнала 300 млн., но Василев казвал: \"Нищо, медията е сила!\"", "date": "2019.09.11", "title": "Бисер Лазов: Измислиха си цял несъществуващ кораб, за да точат КТБ"}
{"url": "https://clubz.bg/87701-dvama_arestuvani_za_korupciq_pri_transferi_na_futbolisti_v_belgiq", "text": "Седем обиска са извършени в три европейски страни, а двама души са арестувани, съобщи федералният прокурор на Белгия. Хайките са се провели вчера и днес в резултат на разследване за корупция в белгийския футбол, започнало през пролетта. Става дума за пране на пари при трансфери на състезатели. Обиските били извършени в Белгия, Великобритания и Монако. В малкото княжество е задържан Кристоф Анроте - мениджър на белгийските национали Тибо Куртоа и Яник Караско. Обиски в Брюксел заради трансфери на футболисти Разследването през април започна заради същия Анроте, но във връзка с друг трансфер - този на сръбската звезда Александър Митрович от белгийския „Андерлехт“ в английския „Нюкасъл“ през 2015 г. Тогава бяха извършени няколко обиска в Белгия, но нямаше арести. Претърсени бяха централите на „Андерлехт“ и дори на националната федерация по футбол. Кристоф Анроте е заподозрян във вземане на „фалшиви ретрокомисионни“, т. е. комисионни със задна дата. В този случай обаче става дума не за трансфера на Александър Митрович, а на друг играч, чието име не се споменава. За втория арестуван засега не се споменава нищо. Знае се само, че е помощник на Анроте и че е задържан в белгийския град Лиеж. Това разследване не е свързано със скандала „Футболгейт“, във връзка с който преди близо година бяха арестувани 28 души в Белгия по подозрение за уговаряне на мачове, укриване на данъци, пране на пари и корупция.", "date": "2019.09.11", "title": "Двама арестувани за корупция при трансфери на футболисти в Белгия"}
{"url": "https://clubz.bg/87696-vlastta_shte_prekratqva_dogovora_za_kupuvane_na_tok_s_amerikanski_tec", "text": "Правителството ще започне преговори за разтрогване на договора за изкупуване на ток между НЕК и т. нар. американска централа  - „Контур Глобал Марица изток 3“ АД. Това реши Министерският съвет днес, като дава мандат за старт на преговорите на министърката на енергетиката Теменужка Петкова, на финансовия министър Владислав Горанов и на ресорния вицепремиер. Те ще трябва да водят разговорите и с теца, и с Главна дирекция „Конкуренция“ на Европейската комисия. Мотивът за решението - ЕК е образувала производство на основание подадена жалба от Комисията за енергийно и водно регулиране (КЕВР). В нея се твърди, че договорът за изкупуване на електрическа енергия представлява несъвместима държавна помощ по европейските правила.  Договорът между НЕК и \"Марица изток 3\" е от 2001 г. КЕВР (тогава все ДКЕВР) подаде жалби за нерегламентирана държавна помощ при договорите за изкупуване в ЕК още преди години срещу дългосрочните договори на ТЕЦ „Контур Глобал Марица изток 3“ и ТЕЦ \"AES Марица изток 1“. Регулаторът тогава поиска да бъде направен анализ на ситуацията и Европейската комисия, която е регулаторът на търговските отношения в рамките на ЕС, да се произнесе дали има нерегламентирана държавна помощ. Преди това комисията за енергийно и водно регулиране поиска преразглеждане и промени в дългосрочните договори. Жалба срещу централите подадоха и работодателските организации тогава.", "date": "2019.09.11", "title": "Властта ще прекратява договора за купуване на ток с \"американски\" ТЕЦ"}
{"url": "https://clubz.bg/87700-vasil_ivanov_se_vryshta_v_nova_tv_s_predavane_shte_go_vodi_maq_kostadinova_ot_kanal_3", "text": "Журналистът Васил Иванов се връща в Нова телевизия като автор на публицистично предаване, но водещият няма да е той. Васил Иванов започна работа в Канал 3 Преди няколко месеца стана ясно, че Иванов, който напусна телевизията с грандиозен скандал, е поканен от новите собственици на медията - братя Домусчиеви. Досега той работеше в Канал 3. През юни само ден след прекратяването на договорите на журналистките Миролюба Бенатова и Генка Шикерова, Нова телевизия анонсира завръщането на Васил Иванов от близката до Делян Пеевски телевизия \"Канал 3\". Беше обявено, че през есента Иванов ще започне работа по проект за \"разследваща журналистика\". Поканата към него била отправена лично от собственика на \"Нова тв\" Кирил Домусчиев. От съобщението на телевезията сега става ясно, че предаването ще се казва \"Неделята на NOVA\" и ще има друг водещ - Мая Костадинова. Тя също идва от Канал 3, а преди това е работила в TV7, PRO BG и bTV Action.  От пиар отдела на медията съобщават, че предаването ще е за \"задълбочена публицистика и силни журналистически разследвания\" и ще прави обзор на горещите теми от седмицата. Ще се излъчва в неделя от 16:55 с начало 15 септември. Освен Иванов авторски материали там ще излъчват репортерът на Нова Тина Ивайлова и светският журналист Мон Дьо. Нова тв се раздели с Дарина Сарелска Васил Иванов си тръгна от \"Нова телевизия\" с огромен публичен скандал през пролетта на 2017 година. Той пусна записи на свои колеги като доказателство, че му е налагана системна цензура и са спирани негови разследвания, които според него били от голям обществен интерес. \"Шоуто на Слави\" даде след това трибуна на Васил Иванов. И това предаване беше спряно от излъчване от бТВ. Васил Иванов разследвал депутат от ГЕРБ, обвини Сарелска, че е \"къртица\" Васил Иванов твърдеше, че не можел да върши нормално работата си и чувствал, че предава хората, които му сигнализират за нередности във властта. За спирането на репортажите той обвини пряката си шефка Дарина Сарелска и пусна записи на разговори с колегата си Марин Николов, който не знаеше, че е бил записван. Иванов обясняваше, че му пречат да работи по далаверите на кметовете на ГЕРБ. После отиде да работи в \"Канал 3\". Нова тв се раздели с Дарина Сарелска Васил Иванов разследвал депутат от ГЕРБ, обвини Сарелска, че е \"къртица\"", "date": "2019.09.11", "title": "Васил Иванов се връща в Нова тв с предаване. Ще го води Мая Костадинова от Канал 3"}
{"url": "https://clubz.bg/87704-haos_sled_stachkata_na_british_eyruejz", "text": "Британската авиокомпания \"Бритиш еъруейз\" (British Airways) предупреди, че ще е необходимо известно време за нормализиране на изпълнението на разписанието на полетите. Заради двудневната стачка на пилотите в началото на текущата седмица самолети и екипажи не са там, където трябва, а това води до вероятността от нови нарушения, предаде Ройтерс. През двата дни на стачката авиопревозвачът бе принуден да отмени 1700 полета от и до лондонските летища \"Хийтроу\" и \"Гетуик\". Протестът бе обявен от пилотския синдикат БАЛПА (BALPA) по спор за възнагражденията и условията на труд. Профсъюзът иска евентуалното споразумение за възнагражденията да включва клаузи, позволяващи на пилотите да споделят печалбата на компанията. 850 отменени полета заради стачката на British Airways Естеството на крайно усложнената ни глобална дейност означава, че ще е необходимо известно време да се върнем към изцяло нормализиран график. Въпреки това планираме да изпълним над 90 процента от полетите си днес, посочи авиокомпанията в изявление. Заради стачката близо половината от флотилията на компанията от над 300 самолета и над 700 пилоти ще започнат деня не там, където трябва. Освен това над 4000 членове на кабинните екипажи се сблъскват с нарушения в графика на дежурствата и ще трябва да си вземат почивка заради законовите изисквания. Стачка в British Airways, засегнати са над 250 000 пътници Според оценки на БАЛПА стачката е струвала на авиокомпанията около 40 млн. бр. лири (49 млн. долара) дневно. Следваща стачка е планирана за 27 септември, съобщава БТА. Стачка в British Airways, засегнати са над 250 000 пътници", "date": "2019.09.11", "title": "Хаос след стачката на \"Бритиш еъруейз\""}
{"url": "https://clubz.bg/87689-kitaj_maha_mitata_za_16_tipa_amerikanski_stoki", "text": "Китай обяви, че освобождава 16 типа американски стоки от допълнителните мита, които САЩ неотдавна наложиха на китайския внос. Това става, докато преговарящите за търговията на двете страни се готвят да се срещнат по-късно този месец, за да успокоят ескалиращия търговски конфликт. Изключенията се отнасят за стоки, включващи някои антиракови лекарства и смазки, както за фуражи и рибни храни, съобщи американското министерство на финансите на уебсайта си. Китай наложи няколко серии мита на американските стоки в отговор на американските мита, чието налагане започна последователно през юли и август м.г.  Изключенията влизат в сила на 17 септември т.г. и срокът им изтича на 16 септември догодина. Списъкът с изключенията включва малък брой артикули в сравнение с над 5000 типа американски продукти, които са обект на допълнителни мита в Китай. Още повече, на най-големият американски внос в страната като соя и царевица още се налагат тежки допълнителни мита. Двустранни срещи на ниво зам.-министри са очакват в средата на септември във Вашингтон. Те ще бъдат последвани от срещи на министерско ниво в началото на октомври в американската столица, в в които ще участват китайският вицепремиер Лю Хе, търговският представител на САЩ Робърт Лайтхайзър и финансовият министър Стивън Мнучин. В. \"Саут Чайна морнинг поуст\" съобщи, цитирайки анонимен източник, че Китай се очаква да започне да купува повече американски земеделски продукти с надеждата за по-добра търговска сделка със САЩ. Но съветникът в Белия дом Питър Наваро охлади очакванията за следващите кръгове от търговските преговори, призовавайки инвеститорите, бизнеса и обществото да бъдат търпеливи за решение на търговския спор.", "date": "2019.09.11", "title": "Китай маха митата за 16 типа американски стоки"}
{"url": "https://clubz.bg/87694-smyrtni_zaplahi_za_frenski_ministri", "text": "Двама френски министри са получили серия писма със смъртни заплахи - лично за тях и за семействата им, съобщиха на уебсайтовете си сп. \"Поан\" и телевизия БФМ. В два от пликовете дори имало 9-милиметрови куршуми. Обекти на заплахите са министърът на икономиката и финансите Брюно льо Мер и министърът на бюджета Жералд Дарманен. Льо Мер е получил през август три такива писма, в едното от които анонимният автор се заканва да \"направи на пух и прах\" дома на семейството му, а в друго - него самия. В заплахата към Дарманен се казва, че изпратеният патрон е 9-милиметров, но при изпълнението й ще бъде 11,43-милиметров. Полицията разследва случаите. Преди срещата на Г-7 във френския атлантически курорт Биариц на 24-26 август т.г. жандармерията в близкия град Байон е получила подобно анонимно предупреждение, че домът на семейството на Льо Мер, където живее майка му, в атлантическите Пиренеи \"ще бъде направен на пух и прах\". Френското правителство беше с месеци изправено пред серия бурни улични протести, които вече утихнаха и бяха насочени срещу икономическите му реформи. Сега то е изправено пред трудната задача да реформира скъпата пенсионна система на страната.", "date": "2019.09.11", "title": "Смъртни заплахи за френски министри"}
{"url": "https://clubz.bg/87698-shotlandski_syd_obqvi_za_nezakonno_suspendiraneto_na_parlamenta", "text": "Върховният граждански съд на Шотландия постанови днес, че решението на британския министър-председател Борис Джонсън за спиране на работата на парламента за пет седмици е незаконно, предадоха осведомителните агенции, цитирани от БТА. Съдът не се съгласи с решението на съдия, който миналата седмица заяви, че съдът не е компетентен да се произнася за спирането на работата на парламента. Днес съдът заяви, че съветът на Джонсън към кралица Елизабет Втора за преустановяване на работата на парламента е  . Британското правителството заяви, че ще обжалва решението. Парламентът спря работа от понеделник до 14 октомври. Според противниците на този ход целта е да бъдат осуетени опитите им за обстойно проучване на плановете на Джонсън за Брекзит и да му се позволи да наложи излизане на Великобритания от Европейския съюз без сделка.", "date": "2019.09.11", "title": "Шотландски съд обяви за незаконно суспендирането на парламента"}
{"url": "https://clubz.bg/87692-pregovorite_za_tranzit_na_ruski_gaz_prez_ukrajna_na_19_septemvri", "text": "Тристранните консултации между Русия, Украйна и ЕС за газа ще се състоят на 19 септември. Датата е съгласувана, съобщи пред журналисти на Световния петролен конгрес в Абу Даби министърът на енергетиката на Русия Александър Новак, цитиран от ТАСС. Шефчович обяви миналия петък, че е имал телефонен разговор с руския енергиен министър и е \"било договорено да се проведат тристранни консултации на ниво министри до края на месеца\". Тогава Шефчович заяви, че \"точната дата ще бъде назована, когато приключат консултациите с украинската страна\". Главна тема на преговорите ще е обсъждането на условията за доставка и транзит на руски газ в ЕС през територията на Украйна от 2020 година, т. е. след края на срока на действащия договор за транзит. ЕК предлага на Русия и Украйна да сключат нов дългосрочен договор за 10 години с гарантиран годишен обем на пренос на газ през украинската газотранспортна система. Така Киев ще може да получи постъпления до 3 милиарда долара годишно като плащане за транзита. Русия предлага просто да се удължи с една година срокът на действащия договор, припомня ТАСС, цитирана от БТА.", "date": "2019.09.11", "title": "Преговорите за транзит на руски газ през Украйна - на 19 септември"}
{"url": "https://clubz.bg/87697-one_dance_week_2019_programa_za_septemvri", "text": "Най-мащабното издание на One Dance Week започва на 20 и 21 септември с \"Дете\" - новият спектакъл на легендарната белгийска компания за танцов театър Peeping Tom. Откриващият уикенд продължава на 22 септември с мистичния заряд на \"Медиум\" на индонезийския хореограф Рианто, както и с концерт на живо на Cahwati. 12-то специално издание на One Dance Week, през годината на титлата Пловдив - Европейска столица на културата 2019, ще продължи от 20 септември до 19 октомври, включва 22 спектакъла от 17 държави и богата съпътстваща програма от концерти, партита и ателиета. Само през септември в Пловдив ще видим 8 спектакъла от 6 различни държави. На 21 септември от 18:00 във Vintage House (Дом на културата „Борис Христов”) ще бъде представен и първият брой на Списание за танц, носещ заглавието „Красотата в Танца“. От 21:30 часа се пренасяме към далечна Индонезия с безплатен концерт на Cahwati. В неделя, 22 септември, срещаме един танцов феномен от сърцето на остров Ява - Рианто представя соловия си спектакъл „Медиум“. На 27 септември следва документалната пиеса „Под небето ниско“, в която сирийският режисьор Уаел Али слива личните спомени на артист в изгнание с исторически факти от миналото на страната. На 28 и 28 септември танцовият уикенд ни среща с Monday School - открит урок по брейкденс с тайванската компания Les Petites Choses Production, на който всеки е поканен, за да разтанцуваме заедно едно от най-забързаните градски пространства - новият площад на пешеходен надлез „Гладстон” между площад „Централен” и Цар-Симеоновата градина. Не с думи, а с танц, Каори Ито ще се опита да възстанови изгубената връзка със своя баща в \"Танцувам, защото не вярвам на думи\" на 28 септември. С последния спектакъл от месечната програма предизвикваме безпощадната съдба на сцената със съвременен прочит на безвременната класика \"Кармина Бурана\" от Сегедския модерен балет. * * * \"Дете\", последната част от семейната трилогия на хореографите Габриела Каризо и Франк Шартие, предизвика фурор в Европа, а зрителите в Дома на културата “Борис Христов” ще видят сюрреалистичната танцова приказка преди част от най-важните сцени за танц в света. Вълшебна гора се извисява и приканва да я посетим. Там сетивата губят ориентация, илюзията и реалността играят на криеница, табуто за детските мечти, кошмари и разбирания корабокрушира. Това е най-новата постановка с марка Peeping Tom. Това е детството, което сме забравили, отрекли или не искаме да помним. \n\t Билети за спектакъла ще намерите  . В 120 пълноцветни страници изданието представя процеси, личности, събития и идеи от класическия до съвременния танц в България и по света. Ангелина Георгиева, Вили Прагер и Стефан А. Щерев гостуват във Vintage House, за да разкажат повече за това начинанието си и за да представят водещата тема на първия брой на списанието - “Красотата в танца”. Виртуозен мултиинструменталист и вокалист, Cahwati e дългогодишен приятел на индонезийския хореограф Рианто. Музиката ѝ, завладяваща симбиоза от перкусии и вокали, идва от сърцето на остров Ява и носи духа на традиционното музикално изкуство от провинцията Банюмас.   „Медиум“ е нов прочит на танца на съблазняването „ленгер“, екзотичен фолклорен феномен от остров Ява. Легендата разказва, че танцът се родил, когато един благородник тръгнал да търси своята любима – дъщерята на краля, която избягала, защото трябвало да се омъжи за друг. Войнът и подчинените му странствали, преоблечени като жени–танцьорки. За да ги види, принцесата напуснала скривалището си. Днес ленгер заживява отново в солото на Рианто. Билети за спектакъла ще намерите  .   Как се прави изкуство, ако местата, които са те вдъхновявали, вече ги няма? Как се разказва история, ако няма как да си върнеш спомените, а приятелите ти са се разпръснали по света? Двама артисти събират личен опит и исторически събития, а резултатът е откровен пърформанс с видео инсталация. Билети за спектакъла ще намерите  . Инструктори по брейкденс от Тайван ни канят на открит урок. Добре дошли са всички, а доброто настроение е гарантирано. Monday School разпространява идеята, че „изкуството е за всеки“. Компанията търси и своите асистенти в Пловдив, а повече информация за отворената покана ще намерите на сайта на фестивала.   В едно семейство въпроси, отлагани с години, най-сетне ще бъдат зададени. Баща и дъщеря опитват да стопят ледовете помежду си. Какво обаче да направят, щом като думите не са достатъчни? Отговорът е ясен – танцуват. Билети за спектакъла ще намерите  .   Сегедската компания за съвременен танц се завръща за трети път в България, за да покаже отново, че класическите сценични произведения могат да живеят нов живот и да бъдат също толкова завладяващи днес, колкото и в миналото. „Кармина Бурана“ е неостаряваща класика за ударите на Съдбата. Театрална сценография и оригинални костюми съпътстват прецизното изпълнение, разбира се, под съпровода на оригиналната музика на Карл Орф. Билети за спектакъла ще намерите  . 12-ото издание на международния фестивал за съвременен танц и пърформанс   в Пловдив. Билети за спектаклите се продават онлайн в системата на EpayGo.bg, както и на касите на EasyPay. Поради високия интерес към фестивала силно препоръчваме предварителното закупуване на билети. One Dance Week се организира от Фондация „ЕДНО за Култура и Изкуства“ като част от програмата на Пловдив 2019 – Европейска столица на културата и с подкрепата на Министерството на културата на Република България.", "date": "2019.09.11", "title": "One Dance Week 2019: програма за септември "}
{"url": "https://clubz.bg/87686-djonsyn_udyljava_6_pyti_prestoq_za_chujdestranni_studenti_sled_zavyrshvane", "text": "Чуждестранните студенти ще могат да остават в Обединеното кралство две години след дипломирането си, за да намерят работа според нови предложения, обявени от вътрешното министерство, предаде Би Би Си. Ходът връща назад решение, взето през 2012 г. от тогавашната вътрешна министърка Тереза Мей, което принуждаваше чуждестранните студенти да напуснат страната четири месеца след като са защитили степен.  Министър-председателят Борис Джонсън каза, че промяната ще позволи на студентите  и да започнат кариери в Обединеното кралство. Но кампанийната група \"Майгрейшън уоч\" (Migration Watch) я нарече \"ретроградна\" стъпка. Промяната се отнася за чуждестранните студенти в Обединеното кралство - 450 000 през миналата година, които започват курсове на преддипломно ниво или над него от идната година. Чуждестранните студенти носят над  €22 милиарда на Великобритания Те трябва да учат в институция, която има история в поддържането на имиграционни проверки. Според предложенията няма ограничение за видовете работа, които студентите могат да търсят, нито таван за броя им.", "date": "2019.09.11", "title": "Джонсън удължава 6 пъти престоя за чуждестранни студенти след завършване"}
{"url": "https://clubz.bg/87628-partiq_tova_zvuchi_mrysno", "text": "Няма социологическо проучване или анализаторско експозе в последните години, което да не отчита принципна загуба на доверие към всички партии. Нещо повече - все по-често говорим за загуба на доверие в политическата партия като механизъм на демокрацията изобщо, без значение дали става дума за партии на власт или в опозиция, леви, десни или центристки, големи или малки. Голяма част от хората светкавично поглеждат с недоверие дори към напълно нови партии, които не са способни на успехи отвъд няколко процента. Тенденцията просто е такава - думата „партия“ е все по-мръсна. Тази все по-голяма ненавист към партиите ражда автентични търсения на нови форми за участие в политиката, а също така и абсурдни куриози. Така например един независим кандидат за евродепутат (и какво ли още не) от известно време открито работи за формиране на... „партия на непартийните кандидати“. Но тенденцията далеч не обхваща само най-екзотичните екземпляри от българската политическа фауна.  „Тя/той не е член на партията Х или Y“ - помислете си колко пъти в последните години сте чували този довод като плюс в биографията на някой политик. Кандидати за президенти, водачи на евролисти, кандидати за кметове - примерите не са един или два. Този не е партиец, следователно е читав човек. И обратното: щом си от партия, минимум има нещо гнило в теб, а най-вероятно ти си един най-обикновен измамник, крадец и послушко. Да погледнем най-пресните примери. Основната стратегия зад кампанията на Мая Манолова за кмет на София е в това нейната кандидатура да бъде представена като „надпартийна“. После събра над 60 души от различни сфери в инициативен комитет, а всички послания гласят, че ще се търси „широка гражданска подкрепа“. За партийната подкрепа - с половин уста. И по възможност от максимално много партии, за да се избяга от обвързването с една (конкретна) от тях.  Без съмнение тази стратегия е избрана и ще се реализира със съгласието и участието на БСП - на „Позитано“ 20 са наясно с реалностите и също отдавна говорят за нуждата от „широка подкрепа“, използвайки термина като противоположен на подкрепа за партия. Сякаш именно да натрупа широка подкрепа, достатъчна, за да управлява, не е изначално целта на всяка една партия. В БСП вече играха тази игра - с президента Румен Радев, но не само. Водачът на тяхната евролиста не беше партиен член и това му достойнство също беше изтъквано и използвано многократно. Осигуриха избираеми позиции за т.нар. гражданска квота. Дори членовете на БСП в листата трудно можеха да бъдат определени като особено значими партийни фигури.  Детайлите на трите случая се различават, а особено специфичен е този с Радев, но общата тенденция е тази - тези хора не са партийци, а обратното - хубави хора... Но тенденцията далеч не се изчерпа с действията на БСП, макар да си заслужава отделен анализ въпросът докъде е нормално една партия да излъчва сигнали, че се срамува от себе си. Въпреки всичко, това все пак е най-живата българска партия, в която наистина се води - добър или лош - реален партиен живот.  Търсенията на нещо различно се потвърдиха и на последните европейски избори, където имахме двойно повече като брой независими кандидати, отколкото 5 години по-рано - 6 срещу 3. Общо те спечелиха повече от три пъти по-голям брой гласове - 73 000 срещу 21 000, като трима от тях изпревариха редица партийни листи, а двама - парламентарно представени партии. Същевременно общата активност между двата избора падна с 5 процентни пункта.  Ако се върнем на настоящата кампания за местна власт в столицата, имаме още два примера. \"Демократична България\" също излъчи непартиен кандидат за кмет, а още по-любопитен е случаят със \"Спаси София\", чиито активисти съвсем целенасочено решиха да не поемат път към създаване на партиен субект, а да се борят за властта като \"граждани\" – макар да не е известно членството в партия да ти отнема гражданството. Отдавна беше ясно, че на местните избори те ще потърсят представителство в столицата, но „Спаси София“ осъзнато пое по алтернативен път за влизане в реалната политика, приемайки неговите големи рискове - най-вече липсата на листа за общински съветници. Колективът имаше отличен шанс за прилична група в общинския съвет, която да изнесе дейността им досега на друго ниво и да работи „отвътре“ за своите каузи, но в момента рискува да не успее да вкара дори един общински съветник. Всичко това, видно от едно от основните послания зад кампанията им – „гражданският, а не партиен кандидат Борис Бонев“ - е водено от същата стратегия: Тенденцията не е само българска, но е твърде видима в България, а разочарованието от политическите формации, стигащо до отвращение, е лесно обяснимо, разбираемо и до голяма степен справедливо. Едва ли има нужда от дълбоки анализи защото това е така - неизпълнените обещания, липсата на качествена промяна в живота ни и чувството, че основните управляващи и опозиционни българските партии не работят в полза на избирателите си, са до голяма степен обективна реалност. Разбира се, особено при местни, но и във всички други видове избори, законодателството е заложило някои прекомерни и ненужни ограничения пред гражданското (разбирай - непартийно) участие. Такова несъмнено трябва да има и дори да бъде насърчавано като полезна стъпка към последващо реално политизиране, а ограниченията и подводните камъни пред независимите кандидати да отпаднат. Например преди години беше възможно независим кандидат за кмет да има право на своя листа, а днес – това не е така. На евроизбори пък независимите кандидати получават петкратно по-малко средства от бюджета за медийни пакети спрямо партиите. Тези и други спънки не са в полза на демокрацията. По същество ние не мразим (или не би трябвало) партиите, а начинът по който бяха девалвирани техните смисъл и цел. Терминът „партия“ съществува още от древноримски времена, а днешните партии водят началото си някъде от XIX век, когато постепенно започва въвеждането на всеобщото избирателно право. По същество няма друг легитимен инструмент за пълноценно участие в политическия процес в една демократична държава. Това не означава, че българските партии в настоящия си вид заслужават каквато и да е индулгенция. Напротив, те вероятно заслужават огромна част от всички критики и недоверие, които получават. Но честният, макар и многократно по-труден път, е тяхната промяна отвътре или замяна от други, нови субекти, които да изпълнят със съдържание и да измият негативния образ на политическата партия като социален конструкт за упражняване на власт. Дори да приемем, че на местно ниво са възможни механизми за участие в управлението и без наличието на партия, пълноцената промяна може да бъде реализирана само през централната законодателна и изпълнителна власт. Да бягаш от сформирането на субект, който да се бори за тази цел, само защото си наясно с трудностите и натрупаното недоверие към партиите, не е най-голямата проява на смелост. В добрия случай това би могло да бъде фаза от развитието ти като политик, но не и крайна точка и самоцел. Смелост е да убедиш и докажеш на достатъчно критично мнозинство от хора, че  . Впрочем качеството на един субект не зависи от неговите рамки – синдикатът не е лош, защото изначално е синдикат, а защото вероятно се управлява зле. Когато искаш защита на работното място – трябва ти синдикат. Когато искаш да променяш политическата ситуация в страната генерално – трябва ти партия. Какви ще бъдат и как ще функционират тези или която и да е друга организация – зависи от теб. Всяка една организация зависи от хората, които я изграждат, без значение как се нарича. България е парламентарна република и реалната власт е в мнозинството в Народното събрание. Всяка една промяна зависи от спечелване или формиране на такова мнозинство. На това е способен само политическият конструкт, наречен партия. Колкото по-бързо недоволните от сегашното състояние осъзнаят това, толкова по-добре. Дотогава – стигаме и до трагедията – ще получаваме още от същото, докато уж се борим точно за обратното. Онези партии, които не ни харесват, ще продължат да функционират по същия начин и да експлоатират все по-успешно настроенията срещу тях самите. Без значение от все по-ниската избирателна активност, те винаги ще имат и своите твърди електорати, които в крайна сметка ще излъчват мнозинства, където е необходимо. Ще разчитат на апатията и омразата към термина „партия“, което в зародиш ще пресича възможността да се построи реална тяхна алтернатива. Да се сложи прът в това колело със сигурност не е лека задача, нито възможна за постигане от днес за утре. Но е единствената, за която в дългосрочен план си струва да се работи. „Генерация Z“ – с подкрепата на „Америка за България“", "date": "2019.09.11", "title": "Партия - това звучи мръсно"}
{"url": "https://clubz.bg/87684-sasht_podkrepqme_usiliqta_na_bylgariq_da_zashtiti_suveriniteta_si_ot_zlonamereno_vliqnie", "text": "С кратко, но много показателно изявление по т.нар. шпионски скандал с движение \"Русофили\" излезе днес посолството на Съединените американски щати у нас. От дипломатическата мисия обявиха чрез профила си във фейсбук, че приветстват действията на българската държава да \"защити суверинитета си от злонамерено влияние\". И съобщават, че са запознати с разследването на властите у нас. Малинов подготвил Проект \"България\" за преориентация към Русия (5 СТЪПКИ) Както е известно, случайно или не, на 9 септември бе арестуван председателят на русофилското движение у нас Николай Малинов. За кратко в ареста се озова и Юрий Борисов, секретар на \"Русофили\". На разпити бяха извикани и членове на организацията. Най-общо обвинението е, че Малинов се е поставил в служба на чужда държава (Русия), за да й служи като шпионин. Николай Малинов: Квалификацията „шпионин” е обидна за мен По думите на главния прокурор държавното обвинение и ДАНС са започнали разследване за пране на пари и трансфер на финансови средства, с които две неправителствени организации в Русия са осъществявали влияние върху българския политически и обществен живот. Сотир Цацаров посочи, че става дума за Общество \"Двуглав орел\" и Руския институт за стратегически изследвания   В процеса на разследването, в което е участвало и финансовото контраразунаване, службите са стигнали до Николай Малинов. Решетников: Американците започнаха лов на \"руски шпиони\" в България При обиските в дома на Малинов е открита докладна записка на руски език относно \"необходимата геополитическа преориентация на България\" или \"това, което ние наричаме \"Проект \"България\". ДАНС издаде забрана за Решетников да влиза в България в срок от 10 години. Николай Малинов: Квалификацията „шпионин” е обидна за мен Решетников: Американците започнаха лов на \"руски шпиони\" в България", "date": "2019.09.11", "title": "САЩ: Подкрепяме усилията на България да защити суверинитета си от злонамерено влияние"}
{"url": "https://clubz.bg/87691-s_shpionskiq_skandal_se_tyrsel_medien_otzvuk_predi_izborite", "text": "Руското военно и цивилно разузнаване развиват дейност в България, но тя по никакъв начин не е свързана с организацията \"Русофили\", коментира пред БНР бившият посланик на страната ни в Москва Илиян Василев по повод на т. нар. шпионския скандал. След обиски и разпити на членове на \"Русофили\" на 9 септември, вчера от прокуратурата съобщиха на специален брифинг, че председателят на движението Николай Малинов е бил задържан, повдигнато му е обвинение за шпионаж и е бил освободен срещу гаранция от 50 хил. лв. без право да напуска страната. Руският генерал Леонид Решетников получи забрана от 10 г. да влиза на територията на страната. Николай Малинов: Квалификацията „шпионин” е обидна за мен Илиян Василев беше в руската столица по времето на шпионския скандал от 2001 г., когато руски разузнавачи, които действат в София, са разкрити и върнати в Москва. Тогава се стига до размяна на дипломати между двете столици и рязко влошаване на взаимоотношенията. Василев бе категоричен, че тогава преди да се стигне до медиен отзвук, е извършвана месеци работа. Малинов подготвил Проект \"България\" за преориентация към Русия (5 СТЪПКИ) Политическата сметка за налагането на Иван Гешев за главен прокурор въпреки неговата обществена неприемливост се плаща от ГЕРБ. И за да се потули протестната обществена енергия, се генерира шпионски скандал. Това мнение изрази разви своята теза Илиян Василев в предаването \"Денят с Веселин Дремджиев\" по TV+ и TV1. \"Външното министерство трябва да предупреди българските граждани в Русия, че е напълно възможно на някой да му бъде спретнато някакво дело\", каза бившият посланик в Москва, който има забрана за влизане в Русия, и добави:\" С Русия не се джафкаш, а се отстоява сериозна политика\". В основата на шпионския скандал е предизборната ситуация, коментира отново пред БНР социологът  Според Кольо Колев всичко това са „плоски политически игри“. За него е учудващо обаче, че прокуратурата се намесва в тази история. Малинов подготвил Проект \"България\" за преориентация към Русия (5 СТЪПКИ)", "date": "2019.09.11", "title": "С шпионския скандал се търсел медиен отзвук преди изборите"}
{"url": "https://clubz.bg/87655-a_ti_shte_se_kandidatirash_li_imame_papka_i_za_teb", "text": "Ще започна този текст по-отдалеч. Само с няколко години по-назад. Вероятно малцина от вас си спомнят още за жълтото британско издание „Нюз оф дъ уърлд“, което бе затворено, а главната му редакторка арестувана, след като стана ясно, че журналистите подслушват телефоните на хиляди известни и не чак толкова известни звезди, политици и роднини на политици, за да пълнят страниците на изданието си с най-скандалното и пикантното от личния им живот. Днес е денят Репортерите и шефовете им бяха разследвани и съдени и за подкупване на полицаи, от които са също са получавали пикантерии за публикуване. Вестникът бе собственост на Рупърт Мърдок. В резултат на скандала той затвори вестника през 2011 година, но разследванията не спряха с това. Британският парламент създаде специална комисия, която да проучи скандала и да вземе мерки срещу подобни в бъдеще. Вестникът попадна на мушката на Скотланд ярд още през 2005 година. През 2006 г. полицията дори арестува един от репортерите и един частен детектив, които са обвинени, че нарушават личното пространство на преследваните от тях звезди, като използват непозволени методи като подслушване. През 2009 година „Гардиън“ публикува голяма история за това, че репортерите на изданието подслушват незаконно телефони на граждани. Става дума за хиляди хора, станали жертва на калната журналистика. По същото време зам.-шефът на Скотланд ярд Джон Йейтс заявява, че няма повече доказателства срещу „Нюз оф дъ уърлд“ и отказва да продължи разследванията, но парламентът се намесва и настоява да получи цялата документация по случая от Скотланд ярд. Оказва се, че нещата не стоят точно така. 11 000 страници с доказателствен материал са представени на депутатите. Става ясно, че репортерите на жълтия вестник разполагат не само с телефонните номера и имената на 4000 политици, членове на кралската фамилия и звезди от филмовия и музикалния свят, които явно са подслушвани от тях, но и с хиляди имена на жертви на престъпления и роднини на убити в мисии в чужбина британски войници. Подслушват се дори близките на жертвите от атентата от 7 юли 2005 година в Лондон. Реакцията на британското общество е безмилостна. Скандалът е толкова голям, а хората са толкова отвратени, че Мърдок решава просто да затвори вестника. През 2011 година съветникът по комуникациите на премиера Дейвид Камерън – Енди Кълсън, подава оставка, тъй като е бил за известно време част от издателския екип на вестника. Камерън се заема лично с въпроса и инициира създаването на още няколко парламентарни комисии за разследване. По това време корпорацията на Мърдок е готова да купи платения тв канал British Sky Broadcasting. Заради скандала парламентът отказва тази сделка да се осъществи. Следват още оставки. Пол Стивънсън от Скотланд ярд също се оттегля. Съветникът Енди Кълсън е дори арестуван. През юли 2014 г. ФБР започва свое разследване, след като се оказва, че репортерите са подслушвали телефоните на роднините на жертвите от атентата на 11 септември. Арестувана е бившата главна редакторка на вестника Ребека Бруукс. Оставка подава един от най-дългогодишните сътрудници на Рупърт Мърдок – Лес Хинтън, който е бил сред издателите на „Уолстрийт джърнъл“. Хинтън също е заемал ръководни позиции в „Нюз оф дъ уърлд“ по време на скандалния период. Няколко дни след него оставка подава шефът на лондонската полиция сър Пол Стивънсън. Той попада под остри критики, след като на бял свят излиза, че вестникът му е платил частично луксозен спа курорт. Пиарът на този курорт се оказва и журналист на „Нюз оф дъ уърлд“. По това време парламентът и медиите вече са разбрали, че не малко полицаи са получавали подкупи, за да издават секретна информация. Ден след Стивънсън от поста си се оттегля и заместникът му Джон Йейтс. Освен десетките оставки към скандала се прибавя и първият труп. Журналистът на „Нюз оф дъ уърлд“ Шон Хоар е намерен мъртъв в жилището си. На 19 юли 2011 година на изслушване в парламента се явяват самите Рупърт и Джеймс Мърдок, както и арестуваната главна редакторка Ребека Брукс. Те се извиняват публично пред камерите на телевизиите, които предават на живо. В същия ден полицай от Скотланд ярд признава, че 10 от общо 45 души, работещи в пресслужбата на полицията, са получавали пари от „Нюз оф дъ уърлд“. Налага се премиерът Камерън да прекъсне своя визита в Африка, за да се яви пред парламента. Разследването приключва едва в края на ноември 2012 година. Парламентът изисква наказанието за издателите да е глоба от 1,2 милиона евро. На започнал през следващата година процес срещу главни редактори и репортери Енди Кълсън е осъден на 18 месеца затвор, останалите са освободени. Нека да се върнем в наши дни в България. Жълтото издание ПИК публикува интимни снимки на приятелката на един от кандидатите за кмет на София. Момичето от години е изнудвано от свой бивш приятел и тя е подала оплакване в полицията. Дори е заведена преписка, но никой не й помага – изнудвачът не е арестуван, снимките не са свалени от сайтовете, в които той ги е качил. Внезапно тези снимки се появяват в ПИК. Кой ги е предоставил? Изнудвачът, полицията, прокуратурата? Не е ясно и няма да стане ясно. Обществото е разярено, но не толкова срещу това, че полицията години наред не е предприела нищо, за да защити едно момиче, жертва на изнудване, както и публичното й унижаване, равносилно на изнасилване от жълтия сайт с повторното им разпространение. По стара българска традиция жертвата е обвинена, че сама си е виновна. Ако не се снимаш, няма да те изнудват, ако не ходиш с къса пола, няма да те изнасилват, ако не се кандидатираш за кмет, няма да те закачат. Повтаря се в несвяст, че така било навсякъде по света. Жълтите вестници се ровели в личния живот на политиците и публикували безнаказано най-интимното. Не се постъпва така, а там, където някой прекрачи границите, наказанията са жестоки. Нека си представим за миг, че България наистина е като „другия свят“. Имаме жълто издание, четем гадории за всеки, който попадне под прожекторите на общественото внимание. Ако бяхме страна като Великобритания, с този скандал щяха вече да са се заели депутатите в парламента. Те ще поискат да изслушат шефа на софийската полиция, прокурора, който се е занимавал с оплакването за изнудване, главния редактор на ПИК, репортерите, публикували снимките. Щяха да поискат да им предоставят имейлите си, да разследват кой ги финансира. Щяха да валят оставки – в полицията, във властта. ПИК щеше да бъде затворен, издателят му глобен, а парламентът щеше да инициира създаване на закон, който забранява ровенето в личния живот на хора, които не са извършили престъпление. Е, България не е Великобритания. И България не е като „другия свят“. Тук се задоволяваме да копираме само половината от техните практики – тези, които носят бързи мръсни пари и сигурна власт. Онези, които наказват това, предпочитаме да не забелязваме. Пред нас има два пътя. Единият е описаният от мен подробно – реакция на всички нива, наказание за замесените, извършили престъпление, промяна в законите, така че изнудването и разпространението на данни от личния живот на хора, които не са престъпници, да бъдат наказуеми. Другият път, по който всъщност сме поели, е да не се случи нищо от това. И някъде някой да готви следващата папка за следващия обикновен гражданин, дръзнал да се намеси в политиката. Мислите, че срещу вас не може да се намери нищо? Сигурно не се снимате по време на секс, но пък колко чаши вино изпихте на новогодишното парти? Карали сте колата с изтекла гражданска застраховка? Не сте платили всички данъци? Остъклили сте гарсониерата без разрешение? Кучето ви лае твърде силно? Карате се шумно с половинката? Детето ви е набило съученик? На 20 г. сте се пекли без горнище на плажа? Имате пиперлив език във фейсбук? От всяко едно от тези неща става чудесен политически скандал, вие само се кандидатирайте! Няма да го направите, нали? Не и след всичко, което видяхме да се случва на вече осмелилите се. Е, това е изводът!", "date": "2019.09.11", "title": "А ти ще се кандидатираш ли? Имаме папка и за теб"}
{"url": "https://clubz.bg/87687-ludogorec_podpisa_s_bivsh_igrach_na_ajntraht", "text": "\"Лудогорец\" финализира успешно преговорите по привличането на нов ляв защитник - това е Талеб Тауата, бивш играч на \"Айнтрахт\" (Франкфурт), който има израелски и судански паспорт. Договорът е за три години. Тауата е в България от началото на седмицата, минал е медицински преглед. Очаква се да направи първата си тренировка още днес. Той идва като свободен агент, тъй като договорът му с \"Айнтрахт\" (Франкфурт) е изтекъл.   Тауата е следен от скаутското звено на \"Лудогорец\" от края на 2018 г. и е одобрен от треньорското ръководство, пише официалният сайт на \"орлите\". Талеб започва професионалната си кариера в \"Макаби\" (Хайфа). Между 2009 г. и 2016 г. с екипа на тима записва 168 мача с 6 гола и 8 асистенции. Следва трансфер в \"Айнтрахт\", за който изиграва 40 мача, отбелязва 2 попадения и прави 3 асистенции. Има сериозен турнирен опит, след като с \"Макаби\" и \"Айнтрахт\" играе в групите на Шампионска лига и Лига Европа. В евротурнитите има общо 27 мача с 1 гол и 5 асистенции. Новото попълнение на шампионите е национал на Израел, като е бил част от всички юношески формации плюс младежкия и мъжкия тим. За представителния отбор има 16 мача с 1 гол. Талеб e шестият нов играч на \"Лудогорец\" този сезон. Преди него в клуба бяха привлечени сънародникът му Дан Битон, конгоанците Мавис Чибота и Джордан Икоко, сенегалецът Стефан Баджи и халфът от Гвинея-Бисау Жоржиньо. Той попада в квотата за чужденци. Само по трима извън ЕС могат да играят в един мач, а петима да са в групата. Не е картотекиран за Лига Европа и ще облича екипа само за нашето първенство и в турнира за Купата.", "date": "2019.09.11", "title": "\"Лудогорец\" подписа с бивш играч на \"Айнтрахт\""}
{"url": "https://clubz.bg/87680-solomon_pasi_izbroi_68_shpioni_v_ruskoto_posolstvo", "text": "Само в руското посолство в София има около 68 шпиони, а извън него са неколкостотин и техните имена се знаят. Такава статистика направи Соломон Паси, бивш външен министър и президент на Атлантическия клуб.  Малинов подготвил Проект \"България\" за преориентация към Русия (5 СТЪПКИ) Според него в България няма русофили. Кое е Национално движение \"Русофили\" По думите му в момента най-голямата опасност за Запада е руската пропаганда, която е много по-ефективна, мащабна и агресивна, отколкото когато и да било досега. Соломон Паси изрази доволство от реосора \"Иновации и младеж\", който получи кандидатът за български еврокомисар Мария Габриел.  По думите му той ще управлява и иновациите в \"Програма 2020\", също  програми за младежите. И обясни, че става дума за студентската програма \"Еразъм\", по която към момента близо 9 млн. студенти са обиколили света и са родили 1 млн. бебета. А тези 1 млн. бебета са първите истински европейци. По думите му в следващия програмен период сумата по програмата ще бъде увеличена до 30 млрд. лева. Мария Габриел: Новият ресор е признание за България На финала Паси призова в \"Еразъм\" да бъдат включени и таксиджии, и аграрни работници, и пенсионери, защото  Кое е Национално движение \"Русофили\" Мария Габриел: Новият ресор е признание за България", "date": "2019.09.11", "title": "Соломон Паси изброи 68 шпиони в руското посолство"}
{"url": "https://clubz.bg/87673-sasht_mogat_da_nakajat_%E2%80%9Erosneft%E2%80%9C_pecheli_ot_venecuelski_petrol", "text": "САЩ могат да наложат санкции на „Роснефт“ - най-голямата руска държавна петролна компания. Причината е, че тя „пере“ петрола на венецуелския си аналог ПДВСА. Това заяви специалният представител на САЩ за Венецуела Елиът Ейбрамс по време на видеоконферентна връзка с журналисти в Брюксел. Военна намеса във Венецуела остава на масата „Роснефт“ печели огромни суми от Венецуела, тъй като купува оттам значителни количества петрол с големи намаления. След това ги продава с голяма печалба на различни места във вид на рафинирани продукти като керосин и бензин. Така руската компания и властите в Москва играят все по-важна роля за оцеляването на режима на Николас Мадуро. Едно от главните доказателства е преместването на европейската централа на ПДВСА от Лисабон в Москва. Дипломатът за пореден път отговори утвърдително на въпроса, че евентуална военна намеса на САЩ във Венецуела остава на масата. По време на посещението си в Брюксел Елиът Ейбрамс е обсъдил с представители на ЕС ситуацията в южноамериканската страна, която по думите му е ужасяваща от хуманитарна гледна точка. Той припомни, че в момента има 4,5 милиона бежанци от Венецуела - най-вече в Колумбия, Еквадор и Перу. Режимът в Каракас продължава да нарушава човешките права и да убива без съд и присъда. Едно от главните притеснения за САЩ е присъствието на венецуелска територия на бойци от двете главни колумбийски партизански марксистки групировки. Става дума за Революционните въоръжени сили на Колумбия (ФАРК) и Армията за национално освобождение (ЕЛН), които Ейбрамс нарече „наркотерористични групи“. Освен това Иван Маркес - един от водачите на ФАРК, призова през пролетта съратниците си отново да грабнат оръжието въпреки подписаното примирие с властите в Богота. Той направи видеообръщението си от Венецуела. Освен това в Западна Венецуела в момента има големи територии, които на практика са предоставени от правителството изцяло под контрола на бойците от ЕЛН. Той се надява, че предстоящите учения на венецуелската армия по границата с Колумбия, наредени от Николас Мадуро, е не повече от един политически акт. Дипломатът очаква, че венецуелската армия няма да позволи на президента да я вкарва в допълнителни рискове. И българската опора на Мадуро в Брюксел е... Георги Пирински ЕП: Гуайдо е президент на Венецуела. Станишев се въздържа Ейбрамс отговори утвърдително на въпроса дали е изключена среща между прездентите Доналд Тръмп и Николас Мадуро на сесията на Общото събрание на ООН. Но след малко уточни: Елиът Ейбрамс допълни нещо и го окачестви като „малък технически въпрос“. А то е, че за САЩ няма правителство на Мадуро. А има правителство на Хуан Гуайдо, когото Западът признава за временен президент на Венецуела до провеждането на предсрочни избори за държавен глава. И българската опора на Мадуро в Брюксел е... Георги Пирински ЕП: Гуайдо е президент на Венецуела. Станишев се въздържа", "date": "2019.09.11", "title": "САЩ могат да накажат „Роснефт“ - печели от венецуелски петрол"}
{"url": "https://clubz.bg/87683-nasledstvoto_na_boltyn_haos_i_lipsa_na_rezultati", "text": "В деня, когато САЩ отбелязват 18 години от атентатите на 11 септември, оставката на съветника по националната сигурност в Белия дом Джон Болтън е по-широко коментирана от трагичното събитие. Изданието посочва, че напускането, за което президентът Тръмп твърди, че е уволнение, а Болтън - оттегляне по собствена воля, е логично и закъсняло. Болтън от дълго време беше радетел за военни действия срещу противниците на САЩ, на което Тръмп не се поддава, и се противопоставяше на преговори със Северна Корея и Иран, към което президентът се стреми по естествен инстинкт. Болтън не промени тези свои възгледи, за да бъде в съгласие с президента, а напротив - бореше се с онези, които се съобразяваха с желанията на Тръмп - най-вече с държавния секретар Майк Помпео. Без съмнение това беше един от редките случаи, когато Тръмп каза истината, като написа в туит, че категорично не е съгласен с много от предложенията на Болтън, което важи и за други членове на президентската администрация, припомня \"Вашингтон пост\". Той беше третият съветник на президента по националната сигурност за 15 месеца и очевидно Тръмп го избра, защото му харесваше да го гледа по телевизията, макар лошата му слава на краен ястреб да беше отдавна известна. По изкривен начин, като се има предвид колко извън синхрон беше Болтън с приоритетите на Тръмп, той постигна доста, но главно в негативна посока. През миналата седмица помогна да бъде убеден Тръмп да торпилира, непосредствено преди да бъде подписано споразумението с афганистанските талибани, мъчително договорено от Държавния департамент в период от близо година. По-рано тази година убеди президента да остави настрана възможно преходно споразумение със Северна Корея за ядрената й програма, което допринесе за провала на срещата на върха Тръмп - Ким в Ханой. Вместо да се посвети на задълженията си, които са да наблюдава процеса по правене на политика, включващ Държавния департамент, Пентагона и разузнавателните служби, той ловко нападаше инициативи, предприети от други - като преговорите със Северна Корея и Афганистан, и преследваше любими свои каузи като безсмисления кръстоносен поход срещу Международния наказателен съд. Болтън настояваше за опит за преврат срещу венецуелския президент Николас Мадуро, който се провали, коментира \"Вашингтон пост\". Тръмп смени съветника си по националната ситурност Ако Тръмп намери четвърти съветник по националната сигурност, той трябва да е много по-отстъпчив, заключава вестникът. Без значение кой съветва президента по националната сигурност, хаосът ще властва, акцентира с редакционна статия за оставката в. . От всички въпроси около отстраняването на Болтън най-неинтересният е кой ще го наследи - едва ли ще има голямо значение. Независимо от това кой съветваше Тръмп по въпросите на външната политика - генерали, корпоративни шефове, опитни професионалисти или аматьори, всички се оказаха безсилни пред страстта на президента към хаоса. Самото назначаване на Болтън за съветник беше пример за хаоса, обгръщащ Тръмп, пише изданието. Президентът искаше да сложи край на враждебността в КНДР и Афганистан и беше предпазлив относно конфликта в Иран и Венецуела. И въпреки това избра защитник на войнствеността, който презира дипломацията, подкрепя едностранния подход в стил \"да вървят по дяволите съюзниците\" и обмисля възможността да бомбардира Северна Корея и Иран като най-добър начин за неутрализиране на идващата от тях ядрена заплаха. \"Ню Йорк таймс\" отбелязва, че атмосферата около Болтън и Помпео, който успява да угоди на президента, е била отровна и двамата рядко си говорели освен на официални срещи, макар че са най-близки до президента фигури. Въпреки това оттеглянето на Болтън едва ли ще направи апарата на американската национална сигурност по-малко дисфункционален, тъй като много ключови позиции са вакантни, а съюзниците са объркани с кого да работят. Очевидно на Тръмп му харесва нещата да стоят по този начин. Белият дом може и да е в смут, съюзниците може и да са неспокойни, а противниците може да търсят изгода, но като цяло допринасят за още повече драматичност, повече съспенс, повече телевизионно отразяване - и всичко това с Доналд Тръмп на централно място, обобщава вестникът. Изданието   посочва, че принципите на Болтън са се сблъскали с прекалено много политики на президента, който управлява по прищявка и с туитове и се доверява на \"инстинкта\" си повече, отколкото на най-близките си съветници и привърженици. Болтън сигурно е преглъщал трудно, гледайки как Тръмп ласкае господаря на Кремъл Владимир Путин, пише \"Хил\". Настояването на Болтън за отмяна на срещата в Кемп Дейвид с талибаните явно е била последната капка, преляла чашата и накарала Тръмп да го отстрани. Онези, които вярват в международните споразумения и най-вече в НАТО, ще се надяват, че наследникът му ще отчете тяхната значимост. Но най-възторжени ще са в клуба на авторитарните лидери, прогнозира \"Хил\". Путин, Ким, Хаменей и подобни на тях сигурно вече гърмят шампанско при новината. Германският  , цитиран от ДПА, пише, че при всеки случай уволнението на Болтън е направило света малко по-сигурно място. Но човек трябва да е предпазлив, когато се опитва да тълкува действията на американския президент, прочул се с неочакваните обрати в десйтвията си. Налице са все повече признаци, че Тръмп няма да се спре пред нищо, за да постигне сделка в края на краищата - нито една заплаха, нито едно стъпало по стълбата на ескалацията. И когато няма друг начин да направи крачка назад - отстъпва, но за сметка на унижението на някой друг, заключава германското издание, съобщава БТА.", "date": "2019.09.11", "title": "Наследството на Болтън - хаос и липса на резултати"}
{"url": "https://clubz.bg/87667-polsha_specheli_delo_za_ogranichavane_na_ruskiq_dostyp_do_germanski_gazoprovod", "text": "Съдът на Европейския съюз подкрепи във вторник полско искане за ограничаване на достъпа на Русия до ключов газопровод , преминаващ през Германия, което според Варшава защити енергийната сигурност, предава AFP, цитирана от агенция \"Фокус\". Общият съд на ЕС, който принадлежи към Съда на Европейските общности, се произнесе срещу решение на Европейската комисия от 2016 г., което позволява на руската компания „Газпром“ да използва газопровода „Опал“, за да транзитира по-големи количества природен газ в Германия. Опал е 480-километров тръбопровод, свързан с газопровода „Северен поток I“, който пренася руски газ под Балтийско море пряко от Русия към Германия. Газопроводът „Опал“, който е собственост на „Уингаз“ - германското дъщерно дружество на „Газпром“, минава успоредно на германско-полската граница чак до Чехия. Варшава изпрати правно възражение срещу решението на Комисията с аргумента, че „Газпром“ може да използва „Опал“, за да заобиколи Полша и Украйна и да транзитира газ на запад и по този начин да застраши енергийната сигурност.", "date": "2019.09.11", "title": "Полша спечели дело за ограничаване на руския достъп до германски газопровод"}
{"url": "https://clubz.bg/87677-pyrvata_izlojba_na_sasoli_snimki", "text": "\"Делото на бащите-основатели на съвременната българска държава.\" Така бе определена изложбата \"140 години от Учредителното събрание и приемането на Търновската конституция\", открита в Европейския парламент, която оказа се - е първата изложба, която открива новият председател на ЕП Давид Сасоли от встъпването си в длъжност. И той подчерта това. Експозицията намери място в изложбеното пространство \"Атанас Буров\" в сградата на ЕП в Брюксел, като за церемонията за откриването й в белгийската столица пристигна председателят на българското Народно събрание Цвета Караянчева с делегация от депутати. Събитието събра на едно място почти всички български евродепутати, от всички политически семейства. То съвпадна по ден с обявяването на новите ресори в бъдещата Европейска комисия, дойде и комисарят ни Мария Габриел, която вчера получи портфолио иновации и младеж. След което парламентарната шефка припомни, че \"голямата част от бащите-основатели са били хора, учили и пътували из Европа, хора, които внимателно са следили европейските политически процеси, осмисляли са ги и са вадели своите изводи за това как могат да ги пренесат на родна почва.\" На свой ред Давид Сасоли посочи, че тази изложба \"ни приобщава към великия дух на свободата\". Той отбеляза, че това е първата изложба, която открива от встъпването си в длъжност. \"Изключително съм щастлив, че откривам експозиция, посветена на създаването на една европейска конституция\", допълни. Цвета Караянчева връчи на председателя на Европейския парламент луксозни копия на Търновската конституция и на Сребърната конституция, дарение от Народното събрание за библиотеката на Европейския парламент. Солисти на Пловдивската опера поздравиха със свои изпълнения гостите на откриването. През 2019 г. Пловдив е европейска столица на културата.", "date": "2019.09.11", "title": "Първата изложба на Сасоли (СНИМКИ)"}
{"url": "https://clubz.bg/87676-britanec_osyden_na_18_g_zatvor_za_napadenie_na_bylgarin", "text": "Британски привърженик на превъзходството на бялата раса беше осъден на 18 години и 9 месеца затвор за опит за убийството на български тийнейджър, пише изданието \"Метро\", цитирано от БТА. Петдесетгодишният Винсънт Фулър извършил престъплението ден след масовото убийство на мюсюлмани в джамии в Крайстчърч в Нова Зеландия. Той похвалил масовия убиец и заплашил, че ще тръгне на лов за мюсюлмани, които по думите му трябвало да бъдат избити. После атакувал в Стануел, западно от Лондон, 19-годишният Димитър Михайлов, за когото си мислел, че е мюсюлманин. Момчето било нападнато с кухненски нож на 16 март и получило наранявания по ръцете. Преди нападението Фулър заплашвал с бейзболна бухалка съсед и нападал преминаващи коли. В съда той признал вината си за опит за убийство, но отрекъл да е действал по терористични подбуди. Съдията Питър Лодър обаче постановил, че става дума за терористичен акт и му наложил присъда от 18 години и 9 месеца.", "date": "2019.09.11", "title": "Британец - осъден на 18 г. затвор за нападение на българин"}
{"url": "https://clubz.bg/87685-edni_obichat_amerika_drugi_rusiq_treti_evropa_nie_sme_prieli_pytq_es_nato", "text": "Това обяви премиерът Бойко Борисов в началото на правителственото заседание днес по повод разследването за шпионаж в полза на Русия срещу председателя на НД \"Русофили\" Николай Малинов и наложената 10-годишна забрана на руския пенсиониран генерал от КГБ Леонид Решетников да влиза в България. Малинов бе арестуван на 9 септември, а вчера бе пуснат под гаранция от 50 000 лв.  Николай Малинов: Квалификацията „шпионин” е обидна за мен Случаят накара премиера да се впусне и в коментар за геополитическата ориентация на България и отношенията с Русия:  След това някак направи връзка с подписването на договор със САЩ за купуване на нови изтребители F-16 за военната авиация. Инвестиционният проект за превъоръжаване на военновъздушните сили всъщност се забави с години - процесът започна преди около десетилетие. Ето и изречението по този повод: Премиерът използва началото на заседанието на Министерския съвет, за да коментира \"на живо\" и ресора \"Иновации и младеж\" на еврокомисаря ни Мария Габриел. Ден по-рано той сподели позицията си писмено във фейсбук, а днес каза: И декларира, че новият ресор \"дава огромна възможност\". После добави: Министър-председателят не пропусна да изтъкне и постиженията на управлението си пред камерите, които бяха в Министерския съвет за протоколни кадри - като преди всяко заседание. По думите на Борисов няма нито едно перо или направление, по което работят министрите от този кабинет, да е по-слабо от предишни години:  ", "date": "2019.09.11", "title": "\"Едни обичат Америка, други - Русия, трети - Европа. Ние сме приели пътя ЕС-НАТО\""}
{"url": "https://clubz.bg/87678-nacionalite_zagubiha_i_ot_irlandiq", "text": "Британската одисея на националите завърши с втора загуба - 1:3 на терена Ирландия в приятелски мач. Дни по-рано българската селекция отстъпи с 0:4 пред Англия в европейска квалификация на \"Уембли\". Отново груби грешки, липса на увереност и неумение да се контролира двубоя проличаха на срещата в Дъблин. Всичко това и много други неща са причината \"лъвовете\" да не си тръгнат поне с равенство, друг е въпросът доколко то тежи срещу тим на средно ниво - в приятелска среща. В голяма част от мача националите играха добре, при това Красимир Балъков заложи предимно на резерви и дебютанти. Такъв бе вратарят на \"Етър\" Христо Иванов, който допусна грешки при първия и втория гол на ирландците. Началните минути бяха равностойни - и цялото първо полувреме, в което липсваха чисти голови възможности и за двата състава. В началото на второто полувреме България организира добра атака, завършена от Даниел Младенов. В 56-ата обаче домакините поведоха. Къртис шутира, 37-годишният Иванов изби лошо, Хоган овладя и подаде на Браун, който на празна врата откри резултата. В 66-ата минута Иван Горанов подаде отлично на Божидар Краев, който бе фаулиран в наказателното поле на ирландците. Влезлият този път от скамейката Ивелин Попов изравни от отсъдената дузпа. В тези минути бяха извършени много смени - и в двата цвята. В края на двубоя отборът ни получи още два гола. В 82-ата Лонг се разписа с глава след центриране от корнер и нова лоша намеса на Христо Иванов. Последва и 3:1 в 86-ата, чрез Колинс. Така Красимир Балъков стана първият треньор в историята на родния футбол, записал четири поредни загуби начело на националите. Следват евроквалификации през октомври.", "date": "2019.09.11", "title": "Националите загубиха и от Ирландия"}
{"url": "https://clubz.bg/87675-novoto_italiansko_pravitelstvo_otvarq_pristanishtata_za_bejanci", "text": "Новото италианско правителство спечели снощи вот на доверие и в горната камара на парламента след бурни дебати, в които крайната десница обвини премиера Джузепе Конте, че е предал избирателите, като се е отказал от предсрочни избори, предаде Ройтерс, цитирана от БТА. Конте, подкрепен от антисистемното движение \"5 звезди\" и от левоцентристката Демократическа партия, спечели вота на доверие в долната камара онзи ден. Днес в Сената той спечели вота със 169 гласа срещу 133 и петима въздържали се при необходими за успеха 152 гласа. Това мнозинство в горната камара е доста крехко, но все пак позволява на новата управляваща коалиция, оставила зад борда крайнодясната \"Лига\" на досегашния вътрешен министър и вицепремиер Матео Салвини, да се заеме с по-умерен курс спрямо Европейския съюз. Според наблюдателите правителството ще трябва да се бори да оцелее, когато се опитва да прокарва закони по някои особено спорни въпроси, като имиграцията. Движението \"5 звезди\" и Демократическата партия, които доскоро бяха върли противници, неочаквано за мнозина преодоляха различията си и успяха да се коалират, след като миналия месец Лигата напусна предишната коалиция с \"5 звезди\", опитвайки се да предизвика предсрочни избори и да материализира растящата си популярност. Отношенията между Салвини и премиера Конте - безпартиен професор по право, силно се изостриха и двамата си размениха обидни думи при вчерашната бурна сесия в Сената. Конте отвърна, че чрез опита си \"едностранно и принудително\" да свика предсрочни избори Салвини е действал \"арогантно и със слабо познаване на конституционното право\". Очаква се новата италианска администрация, вече без Салвини, да възприеме по-помирителен тон към Европейския съюз и да смекчи твърдолинейните миграционни закони, които лидерът на Лигата успя да прокара като вътрешен министър, посочва ДПА. Конте каза, че е време да се изостави политиката на \"затворени пристанища\" за кораби с мигранти, наложена от Салвини, и да се възприеме по-балансиран подход по въпроса.", "date": "2019.09.11", "title": "Новото италианско правителство отваря пристанищата за бежанци"}
{"url": "https://clubz.bg/87681-angliq_i_kosovo_si_vkaraha_osem_gola", "text": "Англия записа поредна победа в група А на европейските квалификации, но допусна и доста голове във вратата си - 5:3 срещу Косово. Двубоят се игра не на \"Уембли\", а на стадион \"Сейнт Мерис\" в Саутхемптън. Мачът имаше странен развой. Бериша огорчи домакините още в 43-тата секунда. Те обаче стигнаха до бърз обрат. Рахим Стърлинг и Хари Кейн направиха 2:1 още до 19-ата минута. В 38-ата Войвода си вкара автогол. В края на полувремето Джейдън Санчо се разписа два пъти в рамките на секунди и се оформи разгром. След почивката обаче островитяните излязоха доста отпуснати и гостите бързо ги наказаха. Бериша и Мурики в 55-ата от дузпа намалиха резултата, но това беше всичко като голове. С попадения само през второто полувреме пък Чехия разгроми Черна гора с 3:0 в Подгорица.  Националите загубиха и от Ирландия Англия има мач по-малко, но въпреки това е начело с 9 т. Следват Косово - 8, Чехия - 6, Черна гора и България по 2. Нашият тим, който снощи игра контрола с Ирландия и падна с 1:3, единствен има пет срещи. Всички останали са с по-малко. Кристиано Роналдо се развихри и заби четири гола при 5:1 за Португалия като гост на Литва. Сърбия пък се справи с Люксембург във Великото херцогство - 3:1. Украйна е лидер с 13 т., второто място засега е за Португалия с 5 и два мача по-малко. Люксембург и Сърбия имат по четири точки. Един интересен резултат и два напълно очаквани. Франция се поразходи за 3:0 срещу Андора, а Турция спечели още по-убедително в Молдова - 4:0. Албания пък нанесе първа загуба на Исландия - 4:2, в мач, който \"орлите\" два пъти повеждаха, гостите изравняваха, но домакините изковаха успеха в последните десет минути. Франция е на първото място с 12 т., а толкова има и Турция. Исландия е с 12, а Албания - с 6.  С това приключи септемврийската сесия на европейските квалификации.", "date": "2019.09.11", "title": "Англия и Косово си вкараха осем гола"}
{"url": "https://clubz.bg/87682-nikolaj_malinov_kvalifikaciqta_%E2%80%9Eshpionin%E2%80%9D_e_obidna_za_men", "text": "Квалификацията „шпионин” е обидна за мен в личен план. Това обяви председателят на движение „Русофили” Николай Малинов в предаването „Тази сутрин” по бТВ. Вчера прокуратурата го обвини, че е изнасял информация за две руски организации срещу заплащане, които целели тайно проникване на руски интереси на територията на България. Малинов подготвил Проект \"България\" за преориентация към Русия (5 СТЪПКИ) В изказването на държавното обвинение бяха замесени имената и на Леонид Решетников, соченият за олигарх Константин Малофеев, банкерът Цветан Василев и оръжейният предприемач Емилиян Гебрев. Малинов заяви, че се познава с Константин Малофеев от няколко години. Кое е Национално движение \"Русофили\" Той обясни, че разследващите са дошли в дома му в 7 ч. сутринта в понеделник и се преобърнали къщата му. По думите му такива обвинения са повдигани за последно в страната ни през 1978 г. Малинов посочи, че винаги е обявявал публично каузите, които подкрепя. Решетников: Американците започнаха лов на \"руски шпиони\" в България Той призна, че е запознал банкера Цветан Василев с Константин Малофеев: Председателят на движение „Русофили” допълни, че се чувства обиден от поведението на Василев, защото общите им проекти пропаднали, след като банкерът се е отметнал. По думите на бившия политик, той се познава с Делян Пеевски, а с Цветан Василев го е запознал Сергей Станишев:  ГЕРБ призова политици и \"някои институции\" да се въздържат по шпионския скандал Председателят на движение „Русофили” допълни, че не е организирал срещи между него и български политици. Кое е Национално движение \"Русофили\" Решетников: Американците започнаха лов на \"руски шпиони\" в България ГЕРБ призова политици и \"някои институции\" да се въздържат по шпионския скандал", "date": "2019.09.11", "title": "Николай Малинов: Квалификацията „шпионин” е обидна за мен"}
{"url": "https://clubz.bg/87653-zyuddojche_cajtung_rusiq_prividna_demokraciq", "text": "За властимащите в Русия изборите са акт на баланс. От една страна те трябва да изглеждат като демократични, от друга Кремъл иска предварително да определя изхода от вота. Помагачите му затягат многобройни малки гайки, докато правилният кандидат спечели победа, пише \"Зюддойче цайтунг\" в анализ за местните избори в Русия. Междувременно обаче недоволството в страната е толкова голямо, че Кремъл трябва решително да се намесва. Сега от негова гледна точка изборният резултат не е задоволителен, чезне и имиджът му. Може би президентът Владимир Путин скоро трябва да се реши за едното или другото - привидна демокрация или тотален контрол. Всъщност за Кремъл резултатът от скорошните регионални избори не е поражение. Не е и триумф. Би могло да се каже, че правителствената партия Единна Русия, основана навремето от Путин, защити мнозинството си. Където се задаваше истинска конкуренция, тя своевременно беше парализирана. В Москва се срутиха всички демократични кулиси. Когато властите се намесиха, хората протестираха. Това е първият проблем на Кремъл - хората вече не се примиряват с трикове. Който иска да инсценира избори, на него са му нужни избиратели. Този път изборното участие в страната не беше високо. Въпреки вълненията от последните седмици изборното участие в Москва беше малко под 22 на сто. От години благоденствието спада, също и доверието в правителствените институции, в партията, премиера, а в последно време и към президента. Много избиратели в Москва поеха по единствено възможния път, за да изразят недоволството си. Те дадоха гласа си за оня кандидат, който в избирателния им район имаше най-големи шансове срещу този на правителствената партия. Все едно какво мислеха относно политическите му убеждения. Много гласове отидоха при комунистите. Така в Москва Единна Русия загуби една трета от местата си, но в повечето случаи ги отстъпи на партии, с които е в добри отношения в местния парламент. Което ще рече на една опозиция, която е толкова лоялна и предвидима, че не препречва пътя на правителствената партия. Ето защо едва ли би могло да се говори за реална загуба. Проблемът за Кремъл е, че основният му инструмент по време на избори вече не функционира. Правителствената партия Единна Русия е толкова недолюбвана, че членството на нейни кандидати за вот е в техен ущърб. Ето защо в Москва кадидатите на последния вот се явиха като независими. Дори при някои избори за губернатори официално правителствената партия никого не подкрепи. Благодарение на този трик навсякъде победиха желаните от Кремъл кандидати. Всичко това показва, че като партия Единна Русия де факто е в заника си. Тя е като футболен отбор, който е на игралното поле без противник и въпреки това вкарва гол след гол. При националните парламентари избори през 2021 г. партията обаче едва ли би могла да помогне на Путин и да му подсигури мнозинство. Това всъщност не е заплаха за властта му. То обаче означава, че трябва да измисли други структури, за да запази властта. А и може би няма да запази и двете неща - привидна демократична легитимност и сигурността на един автократ.", "date": "2019.09.11", "title": "\"Зюддойче цайтунг\": Русия - привидна демокрация"}
{"url": "https://clubz.bg/87662-vypreki_brekzit_britaniq_s_naj_niska_bezrabotica_ot_45_godini", "text": "Безработицата във Великобритания се е понижила до 3,8 процента в края на юли спрямо 3,9 процента в края на юни, съобщи днес Националната статистическа служба, цитирана от Франс прес. Това е най-ниското равнище от 45 години въпреки кризата около Брекзит. Безработицата е намаляла и на годишна основа, сравнена с 4-те процента в края на юли 2018 година. Средната безработица в ЕС през юли т.г. беше 6,3 процента. Равнището на заетост   е бил 76,1 процента в края на юли. Това е увеличение на годишна основа и е исторически рекорд. Вчера и брутният вътрешен продукт на страната за юли се открои с увеличение от 0,3 процента, което наред с намалялото равнище на безработицата изненада приятно икономистите. Докладът на Националната статистическа служба на Великобритания отчита също растеж на годишна основа на седмичните възнаграждения във Великобритания с 4 процента (включително бонусите) и с 3,8 процента без бонусите. Надниците, включващи бонусите, нарастват с най-бърз темп от 2008 година, уточнява Асошиейтед прес. Статистическата служба твърди, че \"британският трудов пазар продължава да показва увеличение на създадените работни места, но с по-слабо равнище спрямо предходните месеци\". Според икономиста Павел Адрян от специализирания сайт за заетост \"Индийд\" това означава, че \"бумът на заетостта във Великобритания се отдалечава\". Той обаче добави, че както равнището на заетост, така и равнището на безработица устояват, което е добро представяне в контекста на икономика в застой и работодатели, които се страхуват да рискуват и проявяват все по-малко желание да наемат нови служители.", "date": "2019.09.11", "title": "Въпреки Брекзит: Британия - с най-ниска безработица от 45 години"}
{"url": "https://clubz.bg/87679-netanqhu_gotov_da_aneksira_chasti_ot_zapadniq_brqg", "text": "Израелският премиер Бенямин Нетаняху обяви вчера, че ще анексира части от Западния бряг, ако победи на парламентарните избори на 17 септември, предадоха Ройтерс и Франс прес, цитирани от БТА. Нетаняху каза, че при победа на изборите ще анексира долината на река Йордан и северната част на Мъртво море. Израелският премиер каза това на пресконференция в Рамат Ган, близо до Тел Авив. Долината на река Йордан заема около 30 процента от територията на Западния бряг, окупиран от Израел през 1967 г. Нетаняху обяви за намеренията си няколко дни преди израелските парламентарни избори, които се очертава да бъдат доста оспорвани. Той разчита на подкрепата на десния електорат и иска да привлече на своя страна еврейските заселници, които подкрепят анексията на Западния бряг. Основен опонент на Нетаняху се очаква да бъде бившият военен Бени Ганц, лидер на партията \"Синьо и бяло\". Съединените щати, които безрезервно подкрепят Израел след идването на власт на Доналд Тръмп, се очаква да представят плана си за мир в Близкия изток след израелските избори, припомня Франс прес. Нетаняху обеща да анексира Юдея и Самария (библейското название на Западния бряг) и преди изборите през април, отбелязва Франс прес. По-късно вчера израелската армия заяви, че системата за противовъздушна отбрана \"Железен купол\" е прехванала две ракети, изстреляни от ивицата Газа срещу южния град Ашдод, съобщи Асошиейтед прес. Ракетният обстрел прекъсна предизборен митинг на партията Ликуд, на който говореше Нетаняху. След като прозвучаха сирените за въздушно нападение, той беше изведен на безопасно място от телохранители си, но няколко минути по-късно се върна и продължи речта си. Няма съобщения за пострадали от ракетния обстрел. Турция определи снощи като расистко намерението на Нетаняху да анексира стратегическа част от окупирания Западен бряг, предаде Франс прес. Саудитска Арабия определи като опасна ескалация обещанието на Нетаняху. Рияд освен това призова за спешно заседание на министрите на външните работи на 57-те страни членки на Организацията за ислямско сътрудничество. По-късно днес Нетаняху заминава на посещение в Русия, предадоха световните агенции.", "date": "2019.09.11", "title": "Нетаняху - готов да анексира части от Западния бряг"}
