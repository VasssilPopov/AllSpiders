{"url": "https://clubz.bg/91878-djonsyn_puska_doklad_za_vyzmojna_namesa_na_rusiq_v_britanskata_politika", "text": "Британският премиер Борис Джонсън даде съгласието си за публикуването на дългоочаквания доклад за възможна руска намеса в британската политика, съобщи неговият говорител, цитиран от Франс прес и ТАСС. \n\tДокладът от 50 страници, изготвен от парламентарната комисия по разузнаване и сигурност, се фокусира върху действията на Русия, включително възможна намеса в референдума за Брекзит през 2016 г., спечелен с 52 процента от привържениците на на излизането от Европейския съюз. \n\tКомисията обаче беше разпусната преди парламентарните избори в четвъртък и докладът не може да бъде публикуван, преди тя да бъде съставена отново, което може да отнеме няколко седмици. Членовете й се избират от премиера заедно с лидера на лейбъристите и се одобряват от парламента. \n\tСпоред предишния й председател Доминик Грийв комисията е започнала разследването си през ноември 2017 г. и е представила своя доклад пред премиера в средата на октомври. В началото на ноември правителството беше упрекнато, че не желае да публикува доклада преди изборите на 12 декември и изтъкна съображения, свързани с националната сигурност. \n\tПубликуването на доклада няма да навреди на службите, които отговарят за националната сигурност, увери говорителят на премиера. БТА", "date": "2019.12.16", "title": "Джонсън пуска доклад за възможна намеса на Русия в британската политика"}
{"url": "https://clubz.bg/91868-kakvo_predstoi_po_procedurata_za_impijchmynt_na_trymp", "text": "Камарата на представителите в САЩ ще гласува тази седмица по импийчмънт на президента Доналд Тръмп, след като прекара последните три месеца в разследване на неговите отношения с Украйна и преценяване дали поведението му е достатъчно нередно, за да съставлява престъпление или наказуема простъпка от длъжностно лице. Кандидат-президентка на САЩ: Тръмп-Украйна е глобален Уотъргейт В петък правната комисия към Камарата на представителите одобри две основания за импийчмънт на Тръмп: злоупотреба със служебно положение и възпрепятстване работата на Конгреса. Гласуването се състоя след бурни двудневни дебати, в които демократите заявиха, че е техен дълг да повдигнат официални обвинения на президента, а републиканците го защитиха и спориха около процедурата. Републиканци провалят изслушване срещу Тръмп в стил “Волен Сидеров” В основанията за импийчмънт се казва, че Тръмп е злоупотребил със служебното си положение и е изменил на страната си, като е приканил Украйна да разследва политическите му съперници и е задържал изпращането на военна помощ на тази съюзническа страна, както и среща на президента й с Тръмп в Белия дом. Какво следва в процедурата по импийчмънт: Лидерите на Камарата на представителите се подготвят за окончателното гласуване по импийчмънта точно преди излизането на конгресмените във ваканция. При подкрепа на предложението следва процес в Сената през 2020 г. Гласуването на двете основания за импийчмънт може да се състои още в сряда, а във вторник ще има среща за определяне на правилата на дебата. Смята се, че процедурата ще протече като при гласуване на обикновен законов текст. Доналд Тръмп: Импийчмънтът повиши моя рейтинг Гласуването в юридическата комисия на Камарата премина изцяло по партийна линия - демократите \"за\", републиканците \"против\" - и се очаква подобно гласуване и в пленарна зала, с някои изключения. До момента никой републиканец не е сигнализирал, че ще подкрепи основанията за импийчмънт, но шепа демократи от избирателни райони със силни симпатии към Републиканската партия заявиха, че може да се присъединят към колегите си републиканци и да гласуват \"против\". Очаква се съвсем скоро председателката на Камарата на представителите Нанси Пелоси да посочи няколко конгресмени, които да аргументират позицията на демократите в процеса в Сената. Все още не се знае кои ще са тези застъпници за импийчмънт, но те вероятно ще са членове на юридическата и разузнавателната комисия, които водиха разискванията по импийчмънта в Камарата. Тръмп заслужава импийчмънт, казват правни експерти на демократите Пелоси пази мълчание за потенциалните имена, но се очаква застъпниците да са от безопасни за демократите избирателни райони, разнообразни по раса и пол и от различни части на страната. Също така е вероятно броят им да е под 13, колкото бяха застъпниците на Републиканската партия в процеса на президента Бил Клинтън през 1998 г. Фаворити за две от тези места са председателите на разузнавателната комисия Адам Шиф и на правната Джеролд Надлър. Ако Камарата одобри обвиненията, както се очаква да стане, импийчмънтът ще се придвижи към неколкоседмичен процес в Сената, при който сенаторите ще бъдат съдебни заседатели, а застъпниците на импийчмънта - прокурори. Процесът ще се ръководи от председателя на Върховния съд на САЩ. Ако две трети от сенаторите гласуват \"виновен\" по някое обвинение, президентът ще бъде осъден и отстранен от длъжност. Ако всички обвинения бъдат отхвърлени, както се очаква да стане, президентът ще бъде обявен за невинен. 44% от американците искат импийчмънт на Тръмп Не е ясно колко дълго ще продължи процесът или как точно ще бъде организиран. Вчера лидерът на демократическото малцинство в Сената Чък Шумър предложи да бъдат призовани четирима свидетели, включително и. д. началник на канцеларията на президента Мик Мълвейни и бившият му съветник за националната сигурност Джон Болтън. Шумър предложи процесът да започне в седмицата на 6 януари и до 126 часа да бъдат отделени за изявления, показания, въпроси и разисквания, което означава времетраене от поне три седмици. Лидерът на републиканското мнозинство Мич Макконъл снощи не коментира предложенията на Шумър, които получи с писмо. Неотдавна той даде да се разбере, че предпочита краткотраен процес, но намекна, че ще се съобрази с желанието на Белия дом. Какво ще стане с импийчмънта на Тръмп? Това е четвъртият път в историята на САЩ, когато Конгресът предприема стъпки по импийчмънт на президент. Ако бъде осъден в Сената, Тръмп ще стане първият, който бива отстранен от поста. АП/БТА Републиканци провалят изслушване срещу Тръмп в стил “Волен Сидеров” Доналд Тръмп: Импийчмънтът повиши моя рейтинг Тръмп заслужава импийчмънт, казват правни експерти на демократите 44% от американците искат импийчмънт на Тръмп Какво ще стане с импийчмънта на Тръмп?", "date": "2019.12.16", "title": "Какво предстои по процедурата за импийчмънт на Тръмп?"}
{"url": "https://clubz.bg/91871-indiq_ne_iska_da_ni_vnasq_samo_filmi_a_i_sytrudnichestvo_za_kosmosa", "text": "Това каза индийският държавен министър на външните работи Велламвелли Муралиидхаран, който се срещна в Мадрид с българския вицепремиер и министър на външните работи Екатерина Захариева. Двамата разговаряха в рамките на 14-та среща на министрите на външните работи на Форума \"Азия-Европа\" (АСЕМ), съобщиха от Дирекция \"Пресцентър\" на Министерството на външните работи. Тя изтъкна, че двете страни трябва да използват и факта, че са хъбове за ИТ компании в своите региони. Редица български стоки имат потенциал да присъстват по-осезаемо на индийския пазар - селскостопанска продукция; парфюмерия и козметика; продукти на химическата промишленост; машини за хранителната промишленост; авточасти. През 2018 г. официално посещение у нас осъществи президентът на Индия г-н Рам Нат Ковинд, а през 2019 г. на работна визита в България бе министърът на външните работи на Индия г-жа Сушма Сварадж. През 2019 г. в кулоарите на 74-ата сесия на ОС на ООН е проведена среща между Захариева и с новия министър на външните работи на Индия д-р Субрахманям Джаишанкар.", "date": "2019.12.16", "title": "Индия не иска да ни внася само филми, а и сътрудничество за Космоса"}
{"url": "https://clubz.bg/91861-zapisval_li_si_e_petko_dyulgerov_kvadraturi_i_podkupi_v_evro_za_ivancheva", "text": "Дали почеркът в тефтерчето на Десислава Иванчева със записани петцифрени числа и срещу тях умножение по 15 и по 10, е на Петко Дюлгеров? При делото за подкупа в \"Младост\" до единодушно мнение на първата инстанция така и не се стигна. Въпреки тежките осъдителни присъди на Десислава Иванчева (20 години затвор), Биляна Петрова (15 г.) и Петко Дюлгеров (12 г.), експретите графолози така и не се произнесоха дали записаните числа са саморъчно правени от последния.  Иванчева за доказателствата: Всеки може да си рови, всеки може да си намества На втора инстанция Апелативният спецсъд допусна нова тройна графологична експертиза на въпросното тефтерче. И макар че на днешното дело не се стигна до обсъждането й, сред близките на Иванчева и Петрова още в залата се разнесе, че  Спецсъдът на първа инстанция: 20 години затвор за Иванчева  Те обаче твърдят, че това само по себе си нищо не значи...  Конструкцията на прокуратурата - изнесена и на нарочна пресконференция от Иван Гешев навремето - е че за първото си инвестиционно намерение в \"Младост\" - от 12 500 кв м разгъната застроена площ (РЗП), на Александър Ваклин са му поискани по 15 евро на метър подкуп. Първата записка в тефтерчето е  Дори обвинението твърди, че първо са му поискали по € 20, защото Иванчева му била много ядосана заради предприетите от инвеститора стъпки - той подава жалба до Административния съд заради бездействието на ръководената от Иванчева и Петрова община, жали се и до СОС. Но после малко се умилостивила... Понеже Дюлгеров казва на Ваклин, че иска да работят и занапред заедно, му правят и нещо като отстъпка за количество - за бъдещите строителни планове от около 40 000 кв м РЗП в район \"Младост\" му искат по 10 евро на метър. Това поне твърди прокуратурата. Вторият запис в тефтерчето е: Надолу се четат и числата \"20 %\"  Новата  експертиза заключава, че Така или иначе до обсъждане по същество не се стигна, тъй като подсъдимата Биляна Петрова добросъвестно дойде на делото (както винаги, межгдувпрочем), но не е в състояние да се защитава. Тя не чува, тъй като са й спукани и двете тъпенчета. Та даде пример пред съдията, че ако участва в процеса, ще е само \"чучело\". Макар че прокурор Тихомир Стоев се възпротиви и искаше дна делото да бъде даден ход, съдът отлож, като назначи съдебно-медицинска експертиза за установяване актуалното й здравослвно състояние. Така процесът остана за януари догодина. Спецсъдът на първа инстанция: 20 години затвор за Иванчева ", "date": "2019.12.16", "title": "Записвал ли си е Петко Дюлгеров квадратури и подкупи в евро за Иванчева?"}
{"url": "https://clubz.bg/91864-kakvo_se_sluchva_pod_nosa_ni_che_neshto_mnogo_zamirisa", "text": "Какво се случва под носа ни? Че нещо много замириса. Вносът на боклуци в България расте от няколко години насам, но управляващите в лицето на Изпълнителната агенция по околна среда (ИАОС) са отказали информация на вестник “Капитал” кои са превозвачите и вносителите, какъв е видът на отпадъците, както и за мястото и начина на преработването или унищожаването им - тоест, дали се изгарят, депонират или рециклират. По същия начин и от Агенция “Митници” са отказали информация на разследващия сайт „Биволъ\", отправил запитване по Закона за достъп до обществена информация (ЗДОИ) кои са фирмите, които през последните пет години са внасяли боклуци от държави извън ЕС. От Агенция “Митници” са съобщили, че броят им е 538, но не и кои са тези фирми. Както ИАОС, така и митниците смятат, че обществото не проявява интерес към подобна информация. Изглежда, че изпълнителната власт си е присвоила правото да знае какво е добре и какво не е добре да знае обществото. Сега обаче бе постановено, че запитването на “Капитал” трябва да получи отговор. Съдия Вяра Русева от Административен съд - София-град задължи ИАОС да осигури исканите данни. Нейният аргумент: “Безспорно вносът на отпадъци е един от факторите, който е в състояние да окаже съществено въздействие върху повечето от компонентите на околната среда“. А фирмите, които го осъществяват, и лицата, които ги движат, показват в чии ръце е този бизнес. До момента е известно, че през 2017 в България са внесени 72 000 тона отпадъци, изгорени само в циментовите заводи, а през 2018 година - 85 000 тона, като 3% от тях вече са за тецовете. Но не тези данни са значими за обществото, а съставът на отпадъците и как се осъществява контролът при унищожаването им. Темата нямаше да влезе в новинарските емисии, ако не бяха задържаните в Италия вагони с 815 тона смесени отпадъци - пластмаса, каучук, опаковки, текстил, гума. Според италианското издание “Кориере дела сера”, тези отпадъци са били предназначени за България. Но българските министри на вътрешните работи и на екологията се измъкнаха с общи фрази, че ставало дума за “медийни твърдения”. Според онлайн изданието bluelink.info, пътят на италианския боклук към България има дълга история - още от 2013 година, когато 19% от експортирания оттам RDF е влязъл на българска територия. Изданието цитира доклад, според който най-големите пратки боклуци за 2017 година идват от Великобритания и Италия. \"Вносът на отпадъци от страни като Италия предизвиква по-големи опасения относно здравето и безопасността на обществото, тъй като, според италиански активисти в борбата срещу мафията, процесът по преработване на отпадъци в Италия има тесни връзки с организираната престъпност и често токсични отпадъци биват смесвани с битови отпадъци”, пише в статията. Вместо да увърта, екоминистърът Нено Димов би следвало да разсее всякакви съмнения, че ведомството му не осъществява ефективен контрол върху състава на отпадъците при влизането им в България. Големият въпрос е дали в МОСВ и в митниците се доверяват изцяло на декларираното от вносителите - или се правят и реални насрещни проверки, за да се установи съдържанието на контейнерите. Предвид нивата на корупция, българското общество определено няма голямо доверие в институциите си. И затова не може да е сигурно, че вносният боклук е добре обработен и безопасен. Или че пластмасови отпадъци не се изгарят или изхвърлят в депата, вместо да се рециклират. RDF-отпадъкът, внасян за изгаряне от циментови заводи и тецове, намалява разходите им, тъй като замества въглищата, заради които им се налага да купуват квоти за емисии на парникови газове. А квотите все повече поскъпват. Към момента МОСВ е издало осем разрешителни за горене на RDF - на “Девня Цимент”, „Холсим”, „Златна Панега Цимент”, ТЕЦ „Бобов дол”, „Вулкан Цимент”, „Топлофикация-Сливен”, „Грийнбърн” (площадка Разград) и „Грийнбърн” (площадка Пещера). И още една подробност: в България действа законова забрана да се внасят количества, надвишаващи 50% от годишния капацитет на инсталацията, в която ще бъдат използвани. Покрай задържаните в Италия вагони стана ясно, че се изнасят боклуци, за които ще става все по-трудно да се намери крайна дестинация. Причината: от септември 2017 година Китай забрани вноса на 24 вида твърди отпадъци, в това число и няколко вида пластмаса. Последваха го и други страни от Югоизточна Азия, а през май т.г. 187 държави се споразумяха рязко да ограничат международната търговия с пластмасов скрап. Така че бизнесът ще търси държави, където контролните органи са с висока “пропускливост”. И отпадъците, които никой не иска, ще се стоварват именно там. Когато властта мълчи, гражданите са склонни да правят предположения, основани на журналистически разследвания и проверки на екоактивисти. Затова е по-добре властта да отговаря. Иначе бихме могли да допуснем, че в България господства омерта.", "date": "2019.12.16", "title": "Какво се случва под носа ни? Че нещо много замириса"}
{"url": "https://clubz.bg/91877-kitaj_zaema_na_belarus_polovin_miliard_dolara", "text": "Беларус се споразумя да получи от Китай заем за 500 милиона долара, съобщиха днес властите на бившата съветска република, предаде Асошиейтед прес, цитирана от БТА. Беларуското министерство на финансите уточни, че кредитът ще бъде предоставен от шанхайския клон на Китайската банка за развитие. Китайският заем осигурява силно необходимата ликвидност на Беларус на фона на спор с основния му спонсор и съюзник Русия, отбелязва АП. Бившата съветска република разчита на евтина руска енергия и кредити, за да поддържа икономиката си, но неотдавна Москва вдигна цените на енергоносителите и оряза част от субсидиите. Руските власти твърдят, че в замяна Минск трябва да приеме по-тясна икономическа интеграция, припомня агенцията.", "date": "2019.12.16", "title": "Китай заема на Беларус половин милиард долара"}
{"url": "https://clubz.bg/91875-germaniq_otvarq_granici_za_kadri_ot_strani_izvyn_es", "text": "Германия изпитва остър недостиг от квалифицирани кадри и смята да отвори границите си за специалисти от страни извън ЕС. Това се договарят на специална правителствена среща бизнесът и управляващите днес в Берлин. В срещата участват канцлерката Ангела Меркел, министри, представители на провинциите, на бизнеса и на профсъюзите. Те ще изготвят основите на нов закон за имиграцията на специализирани кадри, който трябва да влезе в сила през март.С него квалифицирани работници от страни извън ЕС ще влизат и работят в Германия по-лесно. Успоредно с това ще се разчита и на прилива на кадри от страни от самия Европейски съюз. Германското правителство смята обаче, че имиграцията на хора от европейски членки ще намалее значително през следващите години, тъй като самите страни в Европа изпитват остра нужда от работна ръка и имат сериозни проблеми със застаряването на населението. Най-търсени в момента в Германия са кадри от професии, свързани с математиката, информатиката, природните науки и техника, както също в строежите, хотелиерството и гастрономията. Голям дефицит има и на работници в здравеопазването. Ще се отвори път за работа в Германия на хора от страни извън ЕС, които са сертифицирани електротехници, металурзи, мехатроници, готвачи, гледачи на възрастни и болни хора, програмисти и софтуерни инженери. Решаващо е и страните, от които произхождат тези специалисти, да имат интерес от сътрудничество с Германия. Важно е да се укрепи работата на търговските и занаятчийските камари в тези държави, както и да се инвестира в изучаването на немски език в чужбина. В момента Германия предлага възможността за придобиване на така наречената „синя карта“, която дава възможност на хора с висше образование от страни извън ЕС да търсят работа във федералната република. С новия закон ще се отвроят вратите и за хора със средно специално образование, стига да са специалисти в областите, в които липсват кадри.", "date": "2019.12.16", "title": "Германия отваря граници за кадри от страни извън ЕС"}
{"url": "https://clubz.bg/91865-sgradata_na_bylgarskoto_posolstvo_v_cherna_gora_e_postradala_ot_eksploziq", "text": "Леки щети са нанесени на българското посолство в Подгорица, Черна гора, при експлозия в сградата, в която се помещава. При инцидента няма пострадали, включително български граждани. Това съобщиха от външното ни министерство. Експлозията е станала рано тази сутрин около 4:30 ч. в ресторант на първия етаж на офисната сграда, в която се помещават посолството ни и други институции. Счупени са стъклата на прозорци на лицевата част на сградата, включително и прозорците на три кабинетa на българското посолство, се казва още в съобщението.  На мястото са пристигнали следователи, които разследват случая.", "date": "2019.12.16", "title": "Сградата на българското посолство в Черна гора е пострадала от експлозия"}
{"url": "https://clubz.bg/91850-real_madrid_sreshtu_manchestyr_siti_v_shampionskata_liga", "text": "\"Реал\" (Мадрид) - \"Манчестър Сити\" е най-интересната двойка на осминафиналите в Шампионската лига. Жребият бе теглен днес. Първите мачове ще се играят на 18-19 февруари и 25-26 февруари, а реваншите са на 10-11 март и 17-18 март. Отборите от една и съща страна бяха разминати. \"Борусия\" (Дортмунд) - \"Пари Сен Жермен\" също е интересна двойка. Както, разбира се, и \"Челси\" - \"Байерн\", повторението на финала в турнира от 2012 г. Тогава \"сините\" спечелиха с дузпи, при това в Мюнхен. \"Ливърпул\", \"Ювентус\" и \"Барселона\" извадиха добър жребий, а същото може би важи и за \"Тотнъм\". Един измежду \"Аталанта\" и \"Валенсия\" ще отиде на четвъртфинал и двойката им също е много вълнуваща, макар и \"прилепите\" да изглеждат фаворити.", "date": "2019.12.16", "title": "\"Реал\" (Мадрид) срещу \"Манчестър Сити\" в Шампионската лига"}
{"url": "https://clubz.bg/91854-red_hot_chili_pepyrs_djon_frushiante_se_zavyrna", "text": "\"Ред хот чили пепърс\" обяви в неделя, че към групата за трети път ще се присъедини китаристът и любимецът на феновете Джон Фрушианте, съобщи \"Ролинг стоун\". Той ще замени Джош Клингхофър.     Музикантът за първи път свири в групата през 1988 г. след смъртта на китариста Хилел Словак, като той участва в албумите  (1989 г.) и  (1991 г.). След като вторият изтрелва групата към висините на световната слава, Фрушианте я напуска по средата на турне. 10-те най-трудни песни за свирене на китара Той се връща шест години по-късно и дава своя принос за  (1999 г.),   (2002 г.) и  (2006 г.). След това \"Ред хот чили пепърс\" си вземат дълга почивка, като Фрушианте отново напуска. Заместилият го Джош Клингхофър свири на последните два студийни албума -  (2011 г.) и  (2016 г.). През 2016 г. Фрушианте участва заедно с Антъни Кийдис (вокала) и Майкъл Балзари \"Флий\" (басиста) на благотворителен концерт.", "date": "2019.12.16", "title": "\"Ред хот чили пепърс\": Джон Фрушианте се завърна"}
{"url": "https://clubz.bg/91872-shte_ima_var_na_macha_bylgariq_ungariq_ot_uefa", "text": "Системата за видеонаблюдение (ВАР) на баража за Евро 2020 България - Унгария на 26 март догодина ще бъде осигурена от УЕФА, пише официалният сайт на БФС. Това ще бъде и дебют на технологията в мач не само на този терен, а и с участието на българския национален отбор. Домусчиев зове за ВАР: Нека футболът възтържествува В писмото на УЕФА до БФС се казва още, че няма вариант двубоят да не се играе на вече заявения стадион \"Васил Левски\", каквито опасения отправи президентът на \"Лудогорец\" и член на Изпълкома на централата ни Кирил Домусчиев. А дебютът на VAR в България въобще се очаква да е на 20 февруари, когато \"Лудогорец\" приема \"Интер\" в първи 1/16-финал от Лига Европа. Той е задължителен за  елиминациите на надпреварата, а от лятото на 2020 г. - и за груповата фаза. Борисов отговори на Домусчиев: Дали българите са съгласни да дадат от своите пари на клубовете В последните дни се вдигна доста шум за въвеждането на ВАР в България - покрай предложението на Домусчиев. Премиерът Бойко Борисов постави под съмнение това, че българските данъкоплатци ще са щастливи държавата да поеме разноските по внедряването на технологията в страната ни, както предложи бизнесменът. Кирил Домусчиев иска държавата да плати за ВАР в родния футбол Във вторник съдийската комисия на БФС, която основно се нагърби със задачата да проучи възможностите ВАР да влезе в родния футбол, ще даде брифинг. Борисов отговори на Домусчиев: Дали българите са съгласни да дадат от своите пари на клубовете Кирил Домусчиев иска държавата да плати за ВАР в родния футбол", "date": "2019.12.16", "title": "Ще има ВАР на мача България - Унгария. От УЕФА"}
{"url": "https://clubz.bg/91873-transportniqt_ministyr_poiska_nov_zakon_za_dvijenie_po_pytishtata", "text": "До края на годината министерството на транспорта ще представи проект за нов Закон за движение по пътищата. Това заяви днес лично ресорният министър Росен Желязков по време на кръгла маса за пътната безопасност, провела се в НДК.  По думите на Желязков новата идея включва обединение на трите закона - този за движението по пътищата, както и тези за пътните превозни средства и за водачите на превозни средсва.  Според него - пътният контрол и подготовката на водачите не са на чак толкова лошо ниво, проблем била единствено статистиката за смъртност и ранени при пътни инциденти.  Системата \"Бонус-малус\" не била готова. Още ще се работи  Омбудсманът vs \"бонус-малус\": Ощетява гражданите за сметка на застрахователя На същия форум присъства и министърът на вътрешните работи Младен Маринов, който заключи, че \"ние изграждаме различни гъвкави системи за контрол, но трябва да вървим към промяна на поведението на водачите чрез осъзнаването на самите тях, че всяка една грешка води до загуба на човешки живот\". Накратно - всички изказвания насочват вниманието към промяна на поведението на водачите, което е логично, имайки предвид последните опити на властта да въведе системата бонус-малус. Въпреки че предложение беше пуснато в общественото пространство, след общественото недоволство по детайлите на системата, Комисията за финансов надзор обясни, че готовият проект ще бъде представен до края на година. Духът на системата - превърпитанието на водача обаче - ще остане.  Действащият закон беше приет през вече далечната 1999 г., като през годините са му правени цели 75 поправки. Омбудсманът vs \"бонус-малус\": Ощетява гражданите за сметка на застрахователя", "date": "2019.12.16", "title": "Транспортният министър поиска нов Закон за движение по пътищата"}
{"url": "https://clubz.bg/91857-ludogorec_potvyrdi_za_cheshkiq_trenor_pavel_vyrba", "text": "Чешкият треньор Павел Върба поема \"Лудогорец\" след 1 януари 2020 г., официално обяви сайтът на \"орлите\". Новината за привличането на Върба беше оповестена още в петък от медии в родината му. 56-годишният специалист, който до вчера водеше \"Виктория\" (Пилзен), пристига в България с двама свои сънародници - Зденек Бечка (помощник-треньор) и Мартин Тичачек (също асистент, треньор на вратарите). Чешки медии: Павел Върба поема \"Лудогорец\" Върба ще бъде представен пред медиите в България в първите дни на януари 2020 г. на пресконференция в София. Досегашният наставник Станислав Генчев ще работи в щаба на именития чех като помощник. Павел Върба има богата треньорска кариера, белязана от серия успехи основно с \"Виктория\". Той е четирикратен шампион на Чехия и носител на купата на страната с тима от Пилзен. С \"Виктория\" стига три пъти до групите на Шампионската лига, като и в трите случая продължава в Лига Европа като трети. Има и титла на Словакия с отбора на \"Жилина\". Работил е и в руския \"Анжи\". Бил е начело на националния отбор на Чехия, който класира и води на Европейското първенство във Франция през 2016 г.  Върба е избиран осем пъти за треньор №1 на Чехия. В неделя треньорът за последен път води \"Виктория\" в домакинския мач срещу \"Теплице\", след което бе изпратен от феновете на домакините емоционално.", "date": "2019.12.16", "title": "\"Лудогорец\" потвърди за чешкия треньор Павел Върба"}
{"url": "https://clubz.bg/91712-vijte_pobeditelite_v_igrata_na_sp_%E2%80%9Eklub_z%E2%80%9C", "text": "Изтеглихме победителите в играта на списание „Клуб Z“ с ден закъснение заради уикенда. През ноември голямата награда бе осигурена от издателство   – романът „Задругата“ от Добри Божилов. ​Ето и кои са победителите: За да получат наградите си, късметлиите, които спечелиха, е достатъчно да изпратят съобщение във Facebook страницата на   или на   в рамките на 30 дни след обявяването им. Оставете ни телефон, за да се свържем с вас, или направо ни напишете адреса си, за да ви изпратим наградата. Допълнителна информация може да бъде получена на телефон 02/4 055 055, или на e-mail:  . Честито на победителите! А на останалите – късмет със следващата ни корица. Играта започва днес!", "date": "2019.12.16", "title": "Вижте победителите в играта на сп. „Клуб Z“"}
{"url": "https://clubz.bg/91714-zapochva_novata_igra_na_sp_%E2%80%9Eklub_z%E2%80%9D", "text": "Новият брой на списание „Клуб Z“ вече е на пазара. Можете да го намерите и в удобния   на сайта ни на хартия или PDF. По традиция списанието пристига при вас с нашата поредна игра. Голямата награда е осигурена от нашия партньор издателството за българска литература  . Има ли по-добър подарък от книга? Има, разбира се. Две книги! Участвайте в играта и може да спечелите  и  от  . Печелившите ще бъдат изтеглени на 15 януари 2020 г., а имената им ще бъдат публикувани на нашите страници във Facebook и в сайта www.clubz.bg. Успех!", "date": "2019.12.16", "title": "Започва новата игра на сп. „Клуб Z”"}
{"url": "https://clubz.bg/91860-dvama_zaginali_i_raneni_pri_incident_blizo_do_aec_kozloduj", "text": "Двама загинали и двама ранени работници при инцидент на площадка \"Радиана\" близо до АЕЦ \"Козлодуй\". По предварителна информация те са служители на външна фирма. Нещастието е станало по време на работа. Върху работниците са паднали купчина железа. Двама души са загинали, а други двама са тежко ранени в Националното хранилище за радиоктивни отпадъци в електроцентралата.  Работниците загиват на място. На площадка \"Радиана\" се изгражда национално хранилище за ниско и средно радиоактивни отпадъци, уточняват от ДПРАО. Изпълнител на строителните дейности на площадката е германо-българския консорциум \"Национално хранилище за радиоактивни отпадъци\". Строителните дейности се контролират от юридическо лице, упражняващо независим строителен надзор в съответствие със Закона за устройство на територията.  Договорът за изграждане на първия етап от Националното хранилище за ниско и средно радиоактивни отпадъци е подписан през 2016 г. От 2017 година, когато започват строителни дейности на площадката, отговорността за изпълнението на строителния процес е на строителния консорциум, включително и контрола на достъп до площадката, пишат още от ДПРАО. Оттам изказват съболезнования на близките на загиналите.", "date": "2019.12.16", "title": "Двама загинали и ранени при инцидент близо до АЕЦ \"Козлодуй\""}
{"url": "https://clubz.bg/91856-franciq_predlaga_es_da_spira_pari_na_dyrjavi_s_nisyk_jiznen_standart", "text": "Франция предлага отпускането на средства от бюджета на ЕС да бъде свързано с условието съответната страна да предлага “справедливи възнаграждания, които осигуряват приличен жизнен стандарт”. Друго условие да бъде установена среда, в която профсъюзите могат да играят реална роля, както и алтернативен доход, ако работникът е принуден да прекрати кариерата си. Това съобщава  В документ с дата декември 2019 г. Франция и още четири страни от южната периферия са записали следното:  Според публикацията \"Пакетът Макрон\" е само върхът на айсберга. Подобни усилия Франция полага и в по-широк план. Те се засилват в момент, когато се договаря дългосрочният бюджет на ЕС за периода 2021-2027 г. Изправен пред нестихващи социални протести, президентът Макрон има нужда да демонстира твърда политика срещу нелоялната конкуренция на по-слабо платените работници от Източна Европа на френския пазар на труда. Едното от предложенията на Франция цели да лиши страна членка от европейско финансиране, ако тя не осигурява “приличен жизнен стандарт“. Другото би задължило фирмите, които изпращат командировани работници, да плащат осигуровки, равни с тези на приемащата държава. Франция е успяла да мобилизира в своя подкрепа срещу източноевропейците други “бедняци“ от ЕС. Това са страните от южната периферия – Португалия, Италия, Гърция и Испания, наричани понякога с неласкавия акроним PIGS. При липсата на каквито и да било реформи в България в продължение на десет години горното описание разобличава единственото сравнително преимущество на българската икономика – ниските доходи, които създават класа от “работещи бедни“. Точно това според Франция и нейните съмишленици е в противоречие с европейските политики, включително с Европейския стълб на социалните права. Друг френски документ е посветен на изключително чувствителната на Запад тема за командированите работници – има се предвид най-вече работниците от Източна Европа, които фирми от техните страни командироват за извършване на дейности в по-богатите стани членки, най-вече в сектора на строителството. Вече е в сила европейска директива, свързана с темата, която  станите членки да приложат в законодателството си до 30 юли 2020 година. Тя гласи, че за равен труд на едно и също място работниците от Източна Европа трябва да получават заплащане, равно на това на колегите им в съответната държава. Новото предложение се отнася до социалните им осигуровки. Според Франция осигуровките трябва да са равни с тези на страната на извършване на работата. Френското предложение има за цел да намали до миминум интереса на фирми от Източна Европа да изпращат работници в Западна Европа. В същото време евентуалните промени в законодателството няма да окажат негативно въздействие в обратната посока. За българските работници приемането на подобни предложения вероятно ще доведе до увеличаване на заплащането им и на социалните им осигуровки, но може да намали конкурентоспособността на български фирми и съответно шансовете те да ги изпратят на работа в по-богатите страни в ЕС.", "date": "2019.12.16", "title": "Франция предлага ЕС да спира пари на държави с нисък жизнен стандарт"}
{"url": "https://clubz.bg/91863-stachkata_v_parij_syzdade_600_kilometrovi_zadrystvaniq", "text": "Тази сутрин, на 12-ия ден от стачката срещу пенсионната реформа, шофьорите попаднаха в огромни задръствания, простиращи се на общо над 600 километра около региона на Париж, предаде ДПА. \n\tПравителствен сайт за наблюдение показа почти двойно повече колони от обичайното за сутрешния час пик около 9 ч. (10 ч. българско време). Синдикатите призоваха правителството на френския президент Еманюел Макрон да преразгледа или да оттегли плановете си за уеднаквяване на пенсионната система в страната. Малко по-късно днес френският върховен комисар за пенсиите Жан-Пол Дьольовоа подаде оставка, потвърдиха от офиса му и от президентството, цитирани от ДПА и АФП. Той е отговорникът за исканата пенсионна промяна. Дьольовоа стана обект на нападки след поредица от медийни публикации за допълнителните му (предимно неплатени) позиции, много от които той не е посочил в задължителната декларация за етика. \n\tТова постави правителството в неудобна ситуация на фона на стачките срещу реформите, предвиждащи някои служители, особено в обществения транспорт, да загубят правото си на ранно пенсиониране, а други да отложат пенсионирането си, ако искат пълен размер на пенсията, отбелязва ДПА. През миналата седмица Дьольовоа обеща да върне парите, които е изкарал от пост в мозъчен тръст, след като оглави пенсионната реформа. Лявата опозиция твърди, че негова неплатена позиция в организация за професионална квалификация в застрахователния сектор също е равносилна на конфликт на интереси. Към момента не е ясно дали протестите ще утихнат след оставката. По-умерените синдикати също се присъединиха към по-крайните профсъюзи в призива за протести утре, разгневени от решението на правителството да удължи минималната възраст за пенсиониране за пълен размер пенсия до 64 години. Франция продължава да е блокирана от стачки и протести 800 000 протестиращи парализираха Франция (ВИДЕО, СНИМКИ) Днес транспортът в Париж продължава да бъде блокиран. Осем линии на метрото са затворени, а влаковете в периферията на френската столица се движат с нарушения на графика. Железопътната компания Ес Ен Се Еф (SNCF) съобщи, че две трети от високоскоростните влакове ще бъдат отменени, което все пак е подобрение спрямо първия ден на стачката, когато се движеше само всеки десети от тези влакове. Има риск стачката на транспортните работници да продължи и по време на празниците в края на годината, а правителството и синдикатите си отправят взаимни обвинения за отговорността страната да бъде парализирана. Генералният секретар на Френската демократична конфедерация на труда (Се Еф Де Те - CFDT) Лоран Берже каза пред телевизия ФрансЕнфо, че може да има \"примирие\" в стачните действия, за да могат хората да пътуват по коледните празници. По-крайните синдикати обаче дадоха да се разбере, че стачката може да продължи и през празничния период. Правителството осъди подобен ход, отбелязва ДПА. 800 000 протестиращи парализираха Франция (ВИДЕО, СНИМКИ) Междувременно българското Министерство на външните работи предупреди българските граждани във френската столица, че през утрешния ден се очакват още по-големи затруднения в движението и им препоръча да се информират за актуалната обстановка, като имат предвид възможните затруднения и закъснения на градския транспорт при придвижване от и до летищата, както и закъснения в обслужването на самите летища. Ресорното министерство публикува и спешни телефони, на които при необходимост българите да се свържат с посолството ни в Париж: + 33 1 45 51 85 90 и +33 6 23 18 09 93. БТА 800 000 протестиращи парализираха Франция (ВИДЕО, СНИМКИ) 800 000 протестиращи парализираха Франция (ВИДЕО, СНИМКИ)", "date": "2019.12.16", "title": "Стачката в Париж създаде 600-километрови задръствания"}
{"url": "https://clubz.bg/91855-bakshishyt_v_kasoviq_bon_dds_za_restoranorstvoto_9_na_sto", "text": "За законодателни изменения, с които да се регламентира бакшишът и да се персонализира търсенето на отговорност за неиздадена касова бележка, настояват от Българската асоциация на заведенията (БАЗ). Оттам днес излязоха със становище, което следва обявената преди две седмици акция на Националната агенция по приходите (НАП) в ресторанти и заведния в София с мотива: събиране на данъчни задължения в размер на 15 милиона лева. Последва обявяване за запечатване на търговските обекти, хванати в нарушения. НАП провежда акция в столични заведения в търсене на 15 млн. лв. задължения Според БАЗ има няколко спешни законодателни промени, които трябва да бъдат направени, за да се разграничат злонамерените действия по укриване на данъци от ресторантьори, хотелиери и пр. от тези, хванати в нарушения заради дупки в закона за ДДС. Бакшишът да е регламентиран като процент от сметката и съответно описан в касовия бон, настояват от браншовата организация. Обектите се запечатват в срок до 30 дни, следва обжалване и пускане пак в експлоатация, за което време обаче търговците са претърпели загуба под формата на пропуснати ползи. Наредбата за касовите апарати бе отложена. Само за едрия бизнес Според Алибегов  (ако не се броят празнични дни, лични тържества и пр.).  И не вижда проблем процент, този или друг, да бъде регламентиран и описан в касовия бон. По думите му сега, за да не изпаднат извън закона, масово служителите на заведенията се принуждават да отделят парите от бакшишите извън касата и после да си ги разпределят. Друг проблем пред бранша е и неиздаването на касова бележка. Последствията от това за собственика са същите - запечатване на обекта. От БАЗ настояват за това нарушение да се носи персонална отговорност. И казва в заключение: Данък добавена стойност в България е най-висок в Европа. Това вдига неимоверно цените и води до пряко негативно отражение върху крайните потребители, върху хората, посочват от БАЗ. Смяната на касовите апарати - хаос, рискове и недомислени мерки А председателят на организацията уточнява какво искат:  От бизнес организацията настояват и за изменения в неприетата все още заради множество брожения Наредба 18 за регистриране и отчитане на продажби в търговските обекти чрез фискални устройства, тъй като изисква споделяне с НАП на информация дори за ноу-хау на дадения бизнес, за начина на работа. От асоциацията заявяват, че в момента водят разговори с НАП относно исканията си. По въпроса с по-ниските ДДС ставки обаче финансовото министерство нееднократно е заявявало, че у нас няма да се намаляват. Наредбата за касовите апарати бе отложена. Само за едрия бизнес Смяната на касовите апарати - хаос, рискове и недомислени мерки", "date": "2019.12.16", "title": "\"Бакшишът - в касовия бон, ДДС за рестораньорството - 9 на сто\""}
{"url": "https://clubz.bg/91870-fbr_razsledva_135_tenisisti_za_ugovoreni_machove", "text": "Федералното бюро за разследване на САЩ провежда масова акция за разбиването на мрежа за уговаряне на мачове (\"черно тото\") в тениса, съобщават немската телевизия ZDF, цитирана от БГНЕС.  Според информацията под подозрение за участие в нагласените двубои са 135 тенисисти от седем държави, включително и един играч от топ 30 на световната ранглиста. Името на нито един от тях не се назовава, но се прави уточнението, че тенисистът от топ 30 има три спечелени титли в кариерата си. 28 тенисисти арестувани в Испания за \"черно тото\" Допълнителна информация по случая разкри главният прокурор на Белгия Ерик Бишоп, с когото са се свързали от ФБР. Новината излиза първо в Германия, тъй като германски тенисист, участвал в схемата, първи се е съгласил да сътрудничи на разследващите. Разследването продължава в Испания, Белгия, Франция и САЩ, като се твърди, че е замесена и арменската мафия. Четирима тенисисти от топ 30 на ранглистата имат по три титли в кариерата си до момента - Николоз Басилашвили (Грузия), Алекс де Минор (Австралия), Беноа Пер (Франция) и Матео Беретини (Италия). Шампион от \"Уимбълдън\" и US Open в списък за \"черно тото\" В последните години в различни страни имаше доста акции срещу \"черното тото\" в тениса. Шампион от \"Уимбълдън\" и US Open в списък за \"черно тото\"", "date": "2019.12.16", "title": "ФБР разследва 135 тенисисти за уговорени мачове"}
{"url": "https://clubz.bg/91859-nqma_takava_dyrjava_treta_sila_kirilov_naj_neharesvaniqt_ministyr", "text": "Все още нерегистрираната от съда партия на Слави Трифонов \"Няма такава държава\" би заела трета позиция с 8,6 на сто, ако парламентарните избори бяха днес. Това сочат данните от последното национално представително изследване на \"Алфа рисърч\"*. В електорален план ГЕРБ (21,7%) запазва предимство от около три и половина пункта пред БСП (18,2%). Съответно и лидерът на управляващата партия Бойко Борисов (29,6%) продължава да е със значимо по-високо доверие от председателката на БСП Корнелия Нинова (20,8%).  Новоучредената партия на Трифонов има потенциалната подкрепа на 8,6% от избирателите и конкурира ДПС (7,8%) за третото място. \"Маркет линкс\": Слави Трифонов - 38% одобрение, Бойко Борисов - 31% В парламента място биха намерили още поокастрената \"патриотична\" коалиция на ВМРО и НФСБ с 5,3 на сто, както и Демократична България - с 5,1 на сто. \"Воля\" и \"Атака\" остават без парламентарно представителство. \"През 2019-а продължи ерозията в подкрепата за националистическите партии\", отбелязват от агенцията. Лидерите им също плавно губят обществено влияние: одобрението за Красимир Каракачанов спада от 22,5% до 18,9%, през последната година доверието във Валери Симеонов остава на равнище 9,1%, а във Волен Сидеров 6,4%. За Демократична България предизвикателство продължава бъде слабото присъствие извън столицата. 2019 г. завършва с няколко негатива за управляващите -   Същевременно липсата на силно лидерство, на убедителни решения в най-проблемните сфери и на разминаването между декларации и реално поведение на опозицията по  теми, в които би могла да покаже реални алтернативи, не ѝ позволяват да оползотвори тези негативи - нито електорално, нито рейтингово. На този фон най-силната политическа фигура извън управляващите продължава да бъде  За втори път обаче, след изразеното от него несъгласие с покупката на самолетите F-16 в края на миналата година, личният му рейтинг пада под 50 на сто (48% одобрение срещу 15% неодобрение). Две основни причини биха могли да се крият зад този спад – първо, липсата на категорична и лидираща позиция във външната политика, където президентът по принцип има силна роля и второ, изострянето на конфронтацията с изпълнителната власт, което не се толерира от общественото мнение. Правителството, след месеци на негативен тренд в оценките, възвръща в края на годината част от загубените позиции. Положителните мнения нарастват от 13% в началото до 19 на сто в края на годината, а отрицателните спадат с десет пункта – от 51% до 41%. Премиерът Бойко Борисов също неутрализира част от недоверието към себе си и личният му рейтинг в края на годината е 30% одобрение срещу 39% неодобрение. Сред членовете на кабинета за пореден път най-одобрявани са вицепремиерът Томислав Дончев (индекс от 25,8), Красен Кралев (индекс 10,1), Екатерина Захариева (индекс 7,9),  Красимир Вълчев (индекс 6,3). За първи път от години позитивен тренд е налице и в оценките за вътрешен министър - Младен Маринов достига индекс от 4,8, а полицията, с 29% одобрение,  е една от малкото институции с позитивен тренд през 2019-а. Към нея обаче определено продължава да има по-високи очаквания от показаните досега резултати, сочат данните на \"Алфа рисърч\" На обратния полюс е   както и за бившия вече социален министър Бисер Петков. Социална политика, здравеопазване, правосъдие са традиционно критикувани направления в дейността на правителството. Спад има в оценките за: . Дебатите, съпровождащи избора на нов главен прокурор и отделни съдебни решения, привлякоха активно обществено внимание и насочиха светлината към дълбокия разлом между отделните институции в правосъдната система, като общественото мнение започна да възвръща част от доверието си към съда, отбелязват от \"Алфа рисърч\". За първи път от седем години оценката за работата на съда регистрира положителна промяна и ръст за миналата година - от 11% до 19%. В края на мандата оценките за работата на вече бившия главен прокурор се запазват в установените през последните месеци граници: 12% положителни срещу 45% отрицателни оценки.  Личната равносметка на българите за 2019-а продължава в общи линии позитивната тенденция, характерна за последните пет години. Двойно повече хора -33%- оценяват изминалата година като по-добра за тях в сравнение с тези, за които тя е била по-лоша от 2018-а (14%). Остава обаче най-значим делът (53%) на българите, които не виждат промяна в собствения си живот и възможности – нито за добро, нито за лошо. Налице е известен спад както в положителните, така и в отрицателните. На положителните – от 35 на 33 на сто, на отрицателните – от 19 на 14 на сто, отбелязват от агенцията. Дали това е моментно колебание или е начало на по-сериозна промяна, ще стане ясно през следващата година. Данните сочат, че оптимизмът намалява основно сред по-високо статусните групи, а песимизмът – сред по-нискостатусните. По-богатите и по-младите са станали по-малко щастливи. По-възрастните и по-бедните – по-малко нещастни. Най-значим спад е налице във възрастовата група на 55-60 годишните, на които предстои преминаването в друг житейски етап, пенсионния, с всички произтичащи от това промени в индивидуалния стандарт, особено предвид нерадостната перспектива на ощетеното от втория стълб първо поколение пенсионери. Оценките за икономическото състояние на страната се вписват в същата логика – бавно подобрение (до 18%), но негативните (28%), както и неутралните (54%) продължават значително да доминират над тях. Личните прогнози за 2020 г.  – 55% очакват лично за тях тя да бъде по-добра, срещу едва 9%, които я виждат в по-лоша светлина. Три важни тенденции могат да бъдат откроени зад тази обобщена макро картина, според \"Алфа рисърч\": Основните събития, с които българите ща запомнят отминаващата 2019г. потвърждават вниманието на мнозинството  от хората върху вътрешните проблеми и действия с пряко отражение върху личния им живот. Като събития с най-значимо въздействие те посочват  (23%). , са задържали вниманието на между 12 и 16 на сто от пълнолетните граждани. Действията на управляващите в различни сфери с по-пряк или дългосрочен ефект върху обществото като  , се оценяват в момента като значими от 12 до 17% от анкетираните.", "date": "2019.12.16", "title": "\"Няма такава държава\" - трета сила. Кирилов - най-нехаресваният министър"}
{"url": "https://clubz.bg/91862-napravete_si_abonament_za_sp_%E2%80%9Eklub_z%E2%80%9C_i_spechelete_stojnostta_mu_v_knigi", "text": "Тази година абонаментната кампания за списание „Клуб Z“ е много щедра. Толкова, че накрая може да се окаже как през цялата следваща година ще получавате изданието ни напълно безплатно. Традиционните форми за абонамент за списанието можете да направите през   или  , където ще получите много големи отстъпки при целогодишна заявка – абонаментът за 12-те ни броя през 2020 г. излиза само 75 лева. Освен, че ще спестите, изданието ще ви идва и „на крака“ у дома или в офиса. Освен това обаче в сайта на Клуб Z има и  . И там също можете да се абонирате, като цената за едногодишен абонамент на хартиеното издание е същата, но може да закупите и 12 списания в електронен вариант още по-евтино – само за 63 лева през цялата година ще можете да четете „Клуб Z“ на компютъра, телефона или таблета си. Когато и където ви е удобно. Направете си едногодишен абонамент за сп. „Клуб Z“ през сайта ни (независимо дали за хартиеното или електронното издание) и ще участвате в томбола за голямата ни награда. А именно -  . Така хем всеки месец ще си имате новия брой на списанието, хем ще получите като подарък пет книги. Вие решете кое от двете ви е излязло безплатно. Или както обичаме да казваме: има ли по-добър подарък от книга? Има, разбира се, пет книги. Подаръкът е осигурен от нашите партньори от   и включва следната невероятна колекция: Автор:  Какво наистина се случва в жестоката битка между съветското и германското разузнаване през Втората световна война? Шпионската романтика от книгите и филмите няма нищо общо с реалността, убедително показва авторът. Информацията и от най-успешните агенти има цена само ако се използва от висшите щабове. Но дали е било така? Известният руски историк Борис Соколов предлага шокиращи отговори на въпросите: как борбата между съветската разведка и германския Абвер се е отразила на войната на Източния фронт; ами кой всъщност е бил Щирлиц; бил ли е съветски агент шефът на Гестапо; Кой от известните съветски разузнавачи е водил двойна игра и много, много други. Всяка нова книга на Соколов предизвиква бурни полемики в Русия. Защото не е лесно да разбереш, че кумирите ти не са били това, за което ги представя пропагандата. --- Автор: В СССР до втората половина на ХХ век партокрацията държи чекистите в желязна хватка. След смъртта на Сталин неговата изпитана технология на периодични чистки не се прилага – Хрушчов няма време, а Брежнев няма воля. В резултат Андропов, като шеф на КГБ бавно, но неумолимо овладява апарата на ЦК на КПСС, мнозинството в Политбюро и е избран за пореден Генерален секретар на КПСС. Следват Черненко и Горбачов с краха на комунизма в Европа и разпада на СССР. А каква е връзката на тези събития с интервенцията на СССР в Афганистан (1979 – 1989)? В основата на пъзела стои огромното количество афганистански наркотици, попаднали като трофей в ръцете на служителите от Външното разузнаване на КГБ. Как се подреждат парчетата на пъзела и как чекистите се превръщат в бизнесмени и олигарси, ще разберете от уникалното разследване на Ерик Форд. --- Автор:  „Младият лорд Байрон пише, че една сутрин се събудил известен. Събудих се и аз една сутрин и открих, че съм в СС.“ Така описва началото на кариерата си Ойген Долман, който достига чин щандартенфюрер от СС, без да е хващал оръжие в ръцете си. Но черната униформа е просто изискване на протокола, защото съдбата отрежда на младия немски историк, който е приет във висшите кръгове на Рим и Ватикана, особена роля. Долман превежда на Хитлер и Мусолини, на външните министри Йоахим фон Рибентроп и Галеацо Чано, на полицейските шефове Хайнрих Химлер и Артуро Бокини… И ги описва с дарбата на писател и тънката наблюдателност на психолог. Но Ойген Долман е не само преводач на двамата диктатори. Популярността му сред хайлайфа в светските салони на Рим и Берлин много скоро го превръща във виртуоз на задкулисната дипломация. И той се включва в сложните политически интриги между Ватикана, Рим и резидента на американското разузнаване Алън Дълес, които довеждат до капитулацията на германските войски в Италия. Кой в крайна сметка е Долман? Агент на три разузнавания – италианското, германското и американското – или просто немски интелектуалец, влюбен в Рим и Италия. Отговорът е в тази книга. --- Автор:  В това на моменти спиращо дъха разследване на публициста от град Самара Марк Солонин, член на руското Свободно историческо общество, се осветляват значими събития от Втората световна война, за които официалната историография мълчи. На основата на анализ на архивни документи и спомени на очевидци Солонин не само открехва завесата към тайните. Авторът безкомпромисно и безпристрастно изобличава изстъпленията и безчинствата, независимо дали са дело на украински националисти или на сталински червеноармейци. Книгата е за тези, които не се боят да узнаят нови потресаващи факти и да подреждат логически пъзела на събитията. --- Автор:  Тя е първата жена военен кореспондент, обиколила света, за да отразява войните му. Той е великият Ърнест Хемингуей. След случайна среща в бара на Кий Уест, Флорида, двамата стават приятели, а участието им в гражданската война в Испания ги превръща в пламенни любовници. Следва брак – трети за Ърнест и първи за Марта Гелхорн. Двамата са сред най-известните двойки на своето време, преди кавгите и съперничеството помежду им да ги разделят. В „Красиви изгнаници“ Мег Уайт Клейтън дава думата на Гелхорн – независима и смела жена, която отказва да се примири с ролята на съпруга и муза. Марта е прекалено амбициозна, Хемингуей е прекалено доминиращ. Сблъсъкът на характери и таланти е предсказуем и непредотвратим, оставяйки след себе си една от най-драматичните любовни истории на ХХ век. Наистина има и още. Ако не спечелите голямата награда, не се отчайвайте, защото можете да спечелите някоя от утешителните. А те са точно толкова хубави, колкото и голямата. Познахте – защото са книги. И така:  е осигурена от нашите партньори от  --- Автор:  SPQR (Senatus PopulusQue Romanus), или Сенатът и римският народ, е мотото на град Рим и квинтесенция на Римската държава. SPQR е разказ за историята на Рим, представен през погледа на един от най-изтъкнатите съвременни познавачи на Античността. Описва възхода на Рим от незначително селище в Централна Италия до неоспорим хегемон на Средиземноморието. Като покрива период от над 1000 години и хвърля светлина върху основите на римската цивилизация, SPQR съчетава дълбоко разбиране на историческите процеси с жив интерес към детайлите на римското всекидневие. Книгата разкрива митовете и историите на Древен Рим, изграждайки многоизмерна картина на римската действителност, в която всеки има своя важна роля — императори и войници, сенатори и роби, търговци и занаятчии, гладиатори и жреци. Мери Биърд успява да ни потопи в духа на времето и да обрисува живота в Древен Рим така увлекателно, че кара историята да оживее. Мери Биърд е най-известният специалист по класически цивилизации във Великобритания. Преподавател е по антична литература в Кеймбридж и Кралската академия по изкуствата и редактор по класическа литература в Таймс, а също и сценарист и водещ в няколко филма на Би Би Си за Античността. ---  е осигурена от нашите партньори от издателство   – платформата за българска литература, и се състои от две книги на една от най-известните съвременни наши писателки. --- Автор:  В тези разкази Здравка Евтимова търси хубавите страни на лошото, а понякога и обратното. Не ни ги натрапва, оставя ни сами да преценим кое какво е. Нейните герои са външно обикновени, случва се дори да са груби и непохватни. Тяхната уникалност се крие отвъд физическия им облик, разкрива се чрез вътрешния им Аз, проявява се предимно в общуването им със себе си, в неизречения, мисловен диалог с (не)любимия човек. Авторката познава \"на живо\" тия хора и се разпознава в редица от тях. Вървейки по стъпките на объркания им живот, тя следва парадоксалното им мислене, но до самия край на историята държи в тайна непредвидимите им реакции. Здравка Евтимова ни убеждава, че няма нищо по-нестандартно от един наглед уж стандартен човек.Тук са събрани травмите и катастрофите от ежедневието, любовите и разлюбванията, изневерите, разделите, опрощаванията и отмъщенията... И разбира се, тревогата за децата - отчаяно оптимистичните и смели малки мъдреци, обичани и повечето пъти неразбирани от възрастните. Ала хубавото на лошото е, че за разликаа от големите, децата умеят взаимно да се ценят и разбират, великодушни са и оправдават греховете на майките и бащите си. --- Автор:  \"За теб, за мен\" е на пръв поглед кримка в стил Агата Кристи. Когато го зачетеш по-внимателно, разбираш, че това всъщност е сериозен роман за хората и техните стремежи. За моралния избор и за пътя към ада, постлан с най-добри намерения. Роман за доброто и злото, с прецизен психологически детайл за (не)човешкото у всеки от нас. Здравка Евтимова е българска писателка, родена в Перник през 1959 г. Завършва английска филология в Университета „Св. Св. Кирил и Методий“, Велико Търново. Нейни разкази са издавани в 32 страни на света. Живее в Перник, България. Говори и пише на български, английски, френски, немски и руски език. През 2015 г. разказът на Здравка Евтимова „Кръв от къртица“ беше включен в учебниците по английски език за гимназиалния курс в Дания; от януари 2019 г. същият разказ е включен в учебник за преподаване знания по литература за прогимназиите в САЩ – 8-и клас. * * * За да участвате в томболата за страхотните награди на издателствата „Прозорец“, „Изток-Запад“ и „Лексикон“ е достатъчно да си направите 1-годишен абонамент за списание „Клуб Z“ през   в нашия сайт. Направете го преди 15 януари 2020 г., когато ще обявим победителите. В разиграването на наградите  , които сте написали при регистрацията си за абонамента. Дали сте спечелили ще научите именно на електронната си поща, или от нашата публикация в сайта. Успех!", "date": "2019.12.16", "title": "Направете си абонамент за сп. „Клуб Z“ и спечелете стойността му в... книги"}
{"url": "https://clubz.bg/91858-ludogorec_iztegli_grand_inter_milano", "text": "\"Лудогорец\" ще играе с \"Интер\" (Милано) на 1/16-финал в Лига Европа. Първият мач в Разград е на 20 февруари, а реваншът - на 27 февруари. По-рано днес \"орлите\" потвърдиха назначението на треньора Павел Върба - той ще води \"орлите\" срещу гранда, три пъти носител на Купата на УЕФА, турнирът, предшестващ Лига Европа. \"Интер\" е и трикратен европейски шампион. \"Лудогорец\" потвърди за чешкия треньор Павел Върба През 2018 г. \"Лудогорец\" срещна на същата фаза другия гранд от \"Сан Сиро\" - \"Милан\", и отпадна след 0:1 и 0:3. \"Интер\" е начело на италианската Серия А заедно с \"Ювентус\" - двата тима имат по 39 точки. Треньор на отбора е Антонио Конте. Звезди на тима са вратарят Самир Ханданович, Диего Годин, Ромелу Лукаку, Лаутаро Мартинес, Марчело Брозович и т.н. \"Нерадзурите\" идват от Шампионската лига - те станаха трети в група с \"Барселона\", \"Борусия\" (Дортмунд) и \"Славия\" (Прага). Изпуснаха класирането напред в последния мач, в който не успяха да се справят с резервите на Барса. По-рано днес беше теглен и жребият в Шампионската лига: \"Реал\" (Мадрид) срещу \"Манчестър Сити\" в Шампионската лига \"Реал\" (Мадрид) срещу \"Манчестър Сити\" в Шампионската лига", "date": "2019.12.16", "title": "\"Лудогорец\" изтегли гранд - \"Интер\" (Милано)"}
{"url": "https://clubz.bg/91853-operiraha_uspeshno_14_godishnoto_momche_blysnato_ot_kola_na_nso", "text": "Приключи лицево-челюстната операция на 14-годишното момче, което беше ударено от кола на НСО в четвъртък на бул. \"Драган Цанков\" в София, съобщиха от Окръжна болница. Автомобил на НСО удари дете в София За момчето няма опасност за живота му. След поредния инцидент с кола на НСО: обмисля се видеонаблюдение След поредния инцидент с кола на НСО: обмисля се видеонаблюдение", "date": "2019.12.16", "title": "Оперираха успешно 14-годишното момче, блъснато от кола на НСО"}
{"url": "https://clubz.bg/91852-sasht_pokaniha_severna_koreq_da_se_vyrne_na_masata_na_qdrenite_pregovori", "text": "Специалният пратеник на САЩ за Северна Корея Стивън Бигън заяви в понеделник, че САЩ няма да приемат крайния срок, поставен от Северна Корея, за да направят отстъпки в блокиралите преговори за ядрената програма на Пхенян, съобщи Асошиейтед прес, цитирана от БТА. \n\tНа пресконференция в Сеул Бигън призова Пхенян да се върне на масата на преговорите незабавно и заяви: Опасенията за голяма севернокорейска провокация нараснаха, след като Пхенян обяви в събота, че е провел успешно неуточнен \"ключов тест\", който ще засили ядрения му капацитет. Според експерти Северна Корея може да изстреля ракета, носеща сателит, или междуконтинентална балистична ракета, ако САЩ не спазят срока до края на годината. Ким се опитва да изведе спътник в орбита, смятат експерти Тестът в петък беше вторият в рамките на една седмица на ракетен полигон, където Северна Корея е извършвала тестове на ракетни двигатели и е изстрелвала сателити. Северна Корея: Тръмп е кукундрел Според ООН това е прикритие за тестове на ракетна технология с голям обсег на действие. В Сеул е планирано Бигън да разговаря с южнокорейския президент Мун Дже-ин. Северна Корея: Тръмп е кукундрел", "date": "2019.12.16", "title": "САЩ поканиха Северна Корея да се върне на масата на ядрените преговори"}
{"url": "https://clubz.bg/91842-svetovnite_medii_klimatichnata_konferenciq_se_provali", "text": "Вчера конференцията на ООН за климата приключи по начин, който бе широко разкритикуван като един от най-лошите резултати на преговори за климата от четвърт век, като САЩ и други големи замърсители блокираха даже приемането на необвързваща резолюция, която щеше да насърчи страните да си поставят по-амбициозни цели за съкращаване на парникови газове догодина, пише изданието. Тъй като САЩ се оттеглят от Парижкото споразумение за климата, това беше последният шанс, поне за известно време, за американските делегати да са на масата за преговори на годишния форум, а може би и повратен момент в глобалните климатични преговори, като се има предвид какво влияние, за добро или зло, отдавна упражнява Вашингтон в тези разисквания, пише вестникът. \n\tАдминистрацията на Тръмп използва тази среща, за да отхвърли редица предложения, включително това за механизъм за обезщетяване на развиващи се страни за понесени загуби от тежки бури, суши, покачвания на морското равнище и други последици от глобалното затопляне. Грета Тунберг се прибра с \"претъпканите\" влакове в Германия... в първа класа Годишните преговори, които през 2019 г. се състояха в Мадрид, извадиха на показ голямото разминаване между това, което според учените трябва да направи светът, и това, което най-могъщите световни лидери са склонни изобщо да обсъждат, а камо ли да направят, отбелязва отново \"Ню Йорк таймс\". Вчера в Мадрид световните климатични преговори приключиха с упреци, обвинения в провал и нови съмнения за колективната решимост на международната общност да забави затоплянето на планетата, и то в момент, когато учените казват, че на хората остава съвсем малко време да избегнат неотклонно влошаващите се климатични бедствия, пише изданието. Преговарящите не успяха да постигнат основните си цели, главната от които беше да убедят страните с най-високи равнища на емисии парникови газове да се ангажират да се борят по-интензивно с климатичните промени от догодина. Делегати от близо 200 страни спориха повече от 40 часа отвъд планирания край на срещата, превръщайки я в една от най-дългите в 25-годишната история на тези форуми. Тя бе съпътствана от масови демонстрации и емоционални молби от млади активисти, някои от които организираха протести в конферентната зала и обвиниха световните лидери, че пренебрегват най-значимото предизвикателство, пред което е изправено човечеството, отбелязва \"Вашингтон пост\". Всички в ЕС без Полша – климатично неутрални до 2050 г. Две седмици преговори приключиха вчера с официално признание, че е нужно да се запълни разминаването между заложените в Парижкото споразумение от 2015 г. цели за равнища на парникови емисии и съветите на научната общност, която казва, че са нужни много по-значителни съкращения, пише в. \"Гардиън\". Сегашните цели биха създали условия за покачване на световната температура с 3 градуса, което според учените ще опустоши крайбрежните градове и ще унищожи земеделието в обширни райони по света, пише британският вестник. Мудното темпо и слабите амбиции на преговорите бяха в ярък контраст с молбите на активистите, които организираха шествие от 500 000 души по улиците на Мадрид. Шведската екоактивистка Грета Тунберг заяви, че изминалата година на протести не е постигнала нищо, тъй като страните все така не предприемат необходимите мерки, отбелязва \"Гардиън\". Германският в. \"Франкфуртер алгемайне цайтунг\" пише, че все още има нужда от срещи на върха на ООН за климата. В редакционна статия вестникът изразява съмнение, че борбата срещу климатичните промени би се водила по-ефикасно от всяка държава поотделно. \n\tАко е необходимо, ще се предприемат мерки, може би дори с решение на мнозинството от страните в Съвета за сигурност на ООН, със силово принуждаване на несъгласните страни, пише вестникът, цитиран от ДПА. Грета и старците Друг германски вестник - \"Велт\", пък смята, че трябва да се сложи край на гигантските срещи на върха на ООН с десетки хиляди участници и че регионалните инициативи за борба с климатичните промени са по-ефикасни. Тези срещи на върха на ООН в най-добрия случай са излишни, а в най-лошия са контрапродуктивни, защото пораждат лъжливи надежди и затова трябва да бъдат прекратени, пише вестникът в редакционна статия, цитирана от ДПА. БТА Всички в ЕС без Полша – климатично неутрални до 2050 г. Грета и старците", "date": "2019.12.16", "title": "Световните медии: Климатичната конференция се провали"}
{"url": "https://clubz.bg/91840-rumen_ovcharov_ot_qnuari_mojem_da_poluchavame_gaz_prez_turciq", "text": "Още през януари 2020 г. е възможно България да получава доставки на руски газ през Турция, а не през Украйна - \"Булгаргаз\" води преговори за промяна на входната точка по съществуващите договори с руската държава. Това обяви бившият енергиен министър Румен Овчаров пред бТВ на въпрос дали щом транзитът на газ за Европа трудно може да спре тази година, защото не е готов \"Северен поток-2\", това значи, че и трасето Русия-Украйна-България ше продължи да действа. Путин с \"неумолим ултиматум\" пред българските власти за \"Турски поток\" Украйна и Русия продължават да водят трудни преговори за газовите доставки. Целта на Русия, заявявана нееднократно, в това число и от Владимир Путин, е да спре транзитът към Европа през Украйна заради трудните отношения между двете страни - чрез заобикалянето й със \"Северен поток-2\" и \"Турски поток\", който замести спрения \"Южен поток\". Овчаров припомни, че още миналата година, когато в българския парламент се приеха изменения на Енергийната стратегия, тя предвиждаше преговори за промяна в договора за транзит на газ. Според Овчаров това би значело и по-евтини доставки, защото неотдавна Румъния повишила цените си за транзит. Промяната нямало да засегне потреблението за България. На въпрос възможно ли е \"Турски поток\" да заобиколи България, както предупреди неотдавна Владимир Путин, защото има забавяне в строежа на тръбата между турската и сръбската граница през наша територия, Овчаров заяви:  По думите му Путин е направил \"лежерно предупреждение\" към България, тъй като не е възможно България да повлияе да се спре транзита през Украйна и причината е именно забавянето на \"Северен поток-2\". Официално: Дания разреши строителството на \"Северен поток\" 2 На въпрос възможно ли е в България да се изгражда АЕЦ \"Белене\" от \"международен консорциум\" и какво значи това, че американски експерти ще дойдат да се запознаят с рестартирания от Бойко Борисов проект за втората атомна централа, Овчаров припомни:  По думите му експерименти за замяна на руското ядрено гориво с американско е имало и на други места в Европа - Чехия, Полша, оказали са се неудачни, но вероятно и в България щяло да се мине през това (става дума за гориво за АЕЦ \"Козлодуй\" - б.р.)  На въпрос за изграждането на \"Белене\" на пазарен принцип, а не с държавна подкрепа, Овчаров декларира:  Кои са българските компании с интерес към АЕЦ \"Белене\" Инвеститорите за АЕЦ \"Белене\" могат да подават обединени оферти Няма разцепление в левицата, но битката със задкулисието в БСП съвсем не е завършила, каза за случващото се в партията Румен Овчаров на фона на последните събития. Миналата седмица близо половината от депутатите от левицата подкрепиха избора на Сотир Цацаров за председател на КПКОНПИ, въпреки че решението на парламентарната група е било обратното, а когато се е взимало само 3-ма депутати били против. Под въпрос е обаче дали въпросното решение е било наистина за неподкрепа на Цацаров по ред причини, след като нито Нинова е била особено настоятелна, а представители на партийното ръководство са агитирали колегите ди да гласуват \"за\" избора. Имало обаче и социалисти, които подкрепили Цацаров \"напук\" на Корнелия Нинова, гласи вътрешнопартийната информация, както Клуб Z писа.  Искаше ли наистина Нинова БСП да не подкрепи Цацаров за КПКОНПИ Интерпретацията на Овчаров по случая:  По думите му предстоящият пряк избор на лидер на БСП от всички партийни членове на 26 април - промяна в устава, поискана и получена от Корнелия Нинова - дава надежда, че \"   На въпрос защо Нинова няколко пъти говори за \"бизнесмени\", с които Бойко Борисов договарял как да се овладее БСП, но отказва да назове и едно име, Овчаров я защити, не видя защо въпросът е именно към лидерката на партията и си послужи с гръцка поговорка: \"Ако искаш някой да не свърши нещо, накарай го да говори за него\".    Официално: Дания разреши строителството на \"Северен поток\" 2 Кои са българските компании с интерес към АЕЦ \"Белене\" Инвеститорите за АЕЦ \"Белене\" могат да подават обединени оферти Искаше ли наистина Нинова БСП да не подкрепи Цацаров за КПКОНПИ", "date": "2019.12.16", "title": "Румен Овчаров: От януари можем да получаваме газ през Турция"}
{"url": "https://clubz.bg/91843-oficialno_prezidentyt_osvobodi_cacarov", "text": "Държавният глава издаде указ за освобождаването на Сотир Цацаров от длъжността главен прокурор. Това съобщиха тази сутрин от прессекретариата на държания глава. Така вече няма пречка Цацаров да оглави Комисията за противодействие на корупцията и за отнемане на незаконно придобитото имущество (КПКОНПИ), начело на която бе избран от депутатите през миналата седмица с голямо мнозинство. С 20:0 ВСС освободи Сотир Цацаров като главен прокурор Клуб Z напомня, че в сряда сутринта е официалната процедура по встъпването на Иван Гешев в длъжност главен прокурор. Тя ще се състои в зала \"Тържествена\" на Съдебната палата. Мандатът на обвинител номер едно е 7-годишен. Наред със съобщението за издадения указ от президентската администрация обявяват и старт на консултациите при Румен Радев за необходимостта от промени в Конституцията. Както е известно, с подписването на указа за назначаване на Гешев за главен прокурор държавният глава обяви, че ще инициира широки дебати за мястото на държавното обвинение, което минава през изменения в основния закон, и то с Велико народно събрание. Радев към посланици: за промяна в Конституцията и за лоши парламентарни практики Първата подготвителна среща на Румен Радев ще се проведе на 17 декември с Правния съвет към президента и с представители на академичната общност, а на 19 декември от 13.00 часа държавният глава ще приеме на \"Дондуков\" 2 представители на неправителствени организации и професионални сдружения на магистрати. Радев към посланици: за промяна в Конституцията и за лоши парламентарни практики", "date": "2019.12.16", "title": "Официално: президентът освободи Цацаров"}
{"url": "https://clubz.bg/91839-shef_na_pytnoto_v_pernik_kara_na_tri_rakii_166_promila", "text": "Шефът на \"Пътно управление\" в Перник Петър Басмаджиев изпил три ракии, след което се е качил на колата си да се прибира към дома. Това гласят признанията   пред полицаите, които го спряха при рутинна проверка да шофира пил. Басмаджиев бе заловен в неделя сутринта в центъра на Перник с над  Шефът на КАТ - Перник Слави Лазов обясни днес пред Нова тв, че проверката е направена около 3 и половина сутринта на неделния ден. Проверката с дрегера показала  , а Петър Басмаджиев отказал кръвна проба в болница (това е редовен \"трик4, за да се опита посел да бъде оборен тест тот дрегер в съда, б.р.). Не е имало никакви конфликти и Басмаджиев е признал резултатите от дрегера, каза още местният шеф на КАТ. Евродепутатът Ангел Джамбазки е шофирал с алкохол в кръвта На въпрос имало ли е някакви пререкания, Слави Лазов заяви, че постът му шеф на Пътно управление в Перник не би трябвало да има никакво значение, макар и да е разпознат формално. Ще спаси ли сгрешена алкохолна проба \"главата\" на Коко Каменаров в БНТ Според резултатите това е престъпление по Наказателния кодекс, започнато е веднага досъдебно производство, като оттук нататък думата имат прокуратурата и съдът, припомня телевизията. Очаква се днес Басмаджиев да бъде освободен от длъжност в Агенция \"Пътна инфраструктура\". МВР обяви операция за безопасност на пътя Клуб Z напомня, че точно в събота вътрешният министър Младен Маринов обяви мащабна операция, посветена на пътната безопасност. От същата вечер стартираха засилени проверки, а допълнителни полицейски екипи от почиващите смени са разположени по местата с най-голяма концентрация с произшествия.  Акцията дойде  , част от които с фатален край.  Ще спаси ли сгрешена алкохолна проба \"главата\" на Коко Каменаров в БНТ МВР обяви операция за безопасност на пътя", "date": "2019.12.16", "title": "Шеф на пътното в Перник кара на \"три ракии\" - 1.66 промила"}
{"url": "https://clubz.bg/91844-kmetyt_na_mladost_lichno_sybarq_ograda_na_investitor", "text": "Необичайна покана получиха днес журналистите. Тя е от екипа на новия кмет на столичния район \"Младост\" и е за... премахване на ограда, която инвеститор е поставил около парцела си, в което премахване той лично ще участва. Писмото е подписано от арх. Стефан Стефанов, кмет на район \"Младост\". Стефанов спечели поста като независим кандидат, подкрепен от БСП на местния вот преди месец. И разказва, че преди около два месеца инвеститор е оградил въпросния имот, за който има документи за собственост и инвестиционно намерение да реализира частна детска градина. Тогава той, в качеството си на кандидат за кмет на района, известен с гражданските брожения срещу застрояването на междублоковите пространства (и с бившата си кметица Десислава Иванчева), поел ангажимент да работи за \"преместването на този и други конфликтни терени на по-подходящи места\". Спират със \"заменки\" проблемни строежи в \"Младост\" Отстраняването на тази ограда е належащо, тъй като живеещите наоколо трябва да заобикалят продължително, за да стигнат до домовете си. По думите на Стефанов в момента водел преговори с кмета на голямата община Йорданка Фандъкова за преместването на имота. Както и на други такива. А докато това се случи, \"за да тушираме напрежението между граждани, инвеститор и община\", предложил на собствениците на имота да се предприеме незабавното премахване на оградата от междублоковото пространство около блоковете 75, 76, 78 и 79А.  Стигнало се до консенсус с инвеститорите и така днес предстои акция по премахването на оградата. Комплексът на \"Гаранти-Коза\" в \"Младост\" готов след 2 години През август Фандъкова обяви, че след дълги протести срещу застрояването на градинки в междублоковите пространства от Столичната община са успели уредят \"заменки\" със собствениците на спорни терени. Продължават реговорите и по други казуси. Става въпрос за \"взаимно даряване\", тъй като т.нар. заменки са забранени. Тогава ставаше въпрос за имоти до бл. 61 и 68 в озеленяването към бул. \"Андрей Ляпчев\"; пред бл. 320 на ул. \"Атанас Москов\" и ул. \"Свето Преображение\" и до бл. 401 и бл. 409 на ул. \"Филип Аврамов\".  , обяви тогава Фандъкова. Комплексът на \"Гаранти-Коза\" в \"Младост\" готов след 2 години", "date": "2019.12.16", "title": "Кметът на \"Младост\" лично събаря ограда на инвеститор"}
{"url": "https://clubz.bg/91836-bankovite_taksi_v_es_veche_s_do_10_pyti_po_niski", "text": "От вчера - 15 декември, междубанковите преводи на средства до всички страни членки на Европейския съюз поевтиняват с до 10 пъти. Новият регламент задължава всички банкови институции да изравнят нивата на тези такси с тези в рамките на страните.  Така се слага край на практиката да има варианти, в които да платим по-голяма такса, отколкото е размерът на сумата, която изпращаме. Освен това пътуващите зад граница вече ще могат да теглят спокойно пари от банкомат, без да се притесняват от огромните суми, които банката задържаше за себе си.  Новата наредба вече действа и в България, след като българското Народно събрание транспонира правилата наскоро.  За шест месеца: банките с печалба от 918 милиона лева Турските банки отписаха $8 млрд. в опит да се справят с лошите кредити Въпреки това обаче банките вероятно ще намерят начин да компенсират загубите си с по-високи такси за всякакви дейности вътре в страните. Както Клуб Z писа - още през септември някои трезори започнаха да въвеждат промените. Тогава това беше аргументирано като опит за компенсиране на постоянно падащите лихви по кредитите, които вече достигат рекордни нива.  Вдигат се основно месечните такси по разплащателните сметки, спестовните сметки, както и за внасянето на пари в брой над 3000 лв. Вероятно повишение може да се очаква и при таксата за теглене от банкомат, както и при случаите, в които вземаме парите си и от банковото гише. През последната година банките инвестират сериозно и в електронното управление на собствените ни портфейли. Самото онлайн обслужване ще бъде евтино за клиентите, но банките избиват инвестицията през увеличаване на вече споменатите такси.  Турските банки отписаха $8 млрд. в опит да се справят с лошите кредити", "date": "2019.12.16", "title": "Банковите такси в ЕС вече с до 10 пъти по-ниски"}
{"url": "https://clubz.bg/91846-i_s_%E2%82%AC862_sredno_na_mesec_hyrvatite_masovo_emigrirat", "text": "В очите на своите балкански съседи Хърватия е щастливата избраница, която успя да се присъедини към ЕС преди шест години. При все това жителите й продължават да емигрират масово, мотивирани от проблеми, които подкопават целия регион, пише днес в анализ Франс прес. \n\t \n\tХърватия ще поеме на 1 януари за първи път ротационното председателство на Европейския съюз, а правителството й се пита как да сложи край на масовата емиграция, която обезлюди от 2013 година цели области в тази държава с излаз на Адриатическо море. \n\tВ градовете и селата в източната и централната част на страната табели с надпис \"Продава се\" са закачени на къщи, напуснати от обитателите си, заминали да търсят по-добър живот в по-богати европейски държави. Нейният съпруг Марио разбира защо хората напускат. От 10 години в Хърватия износът нарасна, а европейското финансиране се стича в страната. Средната заплата от 862 евро месечно обаче не може да се мери с тези в други държави. Хърватия освен това не е подмината от корупцията и шуробаджанащината, които царуват навсякъде на Балканите. \n\tВсъщност, като отвори вратите на ЕС, присъединяването ускори емиграцията. Днес 15,4% от хърватите в трудоспособна възраст живеят в друга европейска страна - най-голям дял след Румъния, според Евростат. Хърватия имаше при последното преброяване на населението през 2011 г. 4,2 милиона жители, от тях обаче 190 000 души са напуснали страната от 2013 година. И тъй като официалната статистика не отчита онези, които не са обявили своето заминаване, специалистите изчисляват, че реалният брой на населението е с 300 000 души по-малък. \n\tСпоред проучване на Загребския университет от ноември над две трети от хората емигрират по икономически причини. Втората най-често посочена причина е умората от корупцията. Ана-Мария Хота държала в продължение на 10 години в Загреб фризьорски салон, който вървял добре. \n\tДва месеца след влизането на Хърватия в ЕС обаче тя заминала със своя съпруг, компютърен специалист, и двете им деца за Ирландия - предпочитана дестинация за хърватските емигранти наред с Германия и Австрия. Провинциалните райони бързо се обезлюдяват, но образованите младежи от Загреб също си стягат куфарите, предизвиквайки \"изтичане на мозъци\". Други страни нови членове на ЕС от Източна Европа преживяха същото нещо след присъединяването си. \n\tХърватия обаче има малко население, което я прави по-уязвима от масовата емиграция на нейните жители, подчертава демографът Степан Стерч. \n\tТой добавя, че раждаемостта е ниска и страната е на ръба на \"демографски срив\", който не е добра поличба за икономиката като цяло, да не говорим за пенсионната система. \n\tПо брутен вътрешен продукт на глава от населението Хърватия е предпоследна в ЕС след България по данни на Евростат. Икономиката, която е силно зависима от туризма, изпитва недостиг на работна ръка и разчита на емигранти от региона - от Босна, Сърбия и Косово, за да функционира. \n\tПравителството признава, че има проблем, но му е трудно да обърне тенденцията. \n\tПрезидентът Колинда Грабар-Китарович, която ще се бори за втори мандат на изборите на 22 декември, заяви неотдавна, че \"негативните демографски тенденции\" са \"най-голямото предизвикателство\" пред Хърватия. \n\tПравителството обяви през тази година поредица от мерки за насърчаване на младежите да остават в страната и да правят деца. Демографският въпрос е в основата на \"оцеляването на хърватската нация\", заяви през лятото премиерът Андрей Пленкович.", "date": "2019.12.16", "title": "И с €862 средно на месец хърватите масово емигрират"}
{"url": "https://clubz.bg/91845-pochina_legendarnata_aktrisa_ana_karina", "text": "Голямата актриса Ана Карина, лице на френската „нова вълна“ в киното, си отиде на 79-годишна възраст. Датско-френската киноикона е починала в парижка болница след борба с рака, съобщава агентът ѝ пред АФП, цитиран от Би Би Си. Ана Карина, псевдоним на Хане Карин Байер, печели огромна популярност през 60-те като муза на режисьора Жан-Люк Годар. Привлича вниманието още като тийнейджърка съвсем скоро след като се премества от родната си Дания в Париж. Годар я забелязва веднага и иска да ѝ даде роля в първия си и вероятно най-известен филм „До последен дъх“. Тя обаче отказва, тъй като ролята изисквала голота пред камера. Минават няколко месеца, когато Годар ѝ предлага нова роля, поставяйки основите на плодотворното сътрудничество между двамата и изстрелвайки я до върховете на киното. През 1961 г. двамата сключват брак и след месеци Карина печели наградата за най-добра актриса на „Берлинале“ за ролята си в „Жената си е жена“ на Годар. Двойката се развежда след 4 години, но връзката им става почти толкова иконична, колкото и филмите, които създават заедно. След развода им Карина успява да докаже, че успехът ѝ не се дължи на мъжа до нея. Кариерата ѝ продължава  и тя се снима във филми на Жак Ривет, Лукино Висконти, Тони Ричардсън… В началото на 70-те се осмелява да застане зад камерата и режисира  – история за турбулентната връзка между учител по история и свободомислеща млада жена, която завършва с домашно насилие и употреба на наркотици.", "date": "2019.12.16", "title": "Почина легендарната актриса Ана Карина"}
{"url": "https://clubz.bg/91848-boing_spira_737_maks", "text": "Американският самолетостроител \"Боинг\" (Boeing) може да реши още днес или да спре, или да намали по-нататък производството на самолетите 737-МАКС (737-MAX), които имат сериозни проблеми. Това информира в. \"Уолстрийт джърнъл\", цитиран от ДПА. \n\tУправителният съвет на \"Боинг\" се е събрал вчера в Чикаго според вестника, който цитира информирани източници. Управата на самолетостроителя разглежда паузата в производството като най-приложимата опция. \n\tИнформацията се появява няколко дни след като Федералното управление за авиация на САЩ (ФУА - FAA) оповести, че процесът по повторното сертифициране на самолетите 737-МАКС ще се удължи до следващата година, давайки да се разбере, че трябва да бъде извървян още дълъг път. \n\tШефът на ФУА Стивън Диксън каза пред Комитета по транспорт и инфраструктура към Камарата на представителите, че има още няколко етапа, които трябва да бъдат завършени. \n\tАвиационните регулаторни органи в света спряха от полети самолетите 737-МАКС след инцидентите в Индонезия и Етиопия, които доведоха до смъртта на 346 души, припомня ДПА.  БТА", "date": "2019.12.16", "title": "\"Боинг\" спира 737-МАКС?"}
{"url": "https://clubz.bg/91851-kitaj_jozil_se_e_zabludil_po_falshivi_novini_za_ujgurite", "text": "Китайското външно министерство обяви, че звездата на \"Арсенал\" Месут Йозил е бил  . Преди това халфът на \"артилеристите\" осъди репресиите на комунистическата страна срещу уйгурите, мюсюлманско малцинство в провинция Синдзян, съобщи Ройтерс. Помпео: Отношението на Китай към уйгурите е \"петното на века\" Говорителят на външното министерство Ген Шуан покани футболиста да посети северозападния регион. Футболният клуб се дистанцира от коментара на Йозил и заяви, че изразеното мнение е лично негово. Китайската държавна телевизия CCTV по-късно да излъчи дербито на 17-ия кръг във Висшата лига между \"Арсенал\" и \"Манчестър сити\" (0:3), което се игра в неделя от 18:30 часа българско време. И едно полувреме стигна на \"Ман Сити\" за успех срещу \"Арсенал\" ООН и множество групи за защита на правата на човека изчисляват, че между 1 и 2 милиона етнически мюсюлмани, предимно уйгури, са държани при тежки условия в Синдзян, където са подлагани на непрестанно \"превъзпитание\". Китай: Уйгурите в образователните центрове се \"дипломираха\" (ВИДЕО) Пекин отрича обвиненията и оправдава създаването на \"образователни центрове\" за уйгури като метод за борба с тероризма. И едно полувреме стигна на \"Ман Сити\" за успех срещу \"Арсенал\" Китай: Уйгурите в образователните центрове се \"дипломираха\" (ВИДЕО)", "date": "2019.12.16", "title": "Китай: Йозил се е заблудил по фалшиви новини за уйгурите"}
{"url": "https://clubz.bg/91832-italiq_spasqva_banka_s_plan_za_%E2%82%AC900_mln", "text": "Италианското правителство одобри късно в неделя спешно постановление, с което отпуска спасителна финансова помощ от до 900 милиона евро на кооперативната банка Пополаре ди Бари, съобщи Ройтерс, цитирана от БТА. \n\tБанката, която миналата седмица обяви, че се нуждае от спешна инжекция от до 1 милиард евро, изпадна в затруднение да се справи с растящите загуби от кредити по време на кризата, която опустоши италианската икономика, особено в южната част на страната, където е основната дейност на Пополаре ди Бари. \n\tТя беше поставена под специално управление на италианската централна банка в петък, но правителството на Джузепе Конте не успя да приеме спасителен пакет същия ден, защото няколко министри бойкотираха спешно свиканото правителствено заседание. \n\tНовото правителствено заседание беше проведено в неделя вечер и прие капиталова инжекция за банката, която е най-големият кредитор в слаборазвития италиански юг. Постановлението на кабинета има за цел да създаде държавна \"инвестиционна банка\" в юга. \n\tСпоред плана на правителството 900 милиона евро ще бъдат отпуснати на държавната Банка дел Медзоджорно-Медиокредито Централе, с които тя да финансира увеличаване на капитала на Пополаре ди Бари. От сумата 500 милиона ще бъдат използвани за бързо финансово укрепване на банката, а останалите ще бъдат заделени за бъдещи нужди, твърдят запознати източници. \n\tПравителството иска в спасителния план да участва и междубанковият фонд за гарантиране на депозитите с около 500 милиона евро. Фондът обяви, че е получил молба за помощ от Пополаре ди Бари, но иска първо да проучи бизнес плана на банката, преди да вземе решение. \n\tКризата в Пополаре ди Бари увеличи натиска върху крехката управляваща коалиция на антисистемното движение Пет звезди и лявоцентристката Демократическа партия, които имат разногласия по растящия списък от икономически проблем - от съдбата на авиокомпанията Алиталия до затруднения металургичен завод Илва в Южна Италия. Лидерът на Пет звезди Луиджи ди Майо поиска в събота да знае защо централната банка е позволила положението на Пополаре ди Бари да се влоши толкова и кои банкови мениджъри са позволили да се натрупат толкова много лоши кредити. \n\tПодобно на хиляди италианци, инвестирали спестяванията си в акции и облигации на местни банки, при спасителната операция 69 хиляди акционери в Пополаре ди Бари ще изгубят парите си в банката.", "date": "2019.12.16", "title": "Италия спасява банка с план за €900 млн."}
{"url": "https://clubz.bg/91833-amnesti_jestoki_represii_v_iran_naj_malko_304_ubiti", "text": "Най-малко 304 души са били убити в Иран по време на репресиите на протестите срещу покачването на цените на бензина, предадоха световните агенции, като се позоваха на неправителствената организация Амнести интернешънъл, цитирана от БТА. Протестите засегнаха Иран в периода 15-18 ноември. Амнести допълва, че е завишила статистиката си за жертвите в Иран. Последно на 2 декември организацията съобщи за най-малко 208 убити, припомня Франс прес. Амнести допълва, че новите данни за най-малко 304 убити, показвали че сред тях има и най-малко двама тийнейджъри на 15 и 17 години. Неправителствената организация допълва, че е събрала ужасяващи свидетелски разкази на очевидци, които навеждат на мисълта, че иранските власти, почти незабавно, след като са избили стотици души, са прибягнали до широкомащабна репресия, замислена, за да вдъхне страх на всички и те да не говорят открито за случилото се. Досега иранските власти потвърдиха само смъртта на пет души по време на протестите, като казаха, че сред тях има четирима членове на силите за сигурност и един цивилен. В началото на декември иранското правителство обяви, че ще публикува официална равносметка за убитите по време на протестите, основаваща се на данните на Националния институт за съдебна медицина. Но досега това така и не се е случило. \n\tДнес Амнести призова още иранските власти да освободят незабавно и безусловно всички, които са задържани на произволен принцип и прикани международната общност да упражни натиск над Иран, без да се бави, в противен случай хилядите задържани ще продължат да са заплашени от мъчения и от лошо отношение. \n\t ", "date": "2019.12.16", "title": "\"Амнести\": Жестоки репресии в Иран, най-малко 304 убити "}
{"url": "https://clubz.bg/91835-sledvashta_stypka_gigantski_buda_kitaj_se_sdobi_s_visokoskorostna_jp_liniq", "text": "Пътниците в Китай скоро ще могат да проучват по-бързо провинциите Съчуан и Гуейчжоу благодарение на високоскоростния влак между големите градове, предаде ДПА, цитирана от БТА. Новата железопътна линия свързва градовете Чъндъ и Гуейян и ще влезе в експлоатация в края на тази седмица, съобщи Националната туристическа служба на Китай. По протежението на дългия 632 километра участък пътниците ще минат край много туристически забележителности като водопада Хуангошуи и големия Буда от планината Лъшан. На всеки обект има спирка, където пътниците могат да слязат и да разгледат обектите.", "date": "2019.12.16", "title": "Следваща стъпка, гигантски Буда: Китай се сдоби с високоскоростна жп линия"}
{"url": "https://clubz.bg/91831-turciq_e_gotova_da_se_namesi_voenno_v_libiq", "text": "Турският президент Реджеп Тайип Ердоган заяви днес, че Анкара е готова да предостави всякаква военна подкрепа, каквато е необходима на либийското правителство в Триполи. Ердоган направи това изказване пред телевизия А Хабер след срещата си в Истанбул с ръководителя на правителството на националното единство на Либия Файез ал Сарадж, съобщи Ройтерс, цитирана от БТА. \n\tТурция и правителството на Сарадж подписаха споразумение за военно сътрудничество в края на ноември. Ердоган е готов да прати войски в Либия. Против руснаците Още във вторник Ердоган заяви, че Турция е готова да изпрати войски в Либия в подкрепа на правителството на Сарадж, което е изправено пред настъплението на войските на военния лидер Халифа Хафтар към Триполи. \n\tЗаедно със споразумението за военно сътрудничество Турция и Либия подписаха и споразумение за делимитиране на морските граници. То срещна остра реакция от Гърция, която изгони либийския посланик, и от Кипър, защото позволява на Анкара да предяви претенции към обширни зони в източната част на Средиземно море, предполагаемо богати на въглеводороди. Това действие на Анкара и Триполи беше критикувано и от ЕС, САЩ и Египет. Днес турски медии цитират Ердоган да казва, че изгонването на либийския посланик от Атина е международен скандал. Срещата Ердоган-Сарадж, която беше при закрити врата и не фигурираше в графика на турския държавен глава, се проведе в двореца \"Долмабахче\", намиращ се на европейския бряг на Истанбул. \n\tСпоразумението за турската военна помощ бе внесено вчера вечерта в турския парламент, за да бъде обсъдено и ратифицирано. \n\tСилите на Хафтар са подкрепяни от Египет и Обединените арабски емирства, регионални съперници на Турция. Отделно вчера Ердоган заплаши, че ще затвори, \"ако е необходимо\", двете стратегически военни бази, ползвани от САЩ в Турция, предаде Франс прес, цитирана от БТА. Бившият външен министър на България Соломон Паси видя в заплахите на Ердоган възможност САЩ да преместят двете бази в България.     Турция редовно заплашва със затварянето на тези бази, когато дипломатическите отношения със САЩ се обтегнат. Покупката на руски ракетни системи С-400 от Турция и военната операция на Анкара в срещу подкрепяни от Вашингтон милиции в Сирия доведоха до напрежение между двете съюзнички от НАТО. \n\tНамиращата се в Южна Турция военновъздушна база \"Инджирлик\" е използвана от американската авиация за кампанията срещу групировката \"Ислямска държава\" в Сирия. В базата \"Кюречик\" в югоизточната част на страната, е разположена радарна система на НАТО. Ердоган реагира на признаването на арменския геноцид от Конгреса на САЩ и на санкциите за турската покупка на руски зенитни ракети С-400. Руската интернет агенция \"Спутник\" го цитира да заплашва Турция да признае за геноцид избиването на американските индианци от белите заселници през ХVIII и XIX век. Пак вчера Ердоган прие шефа на бюлото на Хамас Исмаил Хание и обсъди с него ситуацията в ивицата Газа, предаде Анадолската агнеция. Хание е на международна обиколка, която ще включи Русия, Катар и Ливан. Агенцията цитира египетски източник, според който Египет е позволил на Хание да излезе от Газа за първи път от три години.", "date": "2019.12.16", "title": "Турция е готова да се намеси военно в Либия"}
{"url": "https://clubz.bg/91841-medicinski_sestri_prenoshtuvaha_pred_kabineta_chakat_sreshta_s_borisov_snimki", "text": "На палатков лагер в карето между сградите на Министерския съвет и бившия Партиен дом пренощуваха десетки медицински сестри в очакване премиерът Бойко Борисов да ги приеме за среща. Вчера следобед се проведе пореден протест на здравните специалисти с искане за по-достойно заплащане и по-добри условия на труд. Палатковият лагер ще остане пред правителствената сграда до осъществяването на среща с Борисов, заканват се сестрите.  По думите й, макар с бюджета за 2020 година да бяха отпуснати около 400 милиона лева повече за здраве, не е ясно как ще бъдат разпределени парите за болничната помощ \"и пак ще отидат в същите джобове - на хората, които печелят от тези клинични пътеки\". Днес сутринта от пресцентъра на Министерския съвет съобщиха, че премиерът ще приеме утре представители на протестиращите сестри. В срещата освен здравният министър Кирил Ананиев, ще участва и новата социална министърка Деница Сачева.", "date": "2019.12.16", "title": "Медицински сестри пренощуваха пред кабинета, чакат среща с Борисов (СНИМКИ)"}
{"url": "https://clubz.bg/91837-signal_za_bomba_v_sydebnata_palata", "text": "Получен е сигнал за бомба в Съдебната палата в София, Това съобщи Нова тв, В 8.55 часа тази сутрин детски глас е предупредил на телефон 112, че в сградата е поставено взривно устройство. В момента полицейски служители извършват проверка на сигнала. Заради ситуацията всички магистрати, служители и граждани са евакуирани от сградата. Тези, които имат насрочени дела за днес, не се допускат до приключване на проверката. Съдебната палата е една от най-честите мишени за фалшиви сигнали за бомба.", "date": "2019.12.16", "title": "Сигнал за бомба в Съдебната палата"}
{"url": "https://clubz.bg/91847-treska_za_dimitris_papajoanu", "text": "В Гърция, където големият хореограф Димитрис Папайоану има статут на легенда, на практика е почти невъзможно да се сдобиете с билет за негов спектакъл. За последното представяне на “Великият укротител” само преди две седмици в Атина билетите бяха изчерпани едва за десет минути. Така приключи и мащабното тригодишно турне на зашеметяващия спектакъл, с който Папайоану покори публиката на 4 континента. През 2018 година спектакълът беше представен три поредни вечери в Пловдив при огромен интерес и напълно разпродадени зали три месеца по-рано. Очевидно тази “треска” постепенно се пренася и в България. Обявяването на новината за гостуването на новия спектакъл на Димитрис Папайоану през септември 2020 година в Пловдив, едва няколко месеца след световната премиера през май 2020 г. в Атина, буквално предизвика “треска” за билети сред българските му фенове. Вследствие на това огромна част от билетите за спектаклите на 3 и 4 септември, с които се открива One Dance week 2020, са вече изчерпани. Това е напълно ново явление в България, защото никога досега не се е случвало да има толкова голям интерес към съвременен танцов спектакъл девет месеца преди представянето му - споделят организаторите на международния фестивал, който е и сред престижния списък на копродуценти на новата творба на Папайоану. Роден в Атина през 1964 година, Димитрис Папайоану е ученик на легендарния гръцки художник Янис Царухис. Първоначално работи като илюстратор и автор на комикси, след което се изкачва до върховете на изпълнителските изкуства като режисьор, хореограф, танцьор, сценограф, дизайнер на костюми и осветление. През 1986-а Папайоану основава Edafos Dance Theatre и в продължение на 17 години представя там своя физически театър, експериментален танц и пърформанс. Печели световна слава с грандиозните церемонии по откриването и закриването на Олимпийските игри в Атина през 2004 г. Година по-късно спектакълът му Originis, с който открива и първите Европейски игри в Баку, е номиниран за 6 приза Emmy. През същата година е провъзгласен “хореограф на годината” от италианското списание Danza & Danza. През 2017 година получава Специалното отличие на Европейските театрални награди, дадено му заради неговия „тотален театър с очевидна зрялост на изразните средства“.  През май миналата година в Пловдив българският министър на културата Боил Банов отличи световноизвестния хореограф с почетния знак “Златен век” – печат на цар Симеон Велики – и с грамота за постиженията му в областта на културата. През 2018 година Папайоану става и първият хореограф, създал спектакъл за трупата на легендарната Пина Бауш във Вутерпал - Since she. Допълнителна информация ще намерите в сайта на  . Събитието във Facebook следете  . Билети за спектаклите на 3 и 4 септември 2020 г. в Дома на културата “Борис Христов” все още можете да намерите на касите на EasyPay в цялата страна, както и онлайн от мрежата на  .", "date": "2019.12.16", "title": "Треска за Димитрис Папайоану"}
{"url": "https://clubz.bg/91849-hakeri_sybirat_mnimi_dylgove_izpolzvajki_imena_na_advokati", "text": "Различни лица с неустановена самоличност изпращат масово имейли от името на адвокати, с които канят граждани и търговци да изпълнят покани за доброволно изпълнение на парични задължения.  За това алармират от \"Обединение на свободните адвокати\" (ОСА), станало жертва на хакерските атаки, след като негови членове са били потърсени от граждани във връзка с мнимите им борчове. Обединението предупреждава, че тези имейли не произхождат от адвокати, а имената на юристите се ползват без тяхно разрешение.  ОСА в момента се опитва да уточни каква е целта на тези съобщения. На този етап е ясно, че   от други мейли бушони, които са създадени единствено за целта. Много е вероятно да става въпрос за троянски коне или т.нар. фишинг - метод, при който хакерите се опитват да се сдобият с кодове за онлайн банкиране, кредитна карта или друга информация за достъп на лица до определени финансови услуги. Вследствие на атаката множество адвокати са започнали да получават обаждания от различни търговци с въпрос за какво задължение става въпрос. Самите адвокати установяват, че не водят и не са ангажирани с каквито и да е процедури срещу съответните юридически лица и граждани, но имената им стоят под въпросните покани. От управителния съвет на ОСА предупреждаваме, че файловете не трябва да се отварят, тъй като вероятно съдържат зловреден код. Имейл кампанията е стартирала днес, като първите сигнали за злоупотребата са пристигнали около 11:00 ч. Мейлите съдържат  Съдържат текстове като: Или: Иначе имената, телефоните и имейл адресите на адвокатите у нас са публични. Съдържат се в регистъра на българската адвокатура.  ", "date": "2019.12.16", "title": "Хакери събират мними дългове, използвайки имена на адвокати"}
{"url": "https://clubz.bg/91834-ludogorec_shte_nauchi_sypernika_si_na_116_finalite_v_liga_evropa", "text": "И двата жребия за пърите кръгове на елиминациите в Шампионската лига и Лига Европа ще се теглят днес в Нион, Швейцария. От 13 часа е церемонията за осминафиналите в Шампионската лига. В едната урна ще бъдат победителите в групите, а в другата - техните подгласници. Първите мачове ще се играят на 18-19 - 25-26 февруари, а реваншите са на 10-11 март и 17-18 март. Отборите от една и съща страна ще бъдат разминати. Час по-късно - от 14, започва жребият за 1/16-финалите в Лига Европа, в който участва \"Лудогорец\". \"Лудогорец\" ще играе и напролет в Европа (СНИМКИ) Като втори в групата си \"орлите\" са в урната на непоставените, а в другата са не само победителите, а и някои от третите от груповата фаза на Шампионската лига - по коефициент. Така \"Лудогорец\" може да изтегли отбори като  Не могат да се паднат:", "date": "2019.12.16", "title": "\"Лудогорец\" ще научи съперника си на 1/16-финалите в Лига Европа"}
