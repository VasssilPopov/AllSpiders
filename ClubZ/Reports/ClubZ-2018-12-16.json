{"url": "http://clubz.bg/77237-pobeden_kraj_na_godinata_za_cska_sofiq_snimki", "text": "ЦСКА-София победи \"Ботев\" (Пловдив) с 2:1 в последен мач от 20-ия кръг на Първа лига и остава на 6 точки от лидера \"Лудогорец\" и на 4 пред \"Левски\" в зимната пауза. Това бе и заключителният двубой за 2018 г. Той не мина без перипетии заради снега. Началният час на срещата бе 17:30, но бе отложен за 19:00, за да могат домакините да почистят поне донякъде терена на стадион \"Българска армия\".  Снежният мач ЦСКА-София - \"Ботев\" (Пловдив) ще започне в 19 часа (СНИМКИ) Али Соу вкара в 14-ата и 28-ата минута, а Серкан Юсеин намали в 68-ата. Двата отбора разделиха по едно полувреме, \"червените\" бяха по-ефективни. \"Берое\" би \"Левски\" в мъгла, тъжна Коледа за \"сините\" При това състояние на игрището бе ясно, че мачът ще е на надлъгване. В 14-ата минута Десподов центрира, топката рикошира в снежна буца и това се оказа решаващо Али Соу да я засече в мрежата - 1:0. Малко след това Николай Бодуров стреля с глава, а вратарят Кайзер изби. Не закъсня и вторият гол, дошъл отново от акция на Десподов и чудесно подаване към Соу за 2:0. Малко след това голмайсторът бе заменен от Мауридес, за пореден път показал, че не е във форма. В края на полувремето и \"Ботев\" направи принудителна смяна - Йордан Минев отстъпи на Густафо Афонсо. След почивката \"канарчетата\" излязоха решени да променят резултата, докато \"червените\" заиграха твърде лежерно. Стивън Петков имаше добра възможност, но стреля от малък ъгъл, вместо да опита подаване. Малко след това топката срещна ръката на Рубен Пинто при удар на Тодор Неделев. В 68-ата нашумелият Серкан Юсеин зрелищно намали с глава след хубаво центриране отдясно. До края на мача гостите успяха да стигнат до още няколко опасности, като възможностите се откриха най-вече пред Стивън Петков. Негов гол не беше зачетен заради засада - справедливо. Така \"Ботев\" е пети - на точка зад \"Берое\". \"Лудогорец\" има 51, ЦСКА-София - 45, \"Левски\" - 41, \"Берое\" - 36, \"Ботев\" - 35, \"Черно море\" - 31 и т.н. След срещата треньорът Николай Киров заяви, че е бил против мачът да започне при тези условия - противно на твърденията на делегата и съдията, че и двата отбора искали двубоят да се играе днес. По-рано \"Лудогорец\" би \"Дунав\" (Русе) с 2:0 като гост. Якуб Шверчок откри в 16-ата минута, а в 81-ата Клаудиу Кешеру удвои. Това бе неговият 16-и гол за сезона. \"Орлите\" удариха две греди, но и този мач с тяхно участие не мина спорно съдийство.  В края на първото полувреме гол на Яцек Горалски не беше зачетен заради засада на Кешеру, който оказваше влияние на ситуацията. В 53-тата Козмин Моци удари с лакът в лицето Ахмед Ахмедов, но реферът Никола Попов реши да не отсъжда 11-метров удар за домакините. В друг двубой от днес \"Етър\" би \"Септември\" с 2:0. \"Берое\" би \"Левски\" в мъгла, тъжна Коледа за \"сините\"", "date": "2018.12.16", "title": "Победен край на годината за ЦСКА-София (СНИМКИ)"}
{"url": "http://clubz.bg/77230-krajnata_desnica_v_belgiq_izkara_hilqdi_hora_sreshtu_migraciqta_snimkivideo", "text": "Няколко хиляди души участваха днес в протест на крайната десница в Белгия, организиран на централния площад \"Шуман“ в Брюксел - до централата на Еврокомисията. Първоначално проявата бе замислена срещу Пакта на ООН за миграцията, приет тази седмица в Мароко и довел до правителствена криза в Белгия. И след като брюкселският кмет – социалистът Филип Клоз, забрани протест с такъв мотив, организаторите заявиха, че ще излязат на шествие срещу правителството на Шарл Мишел. Пактът за миграция на ООН разклати кабинета в Белгия Но, както можеше да се очаква, миграцията отново бе главната мушка на участниците. Това стана ясно от лозунгите, които те носеха (виж симките). Демонстрантите дори припомниха подвига на полския крал Ян III Собиески, който през 1683 г. разбива турците при Виена. Разбира се, не бе простено и на белгийския премиер Шарл Мишел.     Сред протестиращите имаше много членове на младежката организация на крайно дясната партия \"Фламандски интерес“ („Влаамс беланг“. И обявиха еврочиновниците за \"брюкселски плъхове\", като сочеха с пръсти към сградата на Европейската комисия. \"Фламандски интерес\" е дясна портия, но не и крайно дясна. И със сигурност не е популистка. Това каза пък млада дама от Антверпен на име Катлейн. Тя бе дошла специално до Брюксел за протестите. Катлейн обвини правителството на Шарл Мишел, че потиска свободата на словото. Потискането се състои не в забрана за говорене, а в заглушаване на гласовете на инакомислещите и несъобразяването с мнозинството белгийци. Според дамата от Антверпен сегашният кабинет изразява волята едва на една трета от нацията. И наистина, след избухналата криза и излизането от управляващата коалиция на най-голямата партия правителството загуби мнозинството си във федералния парламент. Тези протестиращи бяха от малкото, които се съгласиха да говорят на английски. Голяма част демонстративно говореха само на холандски. В Брюксел бяха пристигнали и активисти на германската крайнодясна партия ПЕГИДА, чието название е съкращение от Патриотични европейци против ислямизирането на Запада. Редом с германците бяха и хора от холандския клон на партията. И западноевропейци ловуват мигранти в България. И гостуват на Перата (СНИМКИ) Активисти на ПЕГИДА бяха преди две години на гости в България при Петър Низамов-Перата, прочул се като ловец на мигранти по границата с Турция. Участниците в днешния протест бях доста повече от „жълтите жилетки“, които демонстрираха в Брюксел преди седмица. Полицията обаче бе предварително блокирала района и те нямаха възможности да отидат надалече. До ранния следобед не се бе стигнало до сблъсъци. Нямаше пострадал и от бомбичките, без които не мина и този път. В същото време на Северната гара в Брюксел се проведе контрапротест, насочен срещу фашизма и расизма. И западноевропейци ловуват мигранти в България. И гостуват на Перата (СНИМКИ)", "date": "2018.12.16", "title": "Крайната десница в Белгия изкара хиляди хора срещу миграцията (СНИМКИ+ВИДЕО)"}
{"url": "http://clubz.bg/77231-kara_li_vi_se_dron_video", "text": "Американски стартъп ще предлага полети с дрон от следващата година, разказва Digital Trends. Всеки, който иска и може да си плати 150-200 долара, ще може да управлява за петнайсетина минути 18-роторния дрон на Lift Aircraft - Hexa. Той е изключително лек и бърз - и макар полетът да е ограничен в специано подбрани места, всеки ще има шанс да управлява сам с джойстик и тъчскрийн. Норвежка революция: страната минава към електросамолети Разбира се, първо е нужно едночасово обучение в симулатор и курс по безопасност. Освен това, двама дистанционни пилоти ще следят да не катастрофирате и ако направите нещо опасно, ще поемат контрол. Добре е нищо да не прекъсва връзката между вас. ЧЕЗ започна да следи мрежата си с дрон Много компании работят върху дрони, които могат да превозват хора, но засега повечето предпочитат да работят в модела на таксиметрова компания, или като в случая на Lift Aircraft - кратко преживяване с модерен летателен апарат.   ЧЕЗ започна да следи мрежата си с дрон", "date": "2018.12.16", "title": "Кара ли ви се дрон? (ВИДЕО)"}
{"url": "http://clubz.bg/77236-sylivan_nadqvame_se_bylgarskite_vvs_da_letqt_na_f_16", "text": "Заместник-държавният секретар на САЩ Джон Съливан изрази надежда България да закупи американски бойни самолети F-16 и изтъкна, че, както и за \"Северен поток 2\",  Вашингтон не подкрепя и \"Турски поток\".  Надяваме се българските военновъздушни сили да летят на Ф-16 за защита на българския народ. Става дума за национална сигурност. Това изтъкна зам.-държавния секретар на САЩ пред bTV в предаването \"120 минути\". Радев от Ню Йорк: Борисов е подведен с глупави становища за \"Грипен\" Според него, предложението, което САЩ отправя, оръжейните системи, които \"Локхийд Мартин\" продава, използва напреднали технологии, които просто не са налични на \"Грипен\". Не е справедливо сравнението да се брои количеството на изтребители, да се сравняват 8 спрямо 10, каза американският политик. Разговорът със Съливан е включвал трудни за отговор въпроси \"Осемте Ф-16 са забележителни оръжейни системи, които са се доказвали многократно във времето. В крайна сметка решението е на правителството на България и на народа на България, да решат какво е правилно за тяхната национална сигурност. Приблизително 300 милиона долара са инвестирани през последните години, 100 милиона долара инвестиции в българските ВВС по начин, който F-16 лесно да бъдат въведени в българската армия, в българските ВВС, както \"Грипен\" не биха могли\", каза Съливан. По време на визитата си в България Джон Съливан имаше срещи с президента Румен Радев, с премиера Бойко Борисов и с военния министър Красимир Каракачанов. От Брюксел премиерът Борисов също изрази мнение, че нов F16 е значително по-добър самолет от всички останали, които се предлагат. На финала на обявената от България процедура за набиране на оферти, Италия предлага употребявани \"Еврофайтър Тайфун\" – Транш 1, Швеция и \"Сааб\" нови \"Грипен\" C/D, а САЩ последната версия на F-16 (блок 70). България настоява да плати разсрочено за 10 години сумата по сделката, която е около 1.8 милиарда лева с ДДС. Последните новини около най-голямата сделка за модернизация на армията са, че двата основни конкурента - производителите на \"Грипен\" и F-16, се стремят да подобрят офертите си. На срещата си със Съливан президентът Румен Радев заяви, че страната ни се стреми към сътрудничество с бъдещия доставчик на боен изтребител за армията ни. Американското правителство не подкрепя проекта \"Турски поток\", заяви заместник-държавният секретар в интервюто за bTV. Джон Съливан е на дипломатическа обиколка, която включва пет държави, сред които е и България. Предишния път, когато трима американски сенатори начело с починалия наскоро Джон Маккейн посетиха страната ни през 2014 г., беше обявен краят на \"Южен поток\". Той припомни какво се случи в САЩ през 70-те години на ХХ век. По думите му, множеството източници намаляват риска, а рискът би могъл да бъде например природно бедствие. Ако нещо се случи и се прекъсне газопреносна тръба, изцяло необвързано с политическо решение, това би могло да доведе до огромна икономическа дислокация в страната, ако е била твърде зависима от един източник на енергия. Ще има ли \"побългаряване\" на \"Турски поток\"? Както и за \"Северен поток 2\", американското правителство не подкрепя \"Турски поток\", заяви Съливан. С представители на правителството говорихме за проектите за интерконектори Гърция - България и Сърбия - България, които биха диверсифицирали източниците на газ. Относно свободата на словото той бе категоричен, че е важно обществото да е информирано. Обществото се информира от свободни медии. Важно е медиите да се развиват, за да подкрепят тази демокрация, да дават информация на хората, за да могат сами да решават. За случая в Керченския пролив, американският политик заяви, че призовават за реакция и разглеждат със съюзниците си техния отговор за инцидента в Керченския пролив. Работим за освобождаване на моряците в преговори сме със съюзниците си и сме в преговори как да реагираме, допълни Джон Съливан. ЕС удължи санкциите срещу Москва заради Украйна Разговорът със Съливан е включвал трудни за отговор въпроси Ще има ли \"побългаряване\" на \"Турски поток\"? ЕС удължи санкциите срещу Москва заради Украйна", "date": "2018.12.16", "title": "Съливан: Надяваме се българските ВВС да летят на F-16"}
{"url": "http://clubz.bg/77235-livyrpul_se_razpravi_sys_zashtitnata_filosofiq_na_mourino_snimki", "text": "\"Ливърпул\" разби \"Манчестър Юнайтед\" в голямото дерби на английския футбол - 3:1 от 17-ия кръг на Висшата лига. Дербито обаче бе далеч от най-добрите си времена, тъй като на \"Анфийлд\" треньорът на гостите Жозе Моуриньо бе паркирал не един, а два автобуса пред вратата си. Въпреки това \"червените\" намериха начин да се справят с тази откровено защитна философия и се завърнаха на върха с 45 точки - с една повече от втория \"Манчестър Сити\". \"Манчестър Юнайтед\" е шести с 26 т. и това е най-лошият актив на клуба след 17 кръга в историята на Висшата лига. Напълно според очакванията Моуриньо заложи на дефензивна схема, като бе групирал отбора си дълбоко в половината му. Обратно - домакините \"награбиха\" своя опонент още от първите минути. Те пресираха съперника, лесно отнемаха топката и бързо стигаха до вратата на Давид де Хеа. \"Юнайтед\" нямаше и идея да атакува. В 24-ата минута Фабиньо даде брилянтен пас на Садио Мане зад защитата на \"червените дяволи\" и нападателят откри резултата. Само девет минути по-късно се случи нещо напълно нелогично - манчестърци изравниха. Това стана след една от редките им атаки, при които успяха да си подадат топката. Ромелу Лукаку получи пас отляво и центрира, вратарят Алисон не се намеси добре и Джеси Лингард успя да прати топката в мрежата. Иронията е, че в последните дни се изговориха и изписаха ред хвалби по адрес на Алисон, който спаси тима си в Шампионската лига срещу \"Наполи\" и така го класира напред (1:0 на \"Анфийлд\"). Английските отбори продължават инфарктно в Шампионската лига До края на полувремето на моменти \"Юнайтед\" бе по-равностоен, но \"Ливърпул\" пак бе отборът, който търсеше атакуващия футбол и гола. Малко след почивката Де Хеа спаси удар отблизо на Роберто Фирмино, а Салах не успя при добавката. Натискът на домакините се засилваше, докато гостите контраатакуваха много рядко, а изобщо не се и опитваха да задържат топката в средата на терена и да градят игра. \"Ливърпул\" мачкаше, макар и да нямаше чисти голови положения. Юрген Клоп направи смени и една от тях му осигури трите точки. В 73-тата швейцарският национал Джердан Шакири \"разстреля\" Де Хеа при разбъркване - 2:1. Пак той напрактика сложи точка в 81-ата. \"Юнайтед\" нито веднъж не застраши истински Алисон през вторите 45 минути, а при малко повече стръв и точност тимът на Клоп можеше да разгроми вечния си съперник. Покрай мача отново се заговори за съдбата на най-скъпия играч в историята на \"Манчестър Юнайтед\" - Пол Погба, закупен през лятото на 2016 г. от \"Ювентус\" за 105 млн. евро. Французинът е в конфликт с Моуриньо и днес отново не попадна в титулярния състав, а е здрав. Не се появи на терена и като смяна. В. \"Дейли мирър\" написа, че \"Юнайтед\" опитва да се отърве от халфа още през зимната пауза. И най-сериозният кандидат да го вземе е \"Ювентус\". Имало вариант за преотстъпване до лятото, размяна на играчи и т.н. Засега двата клуба не коментират. Няма и реакция от мениджъра на играча - Мино Райола. А 17-ият кръг ще се запомни и със загубата на \"Арсенал\" на терена на \"Саутхемптън\" - 2:3. Така \"светците\" сложиха край на серията от 22 мача на \"топчиите\" без загуба във всички турнири. \"Челси\" измъкна 2:1 срещу \"Брайтън\", а \"Манчестър Сити\" не си позволи грешка срещу \"Евертън\" - 3:1. Така класирането в челото има следният вид: \"Ливърпул\" - 45, \"Манчестър Сити\" - 44, \"Тотнъм\" - 39, \"Челси\" - 37, \"Арсенал\" - 34, \"Манчестър Юнайтед\" - 26 и т.н.", "date": "2018.12.16", "title": "\"Ливърпул\" се разправи със защитната философия на Моуриньо (СНИМКИ)"}
{"url": "http://clubz.bg/77232-stolichna_obshtina_kazva_che_nad_160_snegorina_chistqt", "text": "Столична община съобщи, че по улиците са София са пуснати 160 снегорина, които чистят. В момента се извършват обработки на общински пътища в районите Панчарево, Нови Искър, Овча купел, Кремиковци и Банкя. Обработват се и опасни и стръмни участъци, улици и булеварди, по които се движи градски транспорт. Във всички райони на София се извършва избутване на снежни маси и разпръскване на соли срещу заледяване. С цел почистване на пътните платна на основните булеварди временно в рамките на 5-10 минути се затварят отделни пътни участъци. Вследствие на интензивния снеговалеж движението е затруднено. От \"Московска\" 33 призовават гражданите да излизат с автомобили само при необходимост и напомнят на управителите на търговски обекти и председателите на етажна собственост да почистят прилежащите към сградите тротоари. Въпреки усложнената метеорологична обстановка, при неспирен и обилен снеговалеж, летище \"София\" работи в зимни условия. След започването на снеговалежа 6 полета са пренасочени на резервни летища. Всички останали полети се изпълняват от и до летище \"София\". Пистата се почиства периодично, възможни са известни отклонения в полетното разписание. (За актуална информация - на   на летище Софи или на телефон: +359 2 937 22 11.)  Валежи от сняг и дъжд предизвикват затруднения в движението в Западна, Северна и Южна България. Жълт код за валежи е обявен в 11 области на страната. Областите с предупреждение за снеговалеж са Видин, Монтана, Враца, София област, София, Перник, Кюстендил, Благоевград, Пазарджик, Смолян и Пловдив. В тези райони ще се образува нова снежната покривка с дебелина между 5 и 10 см. Жълта степен на опасност за валежи от дъжд е обявена в областите Благоевград, Пловдив, Смолян, Пазарджик. От НИМХ предупреждават за значителни валежи от дъжд, над около 1000 метра - от сняг. Очаквани количества на валежа - 15-20 л/кв.м. Снежната покривка се увеличава в Западна и Северна България с всеки изминал час. Към 14.00 часа найголямо количество валежи са паднали в Кюстендил – 24 л/кв.м, като там се е образувала 6 сантиметра снежна покривка. В останалите райони - 8 л/кв.м в Благоевград, 7 л/кв.м. в Драгоман, 6 л/кв.м в София. Снежната покривка във Видин е 10 см, 8 см е в Ново село и по 5 см в София, Враца, Монтана и Лом. В Оряхово и Кнежа снежната покривка е 1 см. В планините нивото на снежната покривка не се е увеличило драстично, като на Черни връх то е нараснало с 4 см – от 55 на 59. На Рожен снежната покривка се е покачила с 3 см - от 4 на 7. Очаква се до вечерта снеговалежите да отслабнат и през нощта временно да спрат. Нови валежи ще има във вторник или привечер в понеделник, когато ще завали от запад.", "date": "2018.12.16", "title": "Столична община казва, че над 160 снегорина чистят"}
{"url": "http://clubz.bg/77233-snejniqt_mach_cska_sofiq_botev_plovdiv_shte_zapochne_v_19_chasa_snimki", "text": "Мачът ЦСКА-София - \"Ботев\" (Пловдив), последният за годината в професионалния ни футбол, ще започне в 19:00 часа на стадион \"Българска армия\" - заради обилния снеговалеж и почистването на терена. По програма срещата трябваше да започне в 17:30. Малко след 18 ч длъжностните лица на двубоя (съдии и делегат) заедно с двата отбора взеха решение срещата да започне в 19:00. Това стана след първата отсрочка около 17:30 ч. Другата алтернатива беше мачът да бъде насрочен за утре, пак от 17:30 ч, това гласи наредбата на БФС. Ако и тогава условията не позволяват, срещата се отлага за по-дълъг период с решение на спортно-техническата комисия на БФС. Това означава, че даден мач може да бъде насрочен за догодина - преди старта на първия пролетен кръг, например. Малко преди 17:30 ч тревата на ст. \"Българска армия\" беше покрита със сняг, завалял обилно малко след 11 часа днес. Домакините положиха големи усилия да пригодят игрището за футбол - макар и с големи компромиси, но бяха затруднени заради непрестанния валеж. Повече от 100 души и машини се включиха в акцията. Почистването напредна след 17 ч. И двата тима искаха срещата да мине днес, тъй като чужденците в отборите вече са резервирали полети за домовете си, а всяко отлагене коства средства.  Възможностите за отлагане бяха коментирани пред \"Диема\" от делегата на срещата Стоян Велчев и главния съдия Драгомир Драганов. Реферът обяви малко след 18 часа, че двубоят ще започне в 19 ч, тъй като теренът е почти почистен, а двата отбора и съдиите имат нужда от разгрявка. По думите на Драганов рискът за здравето на футболистите е по-малък днес, отколкото утре, когато теренът ще бъде заледен.", "date": "2018.12.16", "title": "Снежният мач ЦСКА-София - \"Ботев\" (Пловдив) ще започне в 19 часа (СНИМКИ)"}
{"url": "http://clubz.bg/77165-momcheto_koeto_si_igrae_s_qguari", "text": "Снимката на момче, което се къпе в компанията на два ягуара, бързо обиколи света. Едната от големите котки даже сякаш прегръща детето и позира пред камерата, пише Би Би Си. Веднага се появиха и въпроси за достоверността на фотоса. Обаче снимката не е фалшива. И при това за героите, запечатани в кадъра, това е нещо обикновено. На фотографията позира 12-годишният бразилец Тияго Силвейра. Той живее и играе с ягуари още от бебе. \"Някои от приятелите ми твърдят, че тази снимка е изфабрикувана, но повечето много ѝ се радват. И те искат да си поиграят с ягуарите. Хубаво е, че мога да споделя опита си с хора, на които това не им се е случвало\", обяснява момчето пред Би Би Си.     Родителите на Тияго - Леандро Силвейра и Ана Джакомо - са биолози, координатори в бразилския Институт за ягуарите в щата Гояс. Целта на работата им е изучаването и опазването на най-голямата котка на Южна Америка. Когато се ражда Тияго, двамата му родители вече се грижат за три ягуарчета. Тияго ходел на разходка с тях и родителите си, хранели четиримата едновременно. Силвейра научил сина си от малък да следва посланието, което ученият отправя по време на всяка своя лекция, посветена на ягуарите: \"тези животни не възприемат човека като потенциална жертва. Те реагират на нашите действия, затова е така важно да проявяваме уважение към тях. С поведенвието си те ясно показват кога не искат вие да сте около тях\". Според нея между сина ѝ и ягуарите никога не е имало никакви конфликти. Тя подчертава, че никога не оставя обаче детето само с хищниците. Ягуарите на Силвейра и Джакомо живеят на 123 акра. Родителите на Тияго създават Института за ягуарите през 2002 г. като в началото просто искат да изучават този вид големи котки, но по-късно, когато към тях се обръщат за помощ от Бразилския институт за околната среда и възобновяемите източници на енергия, те решават да създадат и приют за децата на ягуарите.По думите на Силвейра 95 на сто от програмата им се финансира от техните лични средства, останалото идва от частни дарения.  В момента семейството се грижи за 14 ягуара, четири от които са деца, осем - възрастни. За последното десетилетие през института са минали 35 екземпляра. Животните често отиват и в други организации, които помагат за опазването и разпространението на този животински вид, включен в Червената книга. Ягуарът живее на територията на 21 държави, но почти половината от световната им популяция е в Бразилия. Животните, които попадат в Института за ягуарите, никога след това не се връщат в дивата природа - там могат да бъдат убити от човека. Особено опасни за тях са фермерите, които унищожават ягуарите, за да защитят добитъка си. Другата опасност е привързаността към хората, която се появява у някои от хищниците. Миналата година Тияго трябвало да се раздели с ягуарите. Той отишъл да учи в училище в столицата на щата. Момчето много тъгувало по своите котки. Той обяснява, че му е било приятно да разбере, че любовта и привързаността са взаимни. Прочулата се снимка във водоема с ягуарите е била направена на 15 ноември, при едно от връщанията му. Така че след време може и неговият син да позира с някой ягуар.", "date": "2018.12.16", "title": "Момчето, което си играе с ягуари"}
{"url": "http://clubz.bg/77229-shofor_blysna_policaj_i_izbqga", "text": "Полицай е пострадал в събота вечерта, след като опитал да спре за проверка автомобил в столичния квартал \"Младост\", съобщи Нова телевизия. 39-годишният служител на реда е приет в болница \"Св. Анна\" с фрактура на бедрена кост, счупени три ребра и други наранявания, съобщават от лечебното заведение. Три деца пострадаха при катастрофа с училищен автобус От МВР уточняват, че минути след 23 часа на столичния бул. \"Александър Малинов\" полицейски екип забелязал лек автомобил, за който е имало съмнение, че няколко пъти не се е подчинявал на полицейски сигнали за спиране. Веднага били предприети полицейски действия и подаване на сигнал. Шофьорът извършил маневра на заден ход, симулирайки намерение за спиране, след което ударил паркиран лек автомобил. След това рязко потеглил напред, блъснал един от униформените и успял да избяга. На място веднага били изпратени допълнителни полицейски екипи. Автомобилът е открит изоставен в района на Студентски град, а шофьорът се издирва. МВР разпространи снимката на издирвания за стореното Захари Чернев.", "date": "2018.12.16", "title": "Шофьор блъсна полицай и избяга"}
{"url": "http://clubz.bg/77223-kak_se_stava_bogat_v_germaniq", "text": "Как се става богат в Германия Начини много, но най-бързият път минава през „стола на богатството”. \"Кой ще стане милионер” е предаване, което в Германия върви вече от почти 20 години, давайки възможността да се спечели и цял милион евро – толкова е максималната сума. А водещият на предаването междувременно буквално се е превърнал в институция – не само защото е добър журналист и извън този формат, а и защото подходът му не допуска да се желае абсолютно нищо повече. Гюнтер Яух (който води кандидатите към богатството от самото начало на предаването до днес и нищо чудно и той да е станал милионер) е интелигентен, любезен, притежава отлично чувство за хумор и действително прави качествено шоу. Фамилиарността му е напълно чужда и няма съмнение, че всеки, попаднал на т.нар. \"стол на богатството” само би се радвал да застане срещу него. Оттам нататък – ако прояви достатъчно съобразителност и познания, си тръгва със значителна сума и дори милион – което досега се е случвало 13 пъти, но в три от случаите става дума за \"вип-кандидати\", даряващи сумата за различни добри каузи. Интересните участници обичайно стават покрай изявата си и медийни звезди, а изданията с участието на истински звезди (които имат благотворителна мисия) впоследствие се коментират с дни. Бързината на реакциите е решаваща в началото – при отсяването, когато няколко души се състезават по максимално точното и скоростно избиране на първия верен отговор. Оттам нататък избраникът започва да се бори самостоятелно, като за да бъде борбата интересна, работи голям екип, в който най-много време и внимание се отделя за определяне на нивото на сложност на въпросите, след като веднъж са измислени. Основният автор на въпросите е Харалд Валдер – човекът, който печели от незнанието на другите, но и признава, че трепери заедно с тях, когато ги гледа на горещия стол. Занимава се с тази работа вече 20 години, след като е завършил география, зоология и ботаника. Не смята, че самият той би се справил с предизвикателството да реагира своевременно и точно пред огромната телевизионна аудитория подобно на участниците в \"Кой ще стане милионер”, но това не му се и налага – той успешно върти бизнеса си зад кадър във фирмата \"Mind the Company”. Преди определен въпрос да бъде включен в базата данни, той изминава дълъг път, в рамките на който го контролират – първо lвъв фирмата го преценяват дали изобщо е подходящ за телевизионното състезание, после се обсъжда на среща с екипа на предаването от телевизия RTL, след което вече се решава на каква ли стойност би бил верният отговор. Задължително се оценява и дали отговорите все още са актуални, дали нещо не се е променило междувременно и дали съответният носител на наградата \"Оскар\" все още има само една или вече са повече. С времето историческите теми отстъпват на заден план – след като са били зададени всички възможни въпроси, свързани с Клеопатра, Цезар или Карл Велики, днес акцентът е върху актуалността във въпросите както в политически, така и във всякакъв друг план. Ясно е, че първите три въпроса не представляват проблем, последните три пък са толкова специализирани, че почти никой не знае отговорите им. Останалите – както обясняват от фирмата, която ги измисля – представляват комбинация от натрупан опит и релевантност на темата. С футбола, например, е по-лесно, тъй като мнозина го познават добре, а пък за операта се знае, че от нея се интересува една доста малка част от населението. Впрочем – при сравнение с австрийското издание на същото състезание се констатира, че в него има много повече въпроси, свързани с класическата музика, историята и литературата, което си има и съответното обяснение: то не се излъчва по частен, а по обществен телевизионен канал. \"При всеки въпрос се питаме: как би реагирала публиката и дали би знаела верния отговор. Това е отличен индикатор\", обяснява Харалд Валдер. За да е добър един въпрос, той трябва да е и смешен в сектора на по-ниските суми, докато по-нататък става дума за това да обогатяваш хората с информация. \"Един добър въпрос поражда любопитство, кара те да мислиш и да търсиш истината в интернет\". Последният – този за милиона – наистина е специален, но не е задължително да бъде по-труден от този за половин милион. Най-важното е да е интересен или изненадващ. Общо до момента в \"Кой ще стане милионер” са зададени над 30 000 въпроса и са спечелени общо 113 милиона евро, най-скъпият въпрос е бил задаван 88 пъти, при което е получил 13 верни отговора и един неверен. Популярността на предаването логично е довела и до вицове, в които се споменава. Като например: \"Каква е разликата между Християндемократическия съюз (доскоро начело с Ангела Меркел) и воденето от Гюнтер Яух телевизионно състезание? Отговор: В ХДС първо идват милионите, а след това въпросите.” И ако този виц не на мнозина би прозвучал смешно, със следващия нещата стоят по-различно: \"Блондинка участва в предаването и стига до въпроса за милион – Коя от тези птици не си прави гнездо? Възможните отговори са кос, гарван, сойка и кукувица. Блондинката безпогрешно избира кукувицата и печели милиона, докато публиката изпада в пълна еуфория. Все пак я питат – как успяхте да уцелите вярното? Отговор: Е, нали всеки знае, че кукувицата живее в часовника\".", "date": "2018.12.16", "title": "Как се става богат в Германия"}
{"url": "http://clubz.bg/77224-polugoli_mariani_na_protestite_v_parij_video", "text": "В петото действие на протестите на движението на \"жълтите жилетки\" в събота в Париж и в други френски градове са участвали 66 000 протестиращи, пише в. \"Фигаро\", като се позовава на официални данни. За сравнение миналата събота демонстрантите в цялата страна бяха 126 000. \"Жълтите жилетки\", руските тролове и Макрон   Протестите вчера бяха белязани от по-малко насилие, отколкото предишните уикенди, а впечатление направиха пет импровизирани \"Мариани\" с гола гръд. В Париж протестиращите се съсредоточиха основно по булевардите \"Шан-з-Елизе\", \"Осман\" и на площада пред операта. В средата на деня вчера в Париж протестиращите бяха 4000. За сравнение по същото време преди седмица те бяха 10 000. Над 100 души бяха задържани вчера в Париж. Сред протестите в столицата вчера впечатление направи демонстрацията на пет жени, облечени с червени анораци с качулка на главите, така че да наподобяват на символа на френската република - Мариана. Асоциацията е с известната картина на Йожен Дьолакроа \"Свободата води народа\". Те бяха разтворили ципа на дрехите, така че да се вижда разголената им гръд, която бе бронзирана. Петте \"импровизирани Мариани\" стояха неподвижни и безмълвни известно време пред силите на реда в района на \"Шанз-Елизе\". Първоначално се смяташе, че гологърдият протест на Марианите е дело на протестната група Фемен, но тя отрече да има нещо общо. Оказа се, че това е поредната изява на пърформанс артистката от Люксембург Дебора де Робертис. Тя е известна с голите си появи във водещи френски музеи, като Лувъра и Орсе в Париж. Заради гола поява в светилището Лурд през септември Дебора де Робертис сега е съдена. Същевременно френският вътрешен минист Кристоф Кастанер съобщи в Туитър, че осми човек е загинал от началото на протестите на 17 ноември. По думите му смъртният случай е от петък вечерта, но той не даде подробности за него. \"Жълтите жилетки\" победиха - бензинът няма да поскъпва Министърът добави само, че всички кръгови кръстовища във Франция, на някои от които ден и нощ има протестиращи, трябва да бъдат освободени\". Фран прес съобщи за пътен инцидент в петък вечерта със смъртен случай, който станал в Белгия до границата с Франция. Камион рязко намалил заради демонстранти, след което в него се блъснала кола и шофьорът загинал. Сълзотворен газ и палки срещу гнева на \"жълтите жилетки\" в Париж (ВИДЕО) \"Жълтите жилетки\" победиха - бензинът няма да поскъпва Сълзотворен газ и палки срещу гнева на \"жълтите жилетки\" в Париж (ВИДЕО)", "date": "2018.12.16", "title": "Полуголи \"Мариани\" на протестите в Париж (видео)"}
{"url": "http://clubz.bg/77215-sasht_pohvali_evrosyyuza_za_severen_potok_2_i_sankciite", "text": "САЩ приветстваха вчера резолюцията на Европейския парламент за Украйна и \"Северен поток 2\", както и решението на държавните и правителствени ръководители от ЕС да продължат с половин година секторните икономически санкции срещу Русия. Това се казва в разпространено писмено изявление на ръководителя на пресслужбата на американския Държавен департамент Робърт Паладино, цитирано от ТАСС. Дипломатът посочва резолюцията на ЕП от 12 декември, която \"отново потвърждава важността на ролята на Украйна в европейската енергийна система и осъжда строежа на подкрепяния от Кремъл тръбопровод \"Северен поток 2\", определяйки го като политически проект\". Европарламентът: Спрете „Северен поток 2“ ЕС удължи санкциите срещу Москва заради Украйна Той добави, че Вашингтон приветства единодушното решение на Европейския съвет да продължи икономическите санкции срещу Русия. ЕС удължи санкциите срещу Москва заради Украйна", "date": "2018.12.16", "title": "САЩ похвали Евросъюза за \"Северен поток 2\" и санкциите"}
{"url": "http://clubz.bg/77221-kral_i_prezident_obsyjdat_partnorstvo_aman_sofiq", "text": "Партньорството между България и Йордания в сферата на отбраната и сигурността, ситуацията в Близкия изток и миграционната криза са трите основни теми, които ще обсъдят президентът Румен Радев и кралят на Йордания Абдула II. Кралят на Йордания: Започва началото на края на „Ислямска държава” Радев и съпругата му ще бъдат посрещнати с официална церемония в кралския дворец в йорданската столица от крал Абдула II и кралица Рания. Във фокуса на посещението на Радев е задълбочаването на политическия диалог между двете държави, както и стимулирането на икономическото и инвестиционното сътрудничество, предаде БНР. Това не е първата среща на Радев и Абдула II, които са военни пилоти. През 2001 г. кралят, който е военен пилот, посещава авиобаза \"Граф Игнатиево\", докато Радев е началник-щаб на авиобазата, припомня националното радио. Държавният глава ще посети и Центъра за подготовка на специалните сили \"Крал Абдула Втори\". Очаква се на днешната среща президентът и кралят да обсъдят сътрудничеството на двете държави в областта на образованието. Преди срещата си с краля, Радев ще открие в Аманската търговска камара Българо-йордански бизнес-форум, в който участват представители на 30 български компании в сферата на информационните технологии, отбранителната индустрия и  хранително-вкусовата промишленост. След посещението си в международния изследователски център СЕЗАМ вчера, Румен Радев призова да се инвестира в наука - и за потвърждаване на политическата подкрепа за изграждането на Международен институт за устойчиви технологии на Балканите. След среща с представители на бизнеса в Аман бе подписан меморандум за сътрудничество между „София Тех парк“ и международния център за научни изследвания СЕЗАМ. Фабриката за тютюн \"Първомай БТ\" подписа договор за износ с Йордания. Президентът подчерта, че за страната ни е много важно развитието на търговските и икономическите връзки с Хашемитското кралство. България разполага с предимства да бъде производствена база за йордански компании, както и врата за йордански продукти към ЕС, каза Радев.", "date": "2018.12.16", "title": "Крал и президент обсъждат партньорство Аман-София"}
{"url": "http://clubz.bg/77225-cvetanov_pak_se_zaqde_s_prezidenta_zaradi_daritelite_na_kampaniqta_mu", "text": "Зам.-председателят на ГЕРБ Цветан Цветанов отново поднови темата за финансирането на предизборната кампания на президента Румен Радев и участието на социално слаби в нея с вноски от по 400 лева. За 400 лева няма изискване да се декларира произходът на средствата.  Цветанов лобира в САЩ за среща Борисов-Тръмп в началото на 2019 г. Според съобщението, разпратено от пресцентъра на ГЕРБ, Цветанов е заявил колко важна е прозрачността за всеки един изборен процес. През пролетта той отново повдигна темата за финансирането на президентската кампания на Радев, участието на социално слаби българи в нея и призова \"да се насочат прожекторите\" натам. Това стана на третия ден след реч на президента, в която, с думите на Гьоте - \"Светлина, повече светлина!\", той пък апелира: \"Крайно време е да осветлим държавата! След президента, Цветанов сподели мнения и по други актуални теми от външната и вътрешна политика - например, изразил е надежда, че прогнозата за влизането на България в Шенген по въздух преди края на мандата на ЕК и ЕП ще се изпълни. Цветанов: Ако настоявахме за оставка, правителството щеше да се счупи \"Наскоро евродепутатите за пореден път препотвърдиха подкрепата си за България. Често по такива теми сме наблюдавали противопоставяне, но този път всички български евродепутати бяха единни“, каза той и поздрави Сергей Станишев за преизбирането му за председател на ПЕС. \"Винаги е хубаво, когато българи получават толкова отговорни ръководни постове, това е признание. Неотдавна и Мария Габриел, българският еврокомисар, бе избрана за заместник-председател на ЕНП Жени“, допълни зам.-председателят на ГЕРБ. Във връзка с наскоро приетите на първо четене промени в антикорупционния закон, Цветан Цветанов обясни, че КПКОНПИ е един изцяло нов инструмент за борба с корупцията и организираната престъпност и е нормално да се правят понякога и промени в антикорупционното законодателство с оглед на по-доброто му функциониране. Дъщерята на Цветанов не била \"калинка\" в Световната банка \"Наясно сме колко чувствително е обществото на тема корупция и затова сме се постарали максимално да отговорим на очакванията на хората“, е казал той, привеждайки като доказателство позитивни оценки от доклада на ЕК за България за напредъка в правосъдието и вътрешния ред. \"Утре ще бъде открита отсечката между Кресна и Сандански от АМ \"Струма\". Това дава нови предпоставки за инвестиции в региона“, обясни Цветанов и допълни, че вследствие на добрата събираемост и безкомпромисната борба с контрабандата - правителството отпусна целево 1,35 млрд. лв. за магистрала \"Хемус\", като така се гарантира бъдещото развитие на Северна България. За подобряването на образователната инфраструктура се изпълняват 119 проекта за общо 623 млн. лева. \"ЕК одобри още 210 млн. лв. за ремонт на образователната инфраструктура в страната. При кое друго управление са осигурявани толкова много пари за образование\", попита Цветанов. По думите му правителството никога не е делило общините на „наши“ и „ваши“ и доказателство за това са допълнителните постановления за Якоруда, Белица, Кресна, Гоце Делчев и т.н.  Цветанов: Ако настоявахме за оставка, правителството щеше да се счупи Дъщерята на Цветанов не била \"калинка\" в Световната банка", "date": "2018.12.16", "title": "Цветанов пак се заяде с президента заради дарителите на кампанията му"}
{"url": "http://clubz.bg/77227-ot_utre_elektronni_vinetki", "text": "Електронни винетки заменят познатите стикери от утре, 17 декември. Новата система за плащане за ползването на републиканските пътища предвижда леките и лекотоварните автомобили с обща маса до 3.5 тона да бъдат таксувани на база време, както досега. Таксите за всички по-тежки превозни средства ще зависят от изминатото разстояние. Шофьорите няма да показват бележки за платена електронна винетка Тол системата, от която управляващите разчитат на над 1 милиард лева приходи годишно, трябва да заработи от средата на август 2019 г. Дотогава автомобили, микробуси, камиони и автобуси ще продължат да ползват винетки. Цените им остават като тазгодишните - за леките коли годишната струва 97 лева, тримесечната - 54 лв., месечната - 30 лв., а седмичната - 15 лева. Новото тук е уикенд винетка с цена 10 лева, която важи от 12 часа в петък до полунощ в неделя. На първо време електронните винетки ще се купуват през сайта bgtoll.bg и специално разработено мобилно приложение. Плащането в тях ще може да става с дебитна или кредитна карта, както и с банков превод. Хартиените винетки - в електронни до 31 януари  Плащането с карта може да стане минути преди пътуването. При банков превод обаче е добре да бъде направен няколко дни преди тръгването. При купуване на електронна винетка се попълват регистрационният номер на автомобила, е-mail адрес, ако потребителят желае да получи обратна информация за купената винетка, срок за валидност и начална дата за винетката. Важно е, преди да се потвърди плащането, да се провери дали номерът на колата е въведен правилно. Потвърждение, че автомобилът има валидна винетка, ще може да се направи на сайта bgtoll.bg и през мобилното приложение. От 1 януари електронна винетка ще може да се купи от терминали за самотаксуване в търговските обекти, както в познатите досега места - бензиностанции, пощенските клонове, областните пътни управления и др. Терминалите за самотаксуване ще бъдат 500 броя, разположени на граничните пунктове и в търговски обекти. Те няма да работят с пари в брой, а с карти - дебитни, кредитни и за гориво. Терминалите ще оперират на 8 езика - български, английски, немски, руски, гръцки, румънски, сръбски и турски. Десетачка за уикенд винетка Данните за автомобила и избраната винетка ще влизат в информационната систева, така че не е необходимо да се пази разписката за плащането - и няма да бъде изисквана при проверка на пътя. Винетките, които не са изтекли към 17 декември,  ще продължат да важат. От АПИ препоръчват да бъдат превърнати в електронни, което може да стане през сайта и приложението. Водачите, които не направят това, няма да бъдат глобявани. След 1 януари обаче, когато контролът за използването на винетки ще се извършва основно с камери, може да бъдат спирани за проверка, тъй като в базата данни няма да има информация, че имат винетка. Парламентът уреди законодателно тол системата След 1 януари освен пътните полицаи проверки ще правят и служителите на Националното тол-управление в Агенция \"Пътна инфраструктура\". За целта са им дадени 105 автомобила, оборудвани с техника за разпознаване на регистрационния номер и проверка дали за него има данни за платена винетка. Те могат също да спират превозните средства на пътя, както и да проверяват документите на водачите. Допълнително контрол ще се извършва и чрез камери, разположени на 295 рамки по цялата пътна мрежа. Глобата за каране без винетка остава 300 лева за леките автомобили и до 3000 лева за по-тежките превозни средства. Новост е въвеждането на т.нар. компенсаторни такси. Техният размер все още не е одобрен, но за леките автомобили се предвижда тя да е 70 лева и да може да се плати на място, ако провинилият се водач бъде спрян от някой от екипите на \"Националното тол-управление\". Плащането ще става само с дебитни или кредитни карти, а който няма възможност да се издължи на място, ще има две седмици да го направи. Ако този срок бъде изпуснат, глобата ще става 300 лева. Компенсаторната такса ще дава прави пътната мрежа да се ползва в продължение на 24 часа след налагането й. При установена липса на винетка на няколко места в един ден глобата ще е една. Парламентът уреди законодателно тол системата При неплатени глоби за каране без винетка и други неиздължени санкции, автомобилът няма да може да мине през технически преглед, а водачът - да напусне страната.  Хартиените винетки - в електронни до 31 януари  Десетачка за уикенд винетка Парламентът уреди законодателно тол системата Парламентът уреди законодателно тол системата", "date": "2018.12.16", "title": "От утре - електронни винетки"}
{"url": "http://clubz.bg/77226-kak_rumen_ovcharov_chete_energijnata_strategiq_na_vlastta", "text": "Бившият министър на енергетиката в тройната коалиция Румен Овчаров заяви, че целта на подновяването на енергийната стратегия на България от правителството на ГЕРБ е \"да бъдат гарантирани приходи за определени фирми\". ЕС пак ще ни проверява за „Турски поток“ По bTV днес той посочи, че показателен за това е фактът, че срокът за прилагане на стратегията не е в рамките на 10 години, а до края на 2018 г. Тук задачата на стратегията е да пуснем отново едни обществени поръчки, коментира Овчаров. Според Овчаров, който се позова на \"класификация на Европейския съюз\", България не е силно зависима от Русия - единствената пряка зависимост била по линия на доставките на природен газ. В действителност България е на почти сто процента зависима от Русия за синьото гориво, както и за доставките на ядрено гориво и резервни части за АЕЦ \"Козлодуй\", която е изградена по руска технология. В бургаската рафинерия \"Нефтохим\", собственост на руската частна компания \"Лукойл\", се преработва само руски нефт - \"Уралск\", а \"Лукойл\" има господстващо положение на българския пазар на горива. Овчаров не беше питан относно обявенаата преди седмица от енергийни експерти новина, че по времето, когато е бил енергиен министър в кабинета \"Станишев\", договорът за доставки на руски природен газ е преподписан и вкарана скандална клауза - че споровете ще се гледат в арбитража към търговско-промишлената палата в Москва. \"Турски поток\" става \"Бойкова бара\", но обслужва интересите на Сърбия и Русия В парламента в петък, 14 декември, министърът на енергетиката Теменужка Петкова съобщи, че на 21 декември ще бъде обявена обществената поръчка за реализацията на проекта за изграждане на нова газова инфраструктура от турско-българската до българско-сръбската граница. Стойността й е 2.8 милиарда лева. Ще има ли \"побългаряване\" на \"Турски поток\"? В периода от 21 декември 2018 г. до 31 януари догодина се очаква \"Булгартрансгаз\" да стартира третата фаза на пазарния тест по избор на изпълнител. Тази фаза трябва да покаже дали има интерес от инвеститори в проекта, които ще резервират капацитет в газопреносната мрежа. Същата инфраструктура се очаква да бъде използвана и за целите на руския газопровод \"Турски поток\" при осъществяване на проекта. Срокът за кандидатстване в обществената поръчка ще бъде до 31 януари догодина, но е предвидено сключеният договор да влезе в сила под условие, тъй като пълното финансиране за проекта все още не е осигурено. Втората тръба на \"Турски поток\" може и да мине през България - ако ЕС не я спре Въпреки гаранциите на \"Газпром\", последвани от уверения на българското правителство, че втората тръба на \"Турски поток\" ще мине през България, решаващата дума ще е на Европейската комисия. Причина за това е изискването тръбата да бъде съобразена с Третия енергиен пакет на ЕС, заради което не се случи \"Южен поток\". Атина обсъжда с Брюксел \"Турски поток\" през гръцка територия Покрай енергетиката, Овчаров коментира и лидера на БСП Корнелия Нинова, за която се твърди, че той е причината тя да бъде лансирана в БСП. Как БСП погреба социализма \"Турски поток\" става \"Бойкова бара\", но обслужва интересите на Сърбия и Русия Ще има ли \"побългаряване\" на \"Турски поток\"? Втората тръба на \"Турски поток\" може и да мине през България - ако ЕС не я спре Атина обсъжда с Брюксел \"Турски поток\" през гръцка територия Как БСП погреба социализма", "date": "2018.12.16", "title": "Как Румен Овчаров \"чете\" енергийната стратегия на властта"}
{"url": "http://clubz.bg/77234-zatvoreni_pytishta_i_blokirani_avtomobili_zaradi_snega", "text": "Заради обилния снеговалеж в Западна България днес пътища бяха затворени, включително и отсечки по магистрали, а десетки автомобили бяха блокирани в снега. Сняг в Софийско, поледици в Северозапада Отстранен е тир, завъртял се преди час и препречил движението на моторни превозни средства в района на тунел \"Топли дол\", посока София, съобщиха днес от пресцентъра на МВР. Възстановено е пропускането, което се осъществява бавно, заради падналия снеговалеж и мъгла в района. \"Пътна полиция\" и Агенция \"Пътна инфраструктура\" (АПИ) работят по отстраняването на сходен проблем, възникнал в отсечката между Мездра и Ботевград. Там движението в момента е затворено и в двете посоки. На магистрала \"Тракия\" движението на моторни превозни средства е възстановено. Снежният мач ЦСКА-София - \"Ботев\" (Пловдив) ще започне в 19 часа (СНИМКИ) Затворен е пътят Кюстендил –Дупница, алтернативният маршрут за столицата е през Радомир и Перник. От полицията призовават водачите да шофират внимателно и със съобразена с тежките зимни условия скорост. АПИ ще санкционира пътноподдържащата фирма на АМ \"Струма\" на територията на област Кюстендил, отговорна за снегопочистването на магистралния участък на територията на област Кюстендил. Причината е констатирано закъснение при снегопочистващите дейности днес. За по-бързото почистване на отсечката при снеговалежа е осигурена почистваща техника от други пътноподдържащи дружества. Пътната  полиция призова днес шофьорите да не предприемат пътуване, ако не е крайно наложително. Столична община казва, че над 160 снегорина чистят В София и областта днес бе обявен жълт код за обилни снеговалежи. Сложна е пътната обстановка в Западна България, където на места имаше закъсали в снега камиони. Пътната агенция призова шофьорите да се въздържат от пътуване между София и Благоевград, макар че ограниченията по магистрала \"Струма\" на територията на област Перник бяха отменени. Заради необходимост от снегопочистване е забранено движението на тежки камиони по магистрала \"Струма\" от пътен възел \"Бобошево\" към София, както и по магистрала \"Люлин\" на изход от София. По същата причина е спряно движението на тежки камиони по пътя Враца-Ботевград, както и в пловдивския и пазардишкия участък на магистрала \"Тракия\" в посока София. Снеговалеж има и в района на магистрала \"Хемус\", като видимостта около Витиня е намалена и от мъгла. Снят вали и по проходите Шипка, Троянски, Предела, Юндола и в местността \"Попови ливади\". Поради катастрофа движението по главния път София - Варна между ловешките села Микре и Голец става двупосочно в едната лента. Предупреждението за опасно време действа и за още 10 области, включително Пазарджик, Пловдив и Смолян. Шест полета са пренасочени от летище София заради снеговалежа. Всички останали полети са по график, съобщиха от аерогарата.  Снежният мач ЦСКА-София - \"Ботев\" (Пловдив) ще започне в 19 часа (СНИМКИ) Столична община казва, че над 160 снегорина чистят", "date": "2018.12.16", "title": "Затворени пътища и блокирани автомобили заради снега"}
{"url": "http://clubz.bg/77217-jyltite_jiletki_ruskite_trolove_i_makron", "text": "В началото на декември американски и британски медии съобщиха за опити на руски интернет-тролове да повлияят на вълната от протести, заляла Франция. Твърди се, че те са разпространявали дезинформации, в т.ч. фалшиви снимки от протестите. В потвърждение на тези твърдения идват информации от инициативата \"Алианс за гарантиране на демокрацията\" на американската неправителствена организация German Marshall Fund (GMF), която наблюдава в Туитър потребителски профили, за които се предполага, че са под руско влияние. Наблюденията показват, че в продължение на една седмица протестите на \"жълтите жилетки\" (#giletsjaunes) са били водещата тема в тези акаунти. Данните са от дашборд, позволяващ в реално време да се следи активността на 600 избрани акаунта в Туитър, вкл. хаштагове, тематични публикации и източници. Засега обаче не е съвсем ясно чии са въпросните профили. От страницата на друг проект, наречен \"Хамилтън 68\", научаваме, че става дума за три определени групи: акаунти, които са открито проруски или имат връзки с руското правителство; други, управлявани от така наречените фабрики за тролове в и извън Русия; а третата група включва профили на потребители от цял свят, които тиражират допълнително теми, свързани с Русия. Най-често източниците на публикациите в тези профили са руските RT и Sputniknews. Целта е да се задържа вниманието върху определени теми и проблеми, да се дискредитира Западът, а либералната демокрация да бъде представяне изцяло в негативна светлина\", казва за ДВ експертът по социалните медии в GMF Брет Шафнър. Активността във въпросните профили е насочена предимно към англоезичната публика, следователно тяхното влияние върху протестите във Франция е сравнително слабо, допълва той.  Максим Одине, експертка за Русия във Френския институт за международни отношения (IFRI), потвърждава това: По същия начин вижда нещата и руската политическа наблюдателка, живееща във Франция, Татяна Становая. Според нея Русия използва слабостта на френския президент Еманюел Макрон, за да разпространява \"тезата за упадъка на Европа, кризата на демокрацията и надигащите се настроения срещу естаблишмънта”. Тя обаче не смята, че засега това оказва голямо влияние. В края на ноември Нимо детайлно описа в свой доклад за Атлантическия съвет предполагаемата \"френска операция\" на руските интернет-тролове. Заедно със свои колеги той е успял да възстанови части от блокираните профили. Повечето са на английски, но дванайсет акаунта в Инстаграм са на френски език. Те са имали около 76 000 последователи, в т.ч. 12 400 от Франция, по информация на Фейсбук. Повечето от тях са създадени в средата на 2017 година. От Фейсбук не казват кой стои зад тези профили, но не изключват това да е \"Internet Research Agency (фирмата от Санкт Петербург, добила популярност в западните медии като \"руската фабрика за тролове\" - бел.ред.). \"Не можем обаче да твърдим това със сигурност\", уточняват от Фейсбук.  Сравнително малкият брой на въпросните профили Нимо обяснява с това, че възможностите на руските тролове на френски език са ограничени, и че \"операцията\" вероятно е още в началото си. В САЩ Русия започна своята онлайн дейност около 2,5 години преди президентските избори през 2016 г., припомня експертът на Атлантическия съвет. Ето защо такива случаи трябва да се разглеждат в по-широк контекст.", "date": "2018.12.16", "title": "\"Жълтите жилетки\", руските тролове и Макрон"}
{"url": "http://clubz.bg/77228-izborniqt_kodeks_kato_kutiqta_na_pandora", "text": "Отварянето на Изборния кодекс (ИК) е нещо като отварянето на кутията на Пандора - всеки се възползва от възможността да направи предложения за генерални промени в начина, по който се произвеждат изборите у нас. И то без да се съобразяват много с това, че Венецианската комисия не гледа с добро око на това да се правят ремонти в ИК шест месеца преди избори, камо ли радикални. Сега ИК е отворен от управляващите и се събират предложения между двете четения. А вече се чуват искания за премахване на преференцията – единственият мажоритарен елемент във вота в момента, както и за въвеждането на видеонаблюдение, ефектът от което, както и цената никой не е изчислил. Както е известно, заради нежеланието, невъзможността или и двете на държавата, машинното гласуване, както и електронното дистанционно такива, не се въвеждат. Машини за гласуване трябваше да има във всички секции (около 12 500 в страната и в чужбина) на всички видове избори, в т.ч. частичните след президентските през 2016-а. Това обаче не се случваше, а Централната избирателна комисия (ЦИК) дори бе осъдена. Електронно пък трябва да гласуваме, според сегашния Кодекс, още на вота за Европейски парламент през май догодина. Машинно гласуване за всички? Не и според ГЕРБ и \"патриотите\" ГЕРБ и Обединени патриоти сега предлагат датата за електронното гласуване да отпадне напълно, т.е. ще бъде въведено неясно кога, а за машинното се предлагат нови ограничения – да не се гласува с машини в секции с под 300 избиратели (а там най-често има контролиран вот, б.р.), да не се гласува с машини в чужбина и др. Мотивът: до изборите остава по малко от половин година и няма време за изработка на машини. За сметка на това обаче управляващите искат държавната фирма \"Информационно обслужване\" АД да произведе машините, които все пак ще бъдат поставени в поне 1000 секции. ГЕРБ и ОП предлагат още отпадане на номерата на партиите – за да се избегнел феноменът 15/15. За Движението за права и свободи нищо старо не е забравено. От партията се възползват от отварянето на Изборния кодекс, за да се опитат за пореден път да елиминират преференциалния вот. Оттам отдавна настояват за вдигане на прага така че да не е равен на процент, а на цената на едно кандидатско място. Мотивът им е, че сега една голяма фамилия може да пренареди общинската листа например. Традиционно Движението има проблем с преференцията и се бори срещу нея вътре в редиците си като забранява на кандидатите в листите си да водят собствени кампании. Партията загуби на практика едно депутатско място в този парламент, след като Ангел Исаев, влязъл в него благодарение на феномена 15/15 отказа да напусне и остана независим. От ДПС ще настояват отново и да се разреши агитацията на майчин език, разказа депутатът Хамид Хамид. Традиционно част от електората на партията не владее добре български. Иначе ДПС подкрепя въвеждането на машинен вот навсякъде и е против електронния. Как пратихме хора в Космоса, а не можем да въведем машинно гласуване Очаквано ДПС се обяви \"против\" премахването на номерата пред партиите, тъй като това се явява своеобразен образователен ценз – проверка може ли гласоподавателят да прочете за кого гласува, ако го няма номерът отпред. Затова предлагат, ако се пипат номерата в бюлетините, то дублиращото се число в кандидатската листа да бъде прескочено. Или ако ДПС например се явява с партиен номер 15 от жребия на ЦИК, в листите й пред кандидатите да се прескочи номер 15. ГЕРБ е съгласна да отстъпи по отношение на номерацията – предлага вариант номерата на партиите да са от 0 до 100, а на кандидатите от 100 нагоре – за да няма дублиране. Спорният момент тук обаче е, че \"патриотите\" настояват номерата да отпаднат – като мярка срещу контролирания вот. След като от \"Информационно обслужване\" заявиха, че не могат да изработят машините, Движението смята да предложи дружеството да е техен собственик и да изработи само софтуера, за което има капацитет. От левицата са твърдо „за“ гласуването с машини и са против да се правят експерименти с бюлетините и с преференциите, с които видимо от данните хората вече свикват и феноменът \"15/15\" се среща все по-рядко с всеки следващ избор. БСП има някои предложения, които са съществени за подобряване на честността на изборния процес – като изготвянето на регистър на избирателя и възможността всеки да провери дистанционно гласувал ли е. Това е мярка в борбата срещу т.нар. мъртви души. \"Воля\" предложи, а останалите партии възприеха, да се въведе видеонаблюдение в изборния ден и всеки да има онлайн достъп, за да наблюдава какво се случва в секцията. Това предложение не бе подкрепено с финансова обосновка – най-малкото, но всички го възприеха като панацея срещу изборните нарушения вътре в Секционните избирателни комисии. То се хареса дори на държавния глава Румен Радев, който го възприе като свое предложение. Но – камерите в СИК пораждат въпросите: а) няма ли опасност от нарушаване на тайната на вота, ако се снима по време на целия изборен ден и б) няма ли камерите да спомогнат за контролирания вот – \"дилърите\" на гласове да следят кой е дошъл до урната и кой не и да активизират електорат в последния момент. Можем ли да проверим дали не сме \"мъртва душа\" по избори? Заради тези въпроси управляващите склониха, ако се възприеме идеята за видеоконтрол, то камерите да се включват след края на изборния ден – при броенето на бюлетините и попълването на протоколите. От ДПС предлагат точно обратното – да се снима по време на целия ден – дори и пред секциите половин час преди откриването им. Няма отговор и на това с каква техническа инфраструктура и човешки ресурс може да се обезпечи това предложение, както и колко би струвало. Има вероятност да е на цената на едни машини във всички секции. Как пратихме хора в Космоса, а не можем да въведем машинно гласуване Можем ли да проверим дали не сме \"мъртва душа\" по избори?", "date": "2018.12.16", "title": "Изборният кодекс като кутията на Пандора"}
{"url": "http://clubz.bg/77172-samo_shestima_deputati_protiv_otnemaneto_na_imushtestvo_na_nevinni", "text": "В края на пленарната седмица парламентът прие на първо четене промени в антикорупционния закон. В тях е записано, че процедурата по отнемане на имущество може да продължи дори ако човекът, който е обект на тази процедура, се окаже невинен в хода на съдебното производство. Тези поправки предзвикаха сериозно възмущение сред обществото. Текстовете обаче минаха доста лесно през пленарната зала без почти никакви дебати. При гласуването 116 депутати бяха \"за\", 6 \"против\" и 25 \"въздържали се\". Ето как се разпределят те по парламентарни групи според разпечатката на гласуването: Специално отбелязване заслужават имената на онези депутати, които нарушиха всеобщия консенсус по повод тези спорни поправки и гласуваха \"против\". Подобни събития са рядкост в парламента, особено ако става дума за закон, подкрепен категорично от главния прокурор Сотир Цацаров и цялата репресивна машина на държавата. Ето малцината, които се оказаха достатъчно смели, за да се противопоставят на спорните поправки, свързани с т.нар. гражданска конфискация:", "date": "2018.12.16", "title": "Само шестима депутати против отнемането на имущество на невинни"}
{"url": "http://clubz.bg/77219-snqg_v_sofijsko_poledici_v_severozapada", "text": "Жълт код за сняг и поледици е в сила за седем области на страната, съобщи Националният институт по метеорология и хидрология (НИМХ). Областите с предупреждение за снеговалежи са София-град, София-област, Перник и Кюстендил. В тези райони се очаква образуване на снежна покривка. В областите Видин, Враца и Монтана жълтият код е за сняг и поледици. По поречието на река Дунав също има условия за заледяване. Температурите в Северозападна България ще са почти без промяна - около 0 градуса; в останалите райони минималните ще са между 1 и 6 градуса, по морския бряг до 8-9 градуса, а максималните - между 5 и 10 градуса, на места в югоизточните райони и по-високи. Атмосферното налягане слабо ще се повиши, но няма да надвиши средното за месеца. Над планините ще бъде облачно с превалявания от сняг, в масивите от Източна България - от дъжд. Ще духа умерен и силен юг-югозападен вятър, който привечер ще започне да се ориентира от запад-северозапад и ще отслабне. Максимална температура на височина 1200 метра - около 5 градуса, на 2000 метра - около минус 1 градус. Над Черноморието ще бъде облачно с предимно слаби валежи от дъжд. Ще духа слаб до умерен източен вятър. Максимални температури между 9 и 12 градуса. Температурата на морската вода е 8-9 градуса. Вълнението на морето ще е 3-4 бала. ", "date": "2018.12.16", "title": "Сняг в Софийско, поледици в Северозапада"}
{"url": "http://clubz.bg/77218-bashtata_na_streleca_ot_strasburg_potvyrdi_za_islqmska_dyrjava", "text": "Бащата на 29-годишния заподозрян за нападението срещу коледния базар в Страсбург тази седмица, заяви, че синът му е подкрепял идеологията на терористичната групировка \"Ислямска държава\", предаде Асошиейтед прес. Веднага след нападението медия, близка до групировката, съобщи за връзката на Шериф Шекат с ДАЕШ. Терористът от Страсбург - боец на Ислямска държава  В резултат на нападението на Шекат четирима намериха смъртта си, а повече от 20 човека бяха ранени. Френската обществена телевизия \"Франс 2\" излъчи снощи интервю с баща му Абделкрим Шекат, два дни след като самият Шериф беше ликвидиран при престрелка с трима полицейски служители в квартала в Страсбург, в който е отраснал като дете. Стрелецът от Страсбург викал: \"Аллах е велик!” Бащата каза, че за последно видял Шериф Шекат три дни преди нападението. Той добави, че преди се е опитвал да убеди сина си да не вярва на пропагандата на \"Ислямска държава\". Бащата, майката и двама от братята му бяха сред общо седемте души, задържани за разпит. Френските медии съобщиха, че роднините са били освободени. Трима убити и 12 ранени при стрелба в Страсбург. Шестима се борят за живота си (ВИДЕО) 29-годишният Шериф Шекат има общо 27 присъди и е прекарал 4 години в затвора. Френските медии припомниха, че затворите са най-важно гнездо за радикализация - голям процент от извършителите на подобни нападения през последните години са дребни престъпници, станали екстремисти зад решетките. Стрелецът от Страсбург викал: \"Аллах е велик!” Трима убити и 12 ранени при стрелба в Страсбург. Шестима се борят за живота си (ВИДЕО)", "date": "2018.12.16", "title": "Бащата на стрелеца от Страсбург потвърди за \"Ислямска държава\""}
{"url": "http://clubz.bg/77220-pak_protest_na_ribari_v_sozopol_zaradi_germankata", "text": "Рибари от Созопол и страната, както и природозащитници се събират на протест в местността Германката край черноморския град. Недоволството им е  породено от изникналата в средата на октомври ограда на строеж, която блокира достъпа до емблематичните скали на морското ни крайбрежие. Протест срещу строителството на Германката Веднага след това бяха и първите им протести. Поставените на 16 октомври строителни заграждения на частен имот изцяло спираха достъпа до красивите скали, граничещи с морето в местността Германката - които са си държавна собственост.  А държавният имот, според кадастралната карта на Созопол, е със статут \"изключителна държавна собственост\". Правото на собственост върху земята е получено преди 15 години. Собственик на парцела е столичният ресторантьор Петър Димитров, общиха преди време медии. Той постави заграждения около имота си и започна строителните дейности, тъй като има издадена виза за проектиране от август 2017 г. Две вили и басейн кацат на \"Германката\" По проект бъдещата вила трябва да се разполага на площ от 2108 квадратни метра и включва две сгради и басейн. Плътността на застрояване е 20%, височина – 6,4 метра, кинт (коефициент на интензивност на застрояването - б.р.) 0,4. Територията се води \"урбанизирана\". Протестиращите настояват да се запази достъпа до фиордите, тъй като общински път по план там не е предвиден. Хората настояват от няколко месеца да бъзе извършено изменение и допълнение на съществуващия ПУП, така че достъпът до Германката да бъде уреден чрез улична регулация. В случай че не бъде поето като публичен ангажимент от общинските власти на Созопол, те искат областният управител да заведе дело за обяваване на този ПУП за нищожен. Две вили и басейн кацат на \"Германката\"", "date": "2018.12.16", "title": "Пак протест на рибари в Созопол заради \"Германката\""}
{"url": "http://clubz.bg/77216-hilqdi_na_protest_sreshtu_vuchich", "text": "Въпреки студа и снега, хиляди демонстранти се събраха вчера в Белград, за да изразят недоволството си от автократичното управление на президента Александър Вучич и неговото правителство, предаде Асошиейтед прес. \n\tУчастниците в шествието надуваха свирки и преминаха през центъра на сръбската столица, като някои от тях носеха чадъри заради валящия сняг. Някои от хората носеха и жълти жилетки, които станаха символ на съпротива за протестиращите във Франция.  Вучич: Възхищавам се на Ердоган Демонстрантите спряха пред сградата на президентството и настояха за оставката на Вучич. \n\tПреди седмица отново протестираха хиляди, след като бандити нападнаха и биха лидер на опозиционна партия. Тогава те обявиха като надслов на демонстрациите си лозунга \"Стоп на кървавите ризи\".  Опонентите на Вучич обвиняват за насилието това, което те описват като климат на сплашване и страх, налаган от управляващата популистка коалиция на президента. \n\tВучич е бивш краен националист, който сега казва, че иска Сърбия да се реформира и да се присъедини към Европейския съюз. Но според критици Вучич е ограничил демократичните и медийните свободи, което той отрича, отбелязва БТА.", "date": "2018.12.16", "title": "Хиляди на протест срещу Вучич"}
