{"url": "http://clubz.bg/70539-djokovich_e_na_final_na_uimbyldyn_sled_velik_polufinal_s_nadal", "text": "Новак Джокович е на финал на \"Уимбълдън\" след запомнящ се полуфинал срещу световния №1 Рафаел Надал - 6:4, 3:6, 7:6(9), 3:6, 10:8. Сърбинът ще спори за титлата срещу Кевин Андерсън (Южна Африка) в неделя. Той не е бил на финал на турнир от Големия шлем от US Open 2016, когато загуби от Стан Вавринка.  Оттогава изживяше криза, лекуваше и контузии. И двата мъжки полуфинала тази година ще влязат в историята. Този на Джокера срещу Надал бе може би най-добрият мач тази година като качество на тениса. И двамата играха на върха на възможностите си, а публиката на централния корт често ставаше на крака, за да ги аплодира. Двубоят започна в събота вечерта и бе спрян в 23:01 часа местно време, както повелява правилникът. Резултатът бе 2:1 за Джокович. Доиграха го днес, Надал изравни, а в петия сет Новак някак взе връх. Срещата бе проследена от съпругите на принцовете Уилям и Хари - Кейт Мидълтън и Меган Маркъл, които седяха в кралската ложа, а край тях бяха величия на тениса като Мартина Навратилова, Били Джийн Кинг и т.н. В медийните си изяви вчера и днес в Москва футболните национали на Хърватия върнаха жест на Джокович, като заявиха, че го подкрепят. Дни по-рано сърбинът си навлече гнева на свои сънародници, обявявайки, че вика за \"ватрените\" на Мондиала и иска да ги види как вдигат купата. Депутат го нарече \"идиот\". Джокович иска титлата за Хърватия, политик го нарече идиот Колинда Грабар-Китарович, президентът на Хърватия, също обяви подкрепа за Новак и му пожела да грабне титлата. Тя си припомни, че се е срещала с бившия №1 на турнир. А полуфиналът на Джокович срещу Надал се забави заради първия мач вчера между Кевин Андерсън и Джон Иснър (САЩ). Срещата продължи 6:35 часа и зае второ място в историята на \"Уимбълдън\" като продължителност. Резултатът от двубоя е 6:7(6), 7:6(5), 7:6(9), 4:6, 26:24. Както личи три от сетовете бяха решени с тайбрек, а петият бе маратон. В края и двамата тенисисти трудно се движеха по корта, особено високият 205 см янки. Срещата бе коренно различна от тази на Джокович и Надал, тъй като противопоставяше майстори на началния удар. И приличаше на престрелка. Иснър завърши с 53 аса, а Андерсън с 49. Днес бе женският финал, в който Ангелик Гербер (Германия) победи Серина Уилямс (САЩ) с 6:3, 6:3 (  Това е трета титла на германката от Шлема. Тя има първи места още в Австралия и САЩ. Серина също се завърна в големия тенис след отсъствие - заради раждането на първото си дете.", "date": "2018.07.14", "title": "Джокович е на финал на \"Уимбълдън\" след велик полуфинал с Надал"}
{"url": "http://clubz.bg/70537-belgiq_vze_tretoto_mqsto_i_zapisa_naj_visokoto_si_postijenie_snimki", "text": "Белгия зае третото място на Световното в Русия след 2:0 срещу Англия в \"малкия финал\", игран на стадиона в Санкт Петербург. Така тимът на Роберто Мартинес записа най-високото постижение за футбола в страната си на Мондиали. Досега бе четвърта позиция през 1986 г. в Мексико. Финалът на Световното \"Червените дяволи\" вкараха в началото и в края на двубой, в който доминираха и очаквано спечелиха. Тома Мюние откри в 4-ата минута, а в 82-ата Еден Азар, който със сигурност ще попадне в Идеалния отбор, направи 2:0  И двете попадения паднаха чрез любимия на тима начин - контраатаки. Мартинес заложи на възможно най-добрия си състав, докато Гарет Саутгейт пусна в игра футболисти, на които не е разчитал досега или са играли по-малко. Пропуски за Белгия направиха Ромелу Лукаку (два) и Кевин де Бройне. За Англия с гола се разминаха Хари Кейн и Ерик Дайър, като в неговата ситуация съотборникът му в \"Тотнъм\" Тоби Алдервайрелд изчисти топката пред голлинията  Президентът на ФИФА: Това е най-добрият Мондиал в историята  Островитяните изтърваха изравняването в 2-3 ситуации след почивката, преди Азар да ги накаже за крайното 2:0. Белгия ще получи 24 милиона долара от наградния фонд, а към Албиона ще бъдат преведени 22 млн. Хари Кейн не вкара днес, но най-вероятно ще остане голмайстор на първенството и ще вземе \"Златната обувка\". Той има 6 попадения. Най-близо до него и от двата тима на финала утре е Килиан Мбапе - 3.   Президентът на ФИФА: Това е най-добрият Мондиал в историята ", "date": "2018.07.14", "title": "Белгия взе третото място и записа най-високото си постижение (СНИМКИ)"}
{"url": "http://clubz.bg/70529-valeri_simeonov_otnovo_na_noshten_rejd_sreshtu_shuma_na_mushkata_mu_varna", "text": "Вицепремиерът Валери Симеонов отново е бил на рейд из нощни заведения, съобщава самият той във фейсбук. Този път във Варна. Законът за шума - приет. Но... Симеонов предлага, ГЕРБ разполага Ето и отчета му:  \"Бяха проверени заведенията от Алея Първа / Морска градина, където е съсредоточен нощният живот на града. Навсякъде беше спряно озвучаването като бяха съставени констативни протоколи и предписания на: Куба бар, Пунта Кана, Кубо, Макалали, както и бар Брик (срещу Фестивалния център). Беше проверен и комплекс „Златни пясъци“, където не бяха констатирани сериозни нарушения с изключение на ресторант Делфин и още няколко заведения от открит тип. Два часа по-късно бяха отново проверени заведенията от Алея първа, където всички обекти бяха спрели озвучаването с изключение на Макалали. На клуба беше съставен акт и предстои налагането на сериозни санкции. Проверките бяха извършени със съдействието на органите на РЗИ Варна, икономическа полиция и ОДП Варна. В по-голямата част от случаите на проверките беше оказано пълно съдействие от управителите и собствениците на заведенията. В случаи на нарушения на гореспоменатите заведения, очакваме сигнали на телефона към политическия ми кабинет - 02 940 30 03. Както и за нарушения от цялата страна.\"  Накрая става ясно, че битката с Министерството на туризма продължава. В петък депутатите приеха на първо четене т.нар. закон за шума, чийто инициатор е вицепремиерът. Нощните контролни обиколки на Симеонов по клубове и барове започнаха още миналото лято. Този сезон лидерът на НФСБ отново е в атака. Последната му акция преди снощи беше из нощните заведение в София. Валери Симеонов се бори срещу шума и в София     Валери Симеонов се бори срещу шума и в София", "date": "2018.07.14", "title": "Валери Симеонов отново на нощен рейд срещу шума. На мушката му  - Варна"}
{"url": "http://clubz.bg/70538-zadava_se_kraqt_na_bylgarskiq_lev", "text": "Швейцарският \"Нойе Цюрхер Цайтунг\" (НЦЦ) посочва, че България възнамерява да влезе едновременно в Механизма на обменните курсове ERM II и в Банковия съюз. ERM II, който е един вид преддверие към еврото, твърдо обвързва с еврото валутата на страната-кандидатка за влизане в еврозоната, като са възможни отклонения от най-много +/-15% от курса на еврото. Поне две години кандидатът трябва без особени сътресения да се справи с тази задача, преди да се премине към въвеждане на еврото. Фактът, че България едностранно е обвързала лева с еврото, не променя с нищо този срок, разяснява изданието. Икономисти: Поне 10 години в чакалнята на Еврозоната Случаят с България се различава малко от предишните. Защото днес кандидатите за присъединяване към еврозоната трябва да са и част от Банковия съюз - задължително условие преди въвеждането на еврото. При предишни разширявания на еврозоната това не се е налагало, тъй като тогава Банковият съюз все още не съществуваше. Членството в него означава, че Европейската централна банка (ЕЦБ) във Франкфурт на Майн и Единният съвет за преструктуриране (ЕСП) в Брюксел ще засилят надзора над банковия сектор в България. НЦЦ посочва още, че България може да въведе еврото не по-рано от 2022 година. България иска еврото и на хартия нищо не говори против това: бюджетът на страната е балансиран, а държавният дълг е под 30% от БВП - един от най-ниските въобще в ЕС, пише по темата \"Зюддойче Цайтунг\" (ЗЦ). България се справя добре и по отношение на инфлацията и дългосрочните лихви. С това България изпълнява тъй наречените критерии за конвергенция. Но, преди да бъде приета в еврозоната, тя ще трябва да докаже още нещо: налага се да издържи изпитанието, наречено Механизъм на обменните курсове. Според Европейската комисия (ЕК), България трябва да подобри своята производителност - отделно от изпълнението на критериите за членство в Банковия съюз. Той беше създаден след избухването на кризата с еврото и не е част от Договора от Маастрихт. Въпреки това България трябва да хармонизира националното си законодателство с европейските правила, което ще бъде подложено на проверка от ЕЦБ. Очаква се това да отнеме около една година, посочва изданието. ЗЦ припомня и друго: че повече от 10 години след приемането си в ЕС България продължава да е най-бедната страна в Общността, която има и сериозен проблем с корупцията. Брутният продукт на глава от населението е около 7 хиляди евро. За сравнение: в Германия той е 42 хиляди евро, а в Люксембург - цели 103 хиляди евро. Според изследване, проведено от социологическия институт Kantrar Emnid, цитирано от сайта wallstreet-online.de, 42% от германците подкрепят идеята в средносрочен план България да бъде приета във валутния съюз. В същото време 40% от анкетираните се обявяват против въвеждането на еврото в България, а 18 процента са посочили, че не могат да се решат. Най-голямо е одобрението за приемането на България в еврозоната сред избирателите на Левицата (59%) и на Социалдемократическата партия (57%). Най-слаба е подкрепата при избирателите на \"Алтернатива за Германия\" - 25 процента, и ХДС/ХСС - 35 процента. Проучването е проведено по поръчка на списание \"Фокус\" в периода 10-11 юли 2018 година. За него са били интервюирани 1010 пълнолетни германци.", "date": "2018.07.14", "title": "Задава се краят на българския лев"}
{"url": "http://clubz.bg/70493-sofiq_pomaga_na_moskva_da_izolira_ukrajna_ot_tranzita_na_gaz", "text": "Германската подкрепа за плановете на Русия да удвои капацитета на газопровода „Северен поток“ през Балтийско море, от своя страна, окуражи амбициите на България да създаде регионален газов хъб с руска подкрепа. София търси подобна договорка с „Газпром“, за да осигури транзит на руски газ през България чрез сухопътно или морско отклонение на „Турски поток“. Този газопровод се строи в момента. За да одобри проекта за газов хъб, Европейската комисия настоява България да стане търговец на газ, а не само транзитна страна, като за целта осигури поне три различни източника на природен газ за евентуалния газов хъб. Двата нови руски проекта за газопроводи - „Северен поток 2“ с прогнозен капацитет от 55 милиарда куб. метра и „Турски поток“ с 32 милиарда куб. метра, ще пренасочат почти целия руски газов транзит от Украйна към Германия и Турция. През 2017 г. „Газпром“ достави 155 милиарда куб. метра за държави от Европейския съюз и още 23 милиарда куб. метра за страни извън Съюза, в това число и Турция. Половината от този транзит – 93,5 милиарда куб. метра, минаха през Украйна. Ако „Северен поток 2“ бъде построен, над 70% от целия износ на руски природен газ за ЕС ще бъде транспортиран по едно единствено трасе до една държава – Германия. А ако и „Турски поток“ стане реалност, почти 90% от целия руски износ на газ за Европа ще бъде доставян за две държави – Германия и Турция. Премиерът: С Русия и Турция сме се разбрали газът да мине през България Българският министър-председател Бойко Борисов представи идеята за изграждане на газов хъб „Балкан“ край Варна малко след смъртта на проекта „Южен поток“ през декември 2014 г. София не очакваше прекратяването на „Южен поток“ от Владимир Путин, въпреки че трябваше да спре работата по него заради натиск от ЕС през юни 2014 г. Борисов се надяваше, че Европейската комисия и „Газпром“ все пак ще постигнат споразумение за това проектът да отговаря на законите на ЕС и така България да може да се превърне в основна транзитна страна за руски природен газ и да се възползва от обещанията на Москва за ниски цени, големи инвестиции и хиляди работни места. Когато тази мечта се изпари, България се изправи пред перспективата да плаща огромни неустойки на „Газпром“ заради неизпълнение на ангажименти по договора за „Южен поток“. Тази опасност изчезна през май 2018 г., когато Европейската комисия изиска от Москва да изтегли иска си срещу София за 800 милиона евро, като част от споразумението по антимонополното разследване срещу „Газпром“. Борисов обаче се засегна от отношението към България на Путин, който обвини София за провала на „Южен поток“. Той видимо се оправдаваше по време на срещата си с Путин през май, когато обсъждаха газовите доставки и възможностите за газов хъб „Балкан“. Българското правителство започна преговори с Русия за евентуалното възраждане на „Южен поток“ през 2017 г., докато строителството на „Турски поток“ напредваше. Сред предложените възможности беше морско отклонение от „Турски поток“ директно към Варна, където да бъде построено голямо газово хранилище. Друга възможност е свързването на „Турски поток“ с българската газопреносна мрежа чрез сухопътна тръба от Турция. Алтернативните възможности за износ на руски газ за Европа включват изграждането на нова тръба от Турция през Гърция до Италия или използването на капацитета на бъдещия Трансадриатически газопровод (ТАП), една от трите тръби в Южния газов коридор, предвиден да транспортира газ от Азербайджан за Европа. Нито една от тези опции обаче не е полезна за България. „Газпром“ вече даде знак, че иска да се възползва от Газовата директива на ЕС, която изисква запазването на капацитет за трети страни газови доставчици във всички европейски газопроводи. Първоначалният капацитет на ТАП от 10 милиарда куб. метра, обаче, е освободен от регулациите на ЕС за 25 години; и когато бъде разширен до 20 милиарда куб. метра в бъдеще, само половината ще бъде на разположение на алтернативни доставчици. Това прави двете възможности през България по-привлекателни за „Газпром“, особено след като българското правителство с желание ще се нагърби да води преговорите с ЕС. БСП, ГЕРБ, \"патриотите\", \"Воля\" – всички подкрепят \"Газпром\" Въпреки че премиерът Бойко Борисов получи подкрепа от турския президент Реджеп Тайип Ердоган и руския президент Владимир Путин за любимия си проект, осигуряването на газови доставки от три източника, както изисква Европейската комисия, няма да бъде лесно, показва финансирано от Европейската комисия проучване. София получи 920 хиляди евро от ЕС за това изследване. През март правителството сключи договор с българо-швейцарската компания „Consult“ за 2,27 милиона евро, за да извърши оценка на пазара и техническите възмоности за проекта за газов хъб „Балкан“, да определи бизнес модела, както и да препоръча механизъм за финансиране на проекта. Предварителните резултати от този анализ на „Consult“ бяха представени през юни в Брюксел. Докладът твърди, че 11 държави проявяват интерес към евентуалното строителство на газов хъб „Балкан“. Доставките на газ ще идват от три източника – Русия, Азербайджан и местен добив от България и Румъния. Българският добив на газ, обаче, е пренебрежимо малък, а Румъния едва ли ще предоставя собствен добив от Черно море на южния си съсед. Така, местният газ трябва да бъде изключен от списка с потенциалните източници. Освен това, България има договор с консорциума „Шах Дениз“ за доставка само на 1 милиард куб. метра газ от Азербайджан. Този обем може да нарасне в бъдеще, но едва ли ще достигне 15 милиарда куб. метра, за да се изравни с количествата, за които София преговаря с „Газпром“. Следователно, българският газов хъб ще бъде захранван предимно с руски газ. Въпреки това, на Европейската комисия няма да ѝ е лесно да се противопоставя на българската амбиция за регионален газов хъб, ако позволи на „Газпром“ да построи „Северен поток 2“. Нерешителността на Европейския съюз по отношение на разширяването на „Северен поток“ в Балтика е прецедент, който неизбежно ще бъде последван и на други места. БСП, ГЕРБ, \"патриотите\", \"Воля\" – всички подкрепят \"Газпром\"", "date": "2018.07.14", "title": "София помага на Москва да изолира Украйна от транзита на газ"}
{"url": "http://clubz.bg/70536-sled_kato_izvadihme_vsichki_prosto_stoqhme_i_klatehme_glavi", "text": "В края приличаше на спасителна операция, извършена като по учебник. Водолазите успяха да изнесат, извлекат и на места да помогнат да плуват на 12-те момчета от футболния отбор \"Младите глигани\" и техния треньор. А в това време милиони хора по света следяха напрегнато какво се случва. Щастлив край: извадиха всички деца от пещерата в Тайланд (ВИДЕО) Но брифингите на тайландските власти, както и при разговори с шест водолази от Австралия, САЩ, Китай и Тайланд, които участваха в операцията, излизат драматични детайли от плана, за който много хора не вярваха, че може да проработи, дори и след началото на спасителните действия, разказва \"Гардиън\". Планът момчетата и треньорът им да бъдат извадени от двама опитни водолази и след това да бъдат екскортирани от верига от подпомагащи работници, започва да се избистря като най-вероятната опция вечерта на 5 юли, четвъртък, обяснява Руенгрит Чангваньоен, водолаз от Тайланд, който помага за координацията на екипите, които се гмуркат, както и за изнасянето на първите две момчета до полевата болница, когато те са изкарани от пещерата. Момчетата и треньорът им по това време са в пещерата от 13 дни, след като екскурзията в празничния рожден ден kа едно от децата се превръща в кошмар, когато водата препречва пътя на групата към изхода. 13-те са открити чак на 2 юли от двама британски водолази. \"Колко от вас са там? Тринадесет? Прекрасно\" (ВИДЕО+СНИМКИ) \"Когато видях първото дете да идва, бях много уплашен\" Чангваньоен е помагал за осигуряването на екипировката, която включва малки костюми, скуба маски, които да покриват цялото лице, светлини за под водата. Той поръчва големи количества от всичко. Всеки, който по това време се е опитвал да си купи водолазна маска в Тайланд, е претърпял провал, казва той. \"На практика всички маски в страната бяха при нас.\" Расмусен разказва, че тайландските власти са искали да избегнат момчетата да бъдат вадени през водата, тъй като \"това определено беше най-плашещият вариант\". Все по-рисковано започва да изглежда момчетата да останат в пещерата месеци до януари, за да се чака оттеглянето на водата. Медиците обясняват, че нивата на кислород падат непрекъснато, до 15 на сто, а при 12% момчетата ще изпаднат в кома, казват те. Другата опасност - нараства рискът от болести във влажната атмосфера на пещерата. \"Беше много вероятно да започнат да се появяват инфекции, така състоянието на момчетата щеше да се влоши много бързо\", казва и Расмусен. Другият план - да се пробие дупка на 600 метра, дълбочината, на която се смята, че се намират 13-те, също е отхвърлена. Инженерите не могат да намерят мястото, където да започне пробивът. \"Беше като да търсиш игла в купа сено\", казва Йоконгае. До децата в пещерата и назад – за 11 часа Проливните мусонни дъждове, които според прогнозата, трябва да започнат сутринта на 7 юли, биха наводнили пещерата и изваждането на момчетата би било невъзможно. Но това не се случва и тогава вече спасителите решават да действат. \"Имахме достатъчно хора за екипите, природните условия бяха добри, имахме прозорец, даден от благоприятното време\", казва Расмусен. Спасителите решават, че това е най-добрата възможност, която ще имат и че трябва да се възползват от нея. В пещерата в неделя сутрин момчетата, когато разбират, че ще ги вадят не показват никакъв страх, само са много развълнувани, гледат на това като на ново приключение, \"о, аз ще се гмуркам\" (Повечето въобще не могат да плуват, а никой никога преди това не се е гмуркал. Спасителите, които остават при тях през седмицата след като ги откриват пробват да им дадат първи уроци). Спасителите обаче са страшно притеснени. Най-големи са тревогите за най-малкото момче, 11-годишния Чанин, по прякор Титан. Спасителите издирват най-малката маска, но трябва да я смалят още повече. Когато момчето поема по пътя навън, те все още не са сигурни дали маската ще издържи.  \"Страхувахме се, че няма да му слегне добре, това беше голяма тревога\", продължава Расмусен. Спасителите планират да започнат с най-силното момче. Но австралийският лекар Ричард Харис, който стои цяла седмица с децата и който е прегледал момчетата и оценил тяхното състояние, казва, че всички са в добра форма, еднакво силни. Така те избират помежду си кой да тръгне първи. Според тайландските власти решението взема техният треньор Еккапол Чантавонг. \"Треньорът ги подреди. Той написа реда: 1,2,3,4...\", обяснява Наронгсак Осатанакорн, който оглавява съвместния команден център за координация на операцията. Треньорът на момчетата от пещерата е бил будистки монах. Поддържа духа им с медитация На момчетата са дадени успокоителни. Спасителите не коментират какви са били и колко силни, като обясняват, че това е решение на тайландското правителство. \"Ако бяха нервни и тревожни, можеше да се изплашат и да се огънат. Някои бяха в съзнание, други спяха. Нямаше проблем\", казва Йоконгае. Постът на Расмусен е в частта от пещерата, известна като Патая бийч, на около 3 км навътре, това е най-дългата суха ивица между камарата, в която са момчетата и №3 - там, където е оперативната база на спасителната операция. Във всяко от трите сутрини, в които се провеждат операциите, той прави своя мъчителен двучасов преход до поста си заедно с още двама водолази, свиква с тъмнината наоколо и чака. В неделя около 2,30 следобед се появява водолаз, който носи първото от момчетата. \"Аз пълзях, падах, ставах, вървях във водата и през скали, за да останат децата на носилката, така че да бъдат защитени от всичко това\", добавя водолазът. Преминаването по хлъзгавата, мокра и кална пътека в неговия участък отнема 20 минути. Расмусен се тревожи за всяка секунда, тъй като момчетата са в студена вода в продължение на два часа, така расте рискът телесната им температура да падне опасно ниско. \"Времето беше изключително важно за нас. Ако нещо се провалеше или се забавехме, това щеше да наруши не само ритъма на това, което се случваткъм момента, но и цялата спасителна операция\", казва още водолазът. С всеки следващ ден операцията става все по-ефикасна, но той напомня, че малко отклонение, дори дъжд, щеше да обрече част от момчетата да останат в пещерата.  Само три часа след като последните момчета и техният треньор, както и последните водолази и представители на тайландските военноморски сили напускат пещерата, цялата спасителна система внезапно рухва. \"Изведнъж главната водна помпа спря да работи\", казва Чангваньоен. \"Наложи се да тичаме към изхода, защото нивото на водата започна много бързо да се качва - с около 50 см на всеки 10 минути\".. Австралийските водолази в камара №3 описват, че са чули викове вътре в тунела, след това са видели лампи, които се движат бързо към тях. Расмусен няма религиозно обяснение, но се съгласява, че съвпадението във времето е доста странно. Пещерата отново е празна, наводнена и недостъпна. Водолазите ще трябва да се върнат след пет месеца, за да приберат съоръженията си. \"Колко от вас са там? Тринадесет? Прекрасно\" (ВИДЕО+СНИМКИ) \"Когато видях първото дете да идва, бях много уплашен\" До децата в пещерата и назад – за 11 часа Треньорът на момчетата от пещерата е бил будистки монах. Поддържа духа им с медитация", "date": "2018.07.14", "title": "\"След като извадихме всички, просто стояхме и клатехме глави\""}
{"url": "http://clubz.bg/70533-pochina_ruski_biznesmen_symishlenik_na_navalni", "text": "Руският бизнесмен Пьотр Офицеров, съратник на опозиционера Алексей Навални, осъден заедно с него по скандалното дело \"Кировлес\", скоропостижно почина на 43-годишна възраст, съобщи Би Би Си. Първа съобщи на смъртта му чрез туитър опозиционната журналистка Евгения Албац, после информацията бе потвърдена от адвоката на Офицеров Светлана Давидова. Причината все още не се знае. В началото на седмицата бе съобщено, че бизнесменът е влязъл в болница поради черепно-мозъчна травма. Приятели на покойния пишат скръбни съобщения на страницата му във фейсбук и поднасят съболезнования на семейството. Офицеров остави пет деца. \n\tОфицеров бе обявен за съучастник на Навални в процеса по делото за злоупотреба със средства на руското държавно предприятие за експлоатация на горите \"Кировлес\". Според следствието Навални - съветник на губернатора на Кировска област Никита Белих през 2008-2009 г., убедил шефа на предприятието Вячеслав Опалев да сключи сделка в полза на компания, ръководена от Офицеров.  Опалев сключи споразумение с прокуратурата, стана главен свидетел на обвинението и получи условна присъда. Нито Навални, нито Офицеров никога не са се признавали за виновни, напомня Би Би Си. Според адвокатите на двамата и мнозина правозащитници процесът е протекъл с многобройни нарушения. През 2013 г. Навални бе осъден на пет години в лагер, Офицеров - на четири.  Присъдите бяха обжалвани и апелативна инстанция ги смени с условни. През 2016 г. Европейският съд по правата на човека призна, че руските магистрати са нарушили правата на Навални и Офицеров. В тази връзка Върховният съд на Русия отмени присъдите и насрочи ново съдебно дирене. Вторият процес в предишното съдилище през 2017 г. обаче приключи със същите тези условни присъди. \"Такава телеграма е дошла от Кремъл\", коментира Навални след заседанието. \"Невъзможно ми е да го повярвам, физически ми е да го приема\", написа във фейсбук Навални след новината за смъртта на приятеля му.  \n\t Фондацията за борба с корупцията на Алексей Навални обяви, че осъдителната присъда няма да повлияе на плановете му да участва в президентските избори през 2018 г. На опозиционера обаче бе забранено да се кандидатира заради присъдата, която той отхвърли като изфабрикувана и политическа. ", "date": "2018.07.14", "title": "Почина руски бизнесмен, съмишленик на Навални"}
{"url": "http://clubz.bg/70501-zovat_prezidenta_da_naloji_veto_na_lova_na_diva_svinq", "text": "Представители на Лесотехническия университет, Професионалната ловна асоциация в България (ПЛАБ) и Българска фондация \"Биоразнообразие\" изпратиха писмо до президента на Румен Радев с искане да наложи вето върху гласуваните промени в Закона за лова и опазване на дивеча, разрешаващи групов лов на дива свиня още от този месец, както и добавянето на сряда като разрешен за лов ден. Измененията могат да навредят не само на популацията на животните, да спомогнат за разпространението на болестите по тях, но и да  Измененията в закона бяха гласувани на 12 юли едновременно на първо и второ четене и без обсъждане в Комисията по околна среда и води, както и без широко обществено обсъждане, посочват трите организации. Мотивите на вносителите бяха, че това е еднократно предложение, свързано с необходимостта от недопускане появата на африканска чума по свинете в България. Досега груповият лов на дива свиня започваше от 1 октомври и приключваше втората неделя на януари, като ловни дни бяха само събота, неделя и официалните празници. Румен Радев наложи вето на \"Закона Пеевски\" за КТБ Сред основните им аргументи за искане на упражняване на правото на президента за връщане в Народното събрание на закона са:   в България. Точно обратното – груповият лов се извършва с до десет броя ловни кучета, които гонейки свинете водят до тяхната дисперсия с десетки километри. По тази причина груповият лов на дива свиня е забранен в страните с африканска чума. - Груповият лов на дива свиня ще застраши и малките и на други диви животни - груповият лов на дива свиня се извършва с до десет броя ловни кучета. В момента всички други диви животни имат малки. Повечето от използваните кучета гонят всякакъв дивеч и при гонка с кучета преди октомври на практика  - Припокриването на ловния, туристическия и събираческия сезон ще доведе до рязък скок на инцидентите по време на лов - месеците юли, август и септември са отпускарски месеци и планините са пълни с туристи, събирачи на горски плодове и гъбари. Всички гори извън националните паркове и резерватите са ловна площ, в която в сряда, събота и неделя ще се провежда групов лов на дива свиня.   по време на лов и обществените конфликти, което въобще не е взето предвид при предлагането на законопроекта.", "date": "2018.07.14", "title": "Зоват президента да наложи вето на лова на дива свиня"}
{"url": "http://clubz.bg/70528-nikolaj_aleksandrov_ne_sym_vnasql_lobistki_popravki", "text": "Малко след като стана ясно, че държавата е спечелила делото срещу искането на собствениците на \"Параходство Български морски флот\" за промяна в договора за приватизация, вицепремиерът Валери Симеонов, който е и лидер на НФСБ, част от коалиция \"Обединени патриоти\" отправи обвинения от ефира на БНТ, че депутат от ОП, е внесъл две законови изменения, според които задълженията по приватизационни сделки на братя Домусчиеви (собственици на БМФ) да бъдат опростени. Това е станало в деня, в който е излязло и решението на Арбитражния съд към БТПП, което за Симеонов било подозрително. Симеонов: Депутат \"с чест и достойнство\" опрощава дълг на Домусчиеви Макар и да не назова името на народния избраник, когото обвини в лобизъм, направи препратка, от която стана ясно, че той е от \"Атака\". Справка на сайта на парламента показва, че единственият депутат, правил предложение за изменение в Закона за приватизацията и следприватизационния контрол, който в момента се гледа в Народното събрание и е на етап предложения между двете четения, е Николай Александров от \"Атака\". Той е внесъл един текст, втори не е публикуван. Той гласи: Държавата спечели делото за морския флот Клуб Z разговаря с Николай Александров по внесените от него законови изменения. Ето какво каза той: - Абсолютно не съм съгласен с твърденията на Валери Симеонов. Смятам, че той ги отправи по друга причина - не защото този текст е лобистки, а защото аз имам една друга поправка по негови текстове, които искам да бъдат отменени. - По Закона за устройство на територията. Има една поправка, вкарана от Христиан Митев (НФСБ/ОП), че без строително разрешение може да се изгражда техническа инфраструктура за полагане на кабелни електросъобщителни мрежи до 100 метра. Говорил съм за това и с г-н Симеонов и съм му казвал в прав текст, че според мен това не е редно. - Защото го обвързвам с телевизията, с кабелното разпространение и пр. И също така не намирам за редно, че без строително разрешително ще минава само тази дейност. Какво става с ВЕИ, или с кабели с ниско напрежение, или с \"Топлофикация\", или с газа? Ако всеки тръгне да полага без строително разрешение в канали... Това предизвиква сериозен проблем. Когато го правиш без строително разрешително означава, че никой не знае - няма го нито в ПУП, никъде го няма. И ако мине следващият след теб, например, да газифицира, по какво трябва да се води къде да копае. Следващите, които ще дойдат - от ВИК, ще кажат \"Хора, ние имаме страшен проблем. Защо не вземете да направите и за нас такова изключение?\" - Тъй като договорите за приватизация са специфични договори, т. е. не такива по търговския закон и по закона за задълженията и договорите, а имат обособен специален закон - затова се водят специфични договори. Пак са търговски сделки, но са извършени по друг, специфичен режим - този за приватизация. Следователно всичко, описано в тях, се води специфични задължения - това, което се поема от страна на продавача и това, което се поема от страна на купувача.  - Групата, работила по текстовете, е правила анализ и е установила, че в над 90% от случаите обикновеният срок за специфични задължения е 5-годишен. Тоест, и в момента Агенцията по приватизация, когато е правила такива сделки, това, което е записвала в договорите, е било със срок около 5 години. Има и специфични задължения, които са били с по-дълги срокове. Всичко това е записано в договорите. - Не е записано в закон, да. До момента срокове не е имало, или Агенцията по приватизацията е сключвала всички договори по свое усмотрение. Няма ги изведени задълженията, които трябва да бъдат записани. И може да си съчините камара задължения, които да бъдат записани по процедурата по приватизацията и на тяхна база да спечелите самата процедура. Следователно, вече подписвате договор, като с него се ангажирате да изпълнявате тези задължения; не ги изпълнявате, плащате си глобите, но понеже вие сте единственият, който се е явил, понеже сте се съгласили с тези специфични условия, поради тази причина сте спечелили. Второ, има четири задължения, които сме изброили и смятаме, че трябва да присъстват във всички договори оттук насетне - задължението за запазване на седалището, предмета на дейност, за инвестиции и за трудова заетост. Те имат социално-икономически характер, различен от цената, която се получава. За нас означава, че няма да обезлюдяваме райони в страната, няма да местим производства, ако някога се приватизират предприятията, ще има ясен план, по който да се развиват и т.н. Това сме изключили от правилото за петте години. - Не разбирам как би трябвало да кореспондира, поради простата причина, че арбитражът, който се е произнесъл - даже не бях запознат, че се е произнесъл, се произнася по действащ приватизационен договор. А това, което ние предлагаме, ще действа занапред. Има закон за нормативните актове, който казва, че законите нямат обратно действие, освен ако нямаме изрично упоменаване. - Това е малко като набеждаване. Сайтът на парламента е може би най-публичният сайт на държавна администрация, който съм виждал. Ако има такова предложение, аз не знам за него и 100% не е мое. Аз такова предложение не съм правил и не знам да има такова. Най-малкото не бих и могъл да се подпиша под такъв текст. Връщането назад на каквото и да е било трябва да се прави в много редки случаи, защото може да донесе повече вреда, отколкото положителни неща. Абсолютно всичко в тази институция е прозрачно и всеки, който иска, може да влезе на профила ми като депутат и да види аз какви предложения по какви закони съм внасял.  - Има много просто обяснение - в понеделник (9 юли) изтичаше крайният срок за предложения между първо и второ четене, а преди това бяха събота и неделя, които са неработни дни. От думите на Симеонов излезе, че едва ли не се е получило някакво съзаклятие. Държавата спечели делото за морския флот", "date": "2018.07.14", "title": "Николай Александров: Не съм внасял лобистки поправки"}
{"url": "http://clubz.bg/70535-trymp_istoriqta_s_12_te_rusnaci_e_stanala_po_vremeto_na_obama", "text": "Президентът на САЩ, който е на посещение в Обединеното кралство, с отработен маниер прехвърли отговорността за руската намеса в американските избори през 2016 г. на своя предшественик на поста Барак Обама. Той обвини в бездействие администрацията на Обама, предаде Ройтерс. 12 руснаци обвинени от САЩ за намеса в изборите Вчера федерален съдебен състав обяви, че служители на руското военно разузнаване чрез хакерски операции са следили компютрите на Хилъри Клинтън и на Демократическата партия по време на предизборната кампания. Тогава те са откраднали огромно количество чувствителна информация, която е била използвана за нейното дискредитиране и в полза на републиканците, чийто кандидат бе Тръмп. На 12-те предполагаеми сътрудници на ГРУ - руското военно разузнаване, идентифицирани от ФБР, бяха предявени задочни обвинения в рамките на разследването за руска намеса в изборите. \"Историите, които чухте вчера за 12 руснаци, са се развили по време на управлението на администрацията на Обама, а не по време на администрацията на Тръмп. Защо те (хората на Обама) не са направили нищо по онова време, особено кога стана известно, че ФБР е информирало президента Обама за това още през септември, преди изборите\", писа в туитър Тръмп от Великобритания.  Тръмп се държи като руски агент Руското министерство на външните работи от своя страна заяви, че Москва няма нищо общо с тази история. Въпреки призивите да отмени заради скандалните разкрития предстоящата си среща с руския президент разговори между двамата ще има. Това става ясно от серия от туитове на Тръмп. Скандалът не е помрачил доброто му настроение и той обяви, че възнамерява днес да поиграе голф на едно от игрищата си в Шотландия преди срещата с руския си колега в понеделник, предаде още Ройтерс. Пребиваването на Тръмп в Обединеното кралство е съпроводено от постоянни протести. Днешният ден не правеше изключение. Тръмп се държи като руски агент", "date": "2018.07.14", "title": "Тръмп: Историята с 12-те руснаци е станала по времето на Обама"}
{"url": "http://clubz.bg/70526-rituali_i_sueveriq_kak_mustacite_na_adil_rami_dyrpat_franciq_napred", "text": "Какъв футболист си, ако не си суеверен и си нямаш ритуали преди мач? Вероятно сте чували това някъде. Спортистите вярват в тези работи, имат късметлийски дрехи и екипи, правят разни неща по определен начин в часовете до двубоя, носят амулети и т.н. и т.н.  Христо Стоичков, примерно, винаги стъпваше на терена първо с прочутата \"левачка\", разплакала толкова много съперници. И французите така. Вероятно ще си спомните, че преди 20 години, когато \"петлите\" станаха световни шампиони за първи път на домакинското си първенство, защитникът Лоран Блан целуваше преди всеки мач голата глава на вратаря Фабиен Бартез. Финалът на Световното Излизаха и други неща по медиите - кой къде сяда в автобуса (това го има може би във всички отбори по света и във всички спортове), кой къде си поставя сака, накъде сочат обувките в шкафчето, късметлийски парфюми... Французите и сега си имат ритуал, \"родил се\" в груповата фаза на руския Мондиал. Преди един от мачовете Антоан Гризман подръпна мустаците на защитника на \"Олимпик\" (Марсилия) Адил Рами. Оттогава \"петлите\" задължително минават през Рами и поглаждат вече прочутия му мустак. Но не е това, което направи 32-годишния футболист известен по цял свят още преди Мондиала. От около две години той има връзка с Памела Андерсън (51 г.). Някогашната \"спасителка на плажа\" (може пък сега да спасява надеждите на Франция за титла) е в Русия и утре ще бъде на \"Лужники\" така, както онзи ден проследи полуфинала с Белгия (1:0) на метри от президента Еманюел Макрон. Това е една от любимите истории на жълтата преса. Тя забеляза голям пръстен \"Картие\" на стойност 25 хиляди долара на пръста на Памела и спекулира за годеж. Според USA Today Андерсън дори ще мине под венчило с близо 20 г. по-младия си партньор и ще заживее в къщата му в Марсилия. Пред \"Дейли мейл\" Пам заяви, че двамата не бързат заникъде, тъй като имат деца от предишни бракове, просто се наслаждават на връзката си. Актрисата определи половинката си като \"много, много добър човек\". Ритуалите са \"част от играта\", а футболистите винаги ще бъдат магнит за актриси, модели, тв звезди и т. н. Обратното също е вярно.  Чисто футболният анализ обаче обяснява съвсем ясно на какво се дължат успехите на Франция на последните две големи първенства. Наистина има доста прилики между Франция '98 и Франция 2018, а допирната точка между тях е селекционерът Дидие Дешан. Той е човекът, който изгради този тим - с ясна концепция, правила и план. Французите подценили финала преди две години. Няма да се повтори Ето ви някои примери. Тук също ще откриете интересни съвпадения. Начинът, по който Дешан менажира селекцията си, много напомня на това как Еме Жаке подбираше и ръководеше него и съотборниците му преди 20 лета. Тези дни на пресконференции Пол Погба, Оливие Жиру и вкаралият победния гол във вратата на Белгия защитник Самюел Юмтити разкриха някои неща. Още от началото Дешан е казал долу-горе следното на отбора: Преди повече от две години Дешан извади от състава звездата на \"Реал\" (Мадрид) Карим Бензема заради скандала с изнудване. Той беше замесен в група, шантажирала за пари съотборника му в националния отбор Матийо Валбуена. А и двамата вече не са в селекцията. Сега у дома останаха ярки индивидуалности като Антони Марсиал, Димитри Пайе (звезда на Европейското през 2016 г.) и Адриен Рабийо. Просто треньорът прецени, че може и без тях. През 1998 г. Франция загърби романтиката и спечели прагматично, като в основата беше здравата защита. И геният на Зинедин Зидан. Трима бранители вкараха голове на Мондиала - Бишенте Лизаразу, Лоран Блан и Лилиан Тюрам, с попаденията на когото Франция обърна Хърватия на полуфинала. И сега трима защитници са се разписали до финала, при това попаденията им са все ключови - Бенжамен Павар (всички говорят за него), Рафаел Варан и Самюел Юмтити. Средната възраст на двата отбора е много сходна - сега е 25 г. и осем месеца. Франция и сега има гений с №10 - Килиан Мбапе. Още е далеч от нивото и приноса на Зизу, но талантът му грейна ярко в ключови моменти в мачовете от елиминациите. От стаята с плакати на Роналдо до големите мачове на мондиала Много критики понася Дешан заради това, че залага на Оливие Жиру, който е централен нападател, но още не се е разписвал в Русия. Явно обаче Дешан си има причини да пуска играча на \"Челси\" в титулярните 11. Той е боец и отваря пространства за Мбапе и Гризман, много е силен във въздуха. \"Петлите\" имаха такъв футболист (не с физиката на Жиру) и през 1998 г. - Стефан Гиварш. Той също не се разписа нито веднъж и остана в сянка, но Жаке не спираше да изтъква неговия принос. Франция срещу Тиери Анри. Малко е странно Останалото е наистина здрав колектив, тактическа дисциплина и план, който се базира на това първо да се неутрализират силните страни на противника. Също така отлична работа при статичните положения. А все се намира кой да вкара гол. Няма спор, че Хърватия е по-интересна тези дни, но има доста какво да се каже и за Франция. Французите подценили финала преди две години. Няма да се повтори От стаята с плакати на Роналдо до големите мачове на мондиала Франция срещу Тиери Анри. Малко е странно", "date": "2018.07.14", "title": "Ритуали и суеверия - как мустаците на Адил Рами дърпат Франция напред"}
{"url": "http://clubz.bg/70531-shte_ni_spasqt_li_ogradite", "text": "Ако за спасяването на 12 деца са нужни усилия в глобален мащаб, какви усилия ще са нужни за спасяването на всички хора по света? Това, което се случи в една пещера в Тайланд, но отекна във всеки дом по целия свят, беше не само голямо изпитание, а и натоварено със символи събитие. В същото време човекът, който само допреди няколко часа беше външен министър на Великобритания споменава думата колония, но не в смисъла, в който тя винаги е звучала, когато колония и Великобритания са в едно изречение. Англия можела да се превърне в колония – казва Борис Джонсън, – точно така: Англия можела да се превърне в колония на Европейския съюз. Борис Джонсън е последният човек, който ще го каже, но ние знаем защо се стигна дотук – защото Англия прави нещо, което не знае защо изобщо прави и точно как да го направи. Същото може да се каже за много други страни, ако не за всички. Пак в същото това време Турция си избира всевластник, който като в евтина приказка си назначава зетя за министър, но никой не може, даже и не помисля, да се противопоставя. Америка си повтаря мантрата, че оттук нататък вече ще мисли предимно за себе си („America first!“) и си излиза от споразумението за Иран с невиждана в подобни случаи лекота. Тя може и да не беше идеално сглобена, но все пак беше достатъчно ясна – живеехме в свят, в който икономиката се глобализира, а отношенията се либерализират. Рамката на тази картина обаче се поразкриви, пропука се и ето че се и тук-там счупва, а от пролуките изпадат отделни парчета от пъзела. Ние ги наблюдаваме изненадани, не ги проумяваме и се задоволяваме само да ги назоваваме: брекзит, Тръмп, стената, Ердоган, оградата, Меркел, Вишеградска четворка, Кореите… Вътре в картината ли бяха досега тези части, те ли бяха умело скрити или ние бяхме небрежни наблюдатели? Не се проявяваха или не искахме да ги видим? Защо рамката не издържа и как сега да си сковем нова, по-издръжлива, по-съответна на частиците, от които е съставен животът? Това са въпросите, на които светът се налага да търси и намира отговори. Със сигурност стените и оградите не са част от правилния отговор. Посочете ми една стена, която не може да бъде прескочена, назовете ми една ограда, която е опазила нещо, което някой е решил да ограби, и ще призная, че греша. Виждала съм прословутата ограда между САЩ и Мексико в най-образцовия й участък между Сан Диего и Тихуана. Не може да има по-висока, двойна, осветена, охранявана по въздух, земя и вода ограда от тази. Уверявам ви – прескачат я. Дори има случай, в който по предварителна уговорка няколко хиляди души я прескачат едновременно, видях документалния филм, в който неколцина бяха хванати, останалите успешно избягаха навътре в САЩ. За една друга възможно най-стабилна стена, онази в Берлин, думата не е прескачат, а пролазват – по тунели под земята. Няма невъзможна за преминаване стена или ограда, няма. Защо тогава толкова много хора се вкопчиха в идеята да се строят стени, защо лидери печелят избори с идеята всеки да си стои там, откъдето е? Защо изведнъж великата битка се оказа не срещу бедността, неграмотността или други световни опасности, а между национализма и глобализма? Ето го отговора: Защото това, което е сега светът, не ни харесва и най-лесната човешка представа е, че след като преди не е било така, значи трябва да се върнем там, назад – в преди-то, да възстановим порядките в оня вид, в който не са били опасни, да се завърнем като блудни синове в добрия стар дом  на миналото, в което хората не можеха да щъкат където си искат по света, работеха в близост до дома си, произвеждаха си чисти зеленчуци, ходеха по улици, на които минувачите бяха със сравнително еднакви антропологии и не се разминаваха с човеци, за които не си сигурен дали под заметнатия чаршаф не са омотани с жици и взрив. Да се завърнем, да се завърнем там, в сигурното, в спокойното, в тихото, в чистото, в ясното – това е разбираемо желание. Но то има голям недостатък – не е възможно. Да оставим дали е правилното, да не мислим дали е справедливото – достатъчно му е, че е невъзможно. И тъй като самите му носители и поддръжници чувстват огромната несъвместимост между желано и възможно, те компенсират с агресия. Агресия да го наложат, агресия срещу всеки, който не е съгласен. Защо пък да е невъзможно? –  ще скочат и сега. По много причини не е възможно, дори само по една, колкото смешна и дребна да изглежда тя – в онова блажено-спокойно време интернетът не е бил измислен. Ако искаме да го върнем, ще се наложи да „отмислим“ интернета. На практика ще се наложи да върнем с магически ход всичко, което създава съвсем различната картина на света – електрониката, телекомуникациите, климатичните промени, глобализираната икономика и общо взето всичко, от което е съставен животът ни. Всъщност можем да пробваме нещо друго: да си въобразим, че е възможно да се върнем, да се опитаме да го направим, толкова старателно да имитираме, че го правим, та то наистина да се превърне в действителност. Това всъщност ни предлага национализмът. На непоносимата в момента картинка на глобализма, национализмът противопоставя друга картинка – поносима, но невъзможна. Един спукан балон срещу един напомпан фалшив балон – това е всъщност битката на либерализма с национализма. Затова рамката на живота не издържа, чупи се и се разлетяват необясними парчета. Невъзможното вчера го виждаме днес, а за утре изпитваме страх. Как рамката може отново да бъде стабилизирана и в нея да се преподредят старите и намерят място нови парчета от пъзела – това е големият световен въпрос днес. Вече  си признахме, че днешната комбинация от глобализирана икономика и либерализирана политика не доведе до успех – тя доведе до разделянето на света на малък богат елит и гневно мизерстващо мнозинство. Затова се налага да се избере друг вариант, друга комбинация – или икономиката да стане национална, или политиката да се глобализира. Това е всъщност голямата битка днес – между идеята да се глобализира политиката и идеята да се национализира икономиката. Битката срещу СЕТА и ТТИП, споровете дали има климатични промени, дрязгите до кръв в българския фейсбук, караниците в кафенетата, репликите на политическите лидери и всичко останало, за което се сетите, е всъщност част от тази битка, независимо дали хората, които участват в нея, съзнават, че са част от две световни армии – армията на хората за отворен срещу армията на хората за затворен свят.  Свободата срещу сигурността, застраховката срещу предприемчивостта, рискът срещу гарантираността и т.н. В този момент тероризмът пое ролята на главен световен аргумент и всекидневно накланя везните в полза на затвореността, стените, оградите, национализма. Сега национализмът е във възход, побеждава тук и там, може би ще разширява своята територия, може би дори ще се превърне в преобладаща илюзия. Точно така – илюзия. Защото днес светът може да успокои отделни свои страхове с национализъм, но големите, истинските, световните проблеми не могат да бъдат решени на национално равнище. Най-сериозните проблеми на човечеството са глобални – предстоящите екологични проблеми, надвисналите опасности от електронната престъпност, за която няма граници, биоинженерните проекти, които могат всеки момент да ни изненадат с изпитания от съвсем нов род. Дори и да се върне изцяло в плен на национализма, човечеството ще бъде принудено да разбере, че са нужни усилията на всички държави, ако се случи, да речем, голяма екологична катастрофа. Дано не му повярваме, защото само след тежък и страшен урок ще проумеем, че връщането назад е невъзможно, а напред ни чакат глобални проблеми, чието решение е възможно само с глобални усилия. Това си мислех, докато светът с усилия от глобален мащаб правеше всичко възможно да спаси 12 деца. Беше малък урок, в смисъл – обозрим, нагледен. Ще разберем ли, че ситуацията е същата, когато ще се наложи да се спасяват много хора от различни национални държави и това може да стане само с глобални усилия?", "date": "2018.07.14", "title": "Ще ни спасят ли оградите"}
{"url": "http://clubz.bg/70530-ankara_se_gotvi_da_otmeni_izvynrednoto_polojenie_na_18_yuli", "text": "Турция вероятно ще отмени извънредното положение на 18 юли. Това съобщи висш съветник на президента Реджеп Ердоган, цитиран от \"Хюриет дейли\". То беше въведено след неуспешния опит за преврат от юли 2016 г. Ердоган - първият султан на модерна Турция \"Ако сме изправени пред много голяма заплаха, извънредното положение може да бъде въведено отново\", каза Ибрахим Калин пред репортери след първото заседание на кабинета след въвеждането на новата президентска система. В неделя сутрин: 18 632 турци уволнени от Ердоган Турция обяви извънредно положение за първи път на 20 юли 2016 г., през април  т. г. то беше удължено от властта за седми пореден път. Преди изборите на 24 юни президентът Ердоган обеща, че вероятно то ще бъде отменено.  По време на извънредното положение десетки хиляди бяха уволнени, свободата на медиите беше непрекъснато потъпквана като стотици журналисти бяха хвърлени в затвора. В неделя сутрин: 18 632 турци уволнени от Ердоган", "date": "2018.07.14", "title": "Анкара се готви да отмени извънредното положение на 18 юли"}
{"url": "http://clubz.bg/70483-ludostta_na_hevi_metyla_v_edno_shtrak_snimki", "text": "Те са група фотографи, които снимат хеви метъл. Но то не е точно това, което си представяте - величието на обектива Рос Халфин, допускан до \"святая светих\" - Роб Халфорд, който взима високите, прегънат на две, Джин Симънс от \"Кисс\", който бълва огън, или Ози, който си сръбва в гримьорната. Те снимат истинския двигател зад тежката музика - обикновените хора. Изданието artsy.net, което им посвещава статия с фотогалерия от творбите им, напомня, че корените на хеви рока идват от работническите квартали, откъдето са Black Sabbath, Led Zeppelin, Jimi Hendrix, Deep Purple... Може и да не е много оригинално да си кръстиш изложбата точно Headbangers. Ами не е, но е кеф... Или да си маниак на хеви метъл, който обаче снима само цветнокожи. Тук пък обединяващото е обектът на обожание - серията е с красноречивото заглавие \"Господ слуша \"Слеър\". А тези две, посветени на дет метъла в Скандинавия, ще ги оставим без коментар. Всички фотографии може да видите на линка -", "date": "2018.07.14", "title": "Лудостта на хеви метъла в едно \"щрак\" (СНИМКИ)"}
{"url": "http://clubz.bg/70532-do_10_hilqdi_evro_za_bilet_na_cherno_za_finala", "text": "Цената \"на черно\" за билет за финала на Световното утре достигна 10 пъти и нагоре над номиналната в Хърватия, съобщи държавната телевизия HRT.  Официално пропуски за прекия сблъсък за титлата не се предлагат далеч преди началото на Мондиала. Вчера ФИФА даде отрицателен отговор на футболната федерация на страната за допълнителни билети. Финалът на Световното Така единствената възможност остава \"черният пазар\". Цените започват от 1500 евро за най-лошите места на стадион \"Лужники\" и стигат до 10 500 за ВИП място в ложата, където се предлага кетъринг, напитки и т. н. Богати хървати са се поинтересували. А има и много такива, които са готови да платят 1500 евро и повече, защото може никога повече да нямат шанс да видят на живо националния си отбор на финал на Световно. Различни са информациите колко \"ватрени\" ще има утре на стадиона. Според едни източници - 6-7 хиляди, а според други, като например шефа на официалния фенклуб на националите Томислав Милайс, те ще са двойно повече. По-малкото число обяви Славен Рукел от една от местните туроператорски фирми в Хърватия пред \"РИА Новости\". Още от вчера не се приемат желаещи за организирани пътувания до руската столица - няма места, няма своободни полети и чартъри и т. н.  Националите на Хърватия празнуваха по масите. Феновете им - по улиците (СНИМКИ, ВИДЕО) В събота и неделя три самолета ще отведат 650 души до руската столица. Хървати обаче пътуват до Москва чрез всевъзможни дестинации, като Белград, Будапеща и Виена, поради което не може да се каже какъв е точният им брой. Едни са членове на фенклуба, но други - не, и тръгват самостоятелно. Организираните са към 500, поясни Ана Ловасич от фенското сдружение. Един интересен факт - бюрото за лични документи в полицията в Загреб работи и днес (събота), за да може да издаде или поднови международните паспорти на повече хора, които искат да потеглят към Русия. Работното време в петък бе удължено. Междувременно селекционерът Златко Далич и асът Лука Модрич, на когото предричат \"Златна топка\" на Мондиала, особено ако Хърватия спечели, дадоха последна пресконференция преди финала. Халфът заяви, че световна титла ще бъде посветена на вратаря Иван Турин, който почина на 32 г. в Стокхолм през 2013 г. Двамата са били съотборници и приятели в \"Динамо\" (Загреб). Разбира се, триумфът ще принадлежи на целия хърватски народ, на всички, които са подкрепяли отбора, добави Лука. Далич изтъкна ролята на Марио Манджукич, който вкара победния гол срещу Англия. Таранът е възстановен и ще играе срещу \"петлите\". Тайната на хърватския успех - семейна любов и здрава психика Лука Модрич отказа да разкрие детайли за това какво си говорят хърватите в кръга, който правят преди всеки мач. Също така не иска повече да се говори за миналото с войната - тема, която по обясими причини е интересна на журналистите от Западна Европа и те не я пропускат на всеки брифинг. Модрич мечтаел за върха като дете под сръбските бомби Далич беше по-словоохотлив - освен за състава и тактиката: Националите на Хърватия празнуваха по масите. Феновете им - по улиците (СНИМКИ, ВИДЕО) Тайната на хърватския успех - семейна любов и здрава психика Модрич мечтаел за върха като дете под сръбските бомби", "date": "2018.07.14", "title": "До 10 хиляди евро за билет \"на черно\" за финала"}
{"url": "http://clubz.bg/70534-chelsi_obqvi_naznachenieto_na_mauricio_sari", "text": "Италианецът Маурицио Сари е новият мениджър на \"Челси\", официално обяви лондонският клуб. Той заменя своя сънародник Антонио Конте, който вчера бе уволнен. Сагата се проточи поне два месеца. Съдбата на Конте беше ясна още в края на миналия сезон, независимо от спечелената купа на Футболната асоциация. Същевременно още тогава имаше информации, че клубът на Роман Абрамович преговаря със Сари, който бе начело на \"Наполи\". Абрамович замрази плановете за нов стадион на \"Челси\" Стигна се дотам Конте да започне предсезонна подготовка със \"сините\", преди да бъде отпратен вчера. Според британската преса неустойката в договора му възлиза на 9 милиона паунда. Сари е подписал 3-годишен контракт. Сари (59 г.) прекара три години на стадион \"Сан Паоло\", като в последните два сезона финишира на второ място в Серия А, а за миналия шампионат спечели рекордните за клуба 91 точки, макар че това не бе достатъчно да се пребори с \"Ювентус\" за титлата.", "date": "2018.07.14", "title": "\"Челси\" обяви назначението на Маурицио Сари"}
{"url": "http://clubz.bg/70519-belgiq_i_angliq_v_bitka_za_chest_i_2_miliona_dolara", "text": "Белгия и Англия излизат днес в мача за 3-4 място на Световното в Русия. Началният час е 17:00, а стадионът - в Санкт Петербург, където беше полуфиналът на белгийците. Този двубой е наричат \"излишен\" и \"ненужен\", има много гласове на специалисти и големи медии да бъде отменен, но ФИФА не се вслушва в тях.  Финалът на Световното От една страна съперниците в този мач са уморени психически и физически, направо смазани, предвид загубите на полуфиналите. Вместо да се приберат у дома и отдадат на почивка, на футболистите се налага да изиграят още една среща. А дали си трети или четвърти, разликата не е голяма. Първи няма как да станат. От друга гледна точка си остава престижът. Трети е по-добре от четвърти. Лятото ще е малко по-поносимо, тъй като си завършил турнира с победа. И още нещо: ФИФА дава на спечелилия \"малкия финал\" 24 милиона долара, а на загубилия - $22 млн. Тук е мястото да кажем и колко вземат останалите на Мондиала, според това къде са стигнали. Световният шампион ще види в банковата сметка на федерацията си 38 млн. долара, подгласникът - 28 млн., за четвъртфинал се дават 16 млн., за осминафинал - 12 млн. и по 8 за онези, които не прескочиха груповата фаза. Белгия би Англия, може да срещне Бразилия (СНИМКИ) Белгия и Англия играха в първата фаза и \"червените дяволи\" спечелиха с 1:0 с красиво попадение на Аднан Янузай след почивката. Двубоят решаваше кой ще стане първи и кой втори, като селекционерите Роберто Мартинес и Гарет Саутгейт заложиха на резерви. \"Дубльорите\" на белгийците се оказаха по-добри, пък и изглежда англичаните доброволно сдадоха мача, за да попаднат в по-лекия поток на елиминациите. Вчера двамата треньори заявиха, че отборите им не подценяват мача, ще подходят сериозно и искат да го спечелят. Ще играят голяма част от титулярите. Играчи на Белгия казаха пред медиите, че искат да спечелят, за да направят подарък на Роберто Мартинес. Отстрани остава впечатлението, че \"дяволите\" са в по-добро психологическо състояние. Те имаха ден повече за почивка и загубата им от Франция с 0:1 не беше драматична. Това ги прави фаворити. Президентът на ФИФА: Това е най-добрият Мондиал в историята  За \"Трите лъва\" почти сигурно няма да играе контузеният Киърън Трипиър, останалите са на линия. И двата тима по веднъж в историята на Мондиалите са играли за 3-4 място и са загубили - белгийците през 1986 г. от Франция, а британците - четири години по-късно от домакина Италия. Главен съдия на срещата е Алиреза Фагани от Иран. Белгия би Англия, може да срещне Бразилия (СНИМКИ) Президентът на ФИФА: Това е най-добрият Мондиал в историята ", "date": "2018.07.14", "title": "Белгия и Англия в битка за чест и 2 милиона долара"}
{"url": "http://clubz.bg/70522-sydiqta_na_finala_vse_edno_mi_kazaha_che_sym_stanal_bashta", "text": "Аржентинският съдия Нестор Питана ще изведе утре Франция и Хърватия на финала на Световното от 18:00 на ст. \"Лужники\" в Москва. 43-годишният рефер описа на пресконференция вълнението, което е усетил, когато научил новината. Президентът на ФИФА: Това е най-добрият Мондиал в историята  Бригадата на Нестор Питана имаше доста натоварен Мондиал. Това ще е петият ѝ двубой, като е ръководила по веднъж срещи от елиминациите на финалистите. Той отказа да коментира решенията си досега заради забрана от ФИФА. Пък и няма какво да се коментира, тъй като и в четирите му срещи нямаше големи грешки и дискусионни отсъждания. Финалът на Световното Любопитно е, че ФИФА залага на един и същи арбитър за откриването и прекия сблъсък за титлата. Питана свири Русия - Саудитска Арабия (5:0) на старта, а след това имаше наряди за: Мексико - Швеция (0:3), Хърватия - Дания (осминафинал 1:1, 3:2 след дузпи) и Уругвай - Франция (четвъртфинал, 0:2). Финалът на Световното", "date": "2018.07.14", "title": "Съдията на финала: Все едно ми казаха, че съм станал баща"}
{"url": "http://clubz.bg/70527-minimum_190_200_lv_za_evtanazirana_koza_ili_ovca", "text": "Земеделският министър Румен Порожанов отиде при животновъдите от Ямболско, които протестират срещу евтаназирането на добитъка им. Причината за наложителното избиване на животни е огнище на чума. Вчера бяха умъртвени 1200 животни. Ня място Порожанов обеща по-високи цени на компенсациите за евтаназирано животно.  Въпреки че разчетите по пазарни цени показват обезщетения от средно 225 лева за животни под селекционен контрол и 140-150 лева за останалите, министърът се е ангажирал компенсациите да бъдат завишени до минимум 190 -200 лева на евтаназирана коза или овца. Готовност за изплащане на средствата има още от понеделеник, като ще бъде направено бързо преизчисление на компенсациите за завишаването им, съобщиха от пресцентъра на земеделското министерство. Регистрираните земеделски стопани ще получат парите по банков път, а за останалите ще бъде направена организация да вземат средствата си на място в кметствата в селата.  Той обяснил лично на земеделските стопани, чиито животни подлежат на евтаназиране, че това са европейските и световни ветеринарни мерки, които България се е задължила да спазва. По думите му, ако не се предприемат бързи мерки, има опасност заболяването да се разпространи в други общини и области, и на България да бъдат наложени ограничения за износ на продукти от овце и кози - мляко, сирене, месо, се казва още в съобщението на министерството. Порожанов беше изпратен на терен от премиера Бойко Борисов, за да потуши недоволството на пострадалите от мярката. \"Разпоредих на министъра на земеделието, храните и горите Румен Порожанов да посети населените места, където има открити огнища на чума. Той ще се срещне с всички засегнати стопани и фермери и лично ще следи за изпълнението на мерките срещу разпространението на болестта по дребни преживни животни и ще ги информира за реда и условията за получаване на обезщетения\", съобщи Бойко Борисов. Протестиращите засега не допускат ветеринарите до фермите, за да евтаназират и останалалия добитък. По-рано станалата популярна в социалните мрежи баба Дора от село Шарково призова министъра да дойде в района и „спре тази лоша работа”. Очаква се в понеделник в България да пристигне комисия от Главна дирекция САНКО на Европейската комисия. Дирекцията отговаря за здравеопазването на животните и ще провери как българските ветеринарни власти спазват европейските регламенти за справяне със заразните заболявания при животните.", "date": "2018.07.14", "title": "Минимум 190-200 лв. за евтаназирана коза или овца"}
{"url": "http://clubz.bg/70521-ikonomisti_pone_10_godini_v_chakalnqta_na_evrozonata", "text": "Официално: Еврозоната готова да приеме България в чакалнята след година „Ще продължим да чакаме, на последните страни, които се присъединиха към еврото им отне около десетилетие в чакалнята, за да се подготвят за приемане на еврото. Можем да очакваме поне едно десетилетие подготовка и реформи, за да можем да приемем еврото”, прогнозира той. „Първо трябва да кажем, че най-сериозните скептици очакваха еврогрупата да каже „не”, така че тук се дава една зелена светлина. Оттук вече анализът може да бъде по две линии. От една страна има доза лицемерие от страна на европейските ни партньори, свързани с този едногодишен срок, който според мен има вероятност да е по-дълъг. Този срок от една година и реформите, които трябва да направим, те са полезни за нас така или иначе. Той по принцип е част от работата, която има една държава по самия механизъм ERM II ”, смята финансовият анализатор Владимир Сиркаров. Според него се прави презастраховка от страна на Европейската централна банка. „Реално не мисля, че България трябва да бъде изкарвана по-черна от дявола, едва ли не, че тези допълнителни изисквания се правят, защото сме зле по всички направления. Да не говорим, че ако разгледаме банковия сектор в сравнение с италианския и гръцкия, то седим доста по-добре. Тук се прави една презастраховка от страна на ЕЦБ, тъй като ситуацията е деликатна, доста реформи трябва да се извършат в самата система”, каза той. От България искат повече неща, твърди и Георги Ангелов. „Ние страдаме и от нас искат повече неща, защото други страни бяха пуснати неподготвени в Еврозоната – Гърция, Италия, Португалия. След това те в Еврозоната експлодираха, бяха в криза, Гърция вече десетилетие е в криза. Заради това, че те бяха пуснати бързо, без процедури и изисквания, даже Италия престоя само година и половина в чакалнята абсолютно неподготвена. За това от нас, новите кандидати, се изисква да седим по 10-15 години в чакалнята, даже ни се изискват и преди нея реформи. Именно, за да не допуснат неподготвен член, защото се вижда такъв как вреди на цялата система”, каза Георги Ангелов. „Това е фундаментален въпрос. При равни други условия е важно да кажем, че нищо няма да се промени, ако разглеждаме само промяната в паричната система. Функцията, която определя повишаването на доходите, кредитният процес зависят от много фактори. Не трябва да влизаме в тези процеси по интегриране на България в евросистемата с преекспонирани очаквания, както стана с влизането в ЕС”, смята Сиркаров. „Примерът показва, че когато влизат неподготвени страни в Еврозоната, с големи дефицити, неконтролируем растеж на кредита, задлъжняване, в тези държави се стига до инфлация и криза\", напомни Георги Ангелов. Той даде най-познатия пример с Гърция.   Когато влизат подготвени страни като балтийските – Литва, Латвия и Естония, там става обратното, напомни анализаторът.", "date": "2018.07.14", "title": "Икономисти: Поне 10 години в чакалнята на Еврозоната"}
{"url": "http://clubz.bg/70520-naj_malko_128_sa_jertvite_ot_atentat_v_pakistan", "text": "Най-малко 128 души, сред които и политик, бяха убити в петък при две отделни терористични атаки срещу предизборни митинги в Пакистан, в най-смъртоносния ден в страната от няколко месеца насам, предаде ДПА. Атентатор самоубиец се взриви на предизборен митинг в югозападната провинция Белуджистан, каза вътрешният министър на провинцията Хайдер Али. Навабзада Сирадж Райзани - кандидат за депутат в провинциалното събрание, е сред жертвите, потвърдиха от семейството му. Районът на Мастунг се смята за крепост на екстремистката групировка \"Ислямска държава\". Бунтовници от антишиитската милиция Лашкар е Джангви също са активни в региона. Най-малко 120 ранени са настанени в болници в Куета, каза полицейският служител Имран Хан пред ДПА. Това нападение е най-смъртоносното в Пакистан за годината и беше извършено само часове след като крайпътна бомба уби петима в Северозападен Пакистан, каза началникът на местната полиция Хурам Рашид. Парламентарните избори в Пакистан са насрочени на 25 юли. Има опасения, че с наближаването на изборния ден насилието ще ескалира. Пакистанските власти арестуваха бившия пакистански премиер Наваз Шариф и дъщеря му Мариам, малко след като те се завърнаха в родината си, където са осъдени за корупция, съобщиха Ройтерс и Асошиейтед прес. Осъдиха Наваз Шариф на 10 години за корупция Униформени мъже изведоха двамата от самолета веднага след кацането му на летището в Лахор, поставиха ги под арест и ги откараха до друг самолет, с които да ги изведат от града, където над 10 хиляди привърженици на Шариф се бяха събрали, за да го приветстват. На 6 юли пакистански антикорупционен трибунал произнесе отдавна очакваната присъда по дело за корупция срещу бившия премиер, като го осъди на 10 години затвор заради покупка на луксозни апартаменти в Лондон. В писменото си заключение съдия Мохамад Башир заяви, че Шариф и семейството му не са могли да докажат произхода на парите, използвани за покупката на няколко луксозни имота в Лондон през 90-те и не са декларирали сделките пред данъчните власти.  По същото дело дъщерята на Шариф, Мариам, смятана от мнозина за негов политически наследник, бе осъдена на седем години затвор затова, че предоставила фалшива информация на разследващите. Съпругът ѝ Мухамад Сафдар, депутат от партията на Шариф Пакистанска мюсюлманска лига получи присъда от една година затвор. Освен това съдията наложи глоба от 8 милиона британски паунда на Шариф, а на Мариам - 2 милиона паунда и нареди имотите на фамилията в Лондон да бъдат конфискувани в полза на пакистанското правителство.", "date": "2018.07.14", "title": "Най-малко 128 са жертвите от атентат в Пакистан"}
{"url": "http://clubz.bg/70523-samolet_na_rajyneyr_kacna_izvynredno_vyv_frankfurt_33_ma_pytnici_v_bolnica", "text": "Самолет на нискотарифната авиокомпания Райънеър направи извънредно междинно кацане на германското летище Франкфурт-Хан снощи, след като няколко десетки пътници на борда се почувствали зле от стомашно неразположение и остри болки в главата и ушите, съобщи ДПА, предава БТА.  Самолетът летял от ирландската столица Дъблин за хърватския пристанищен град Задар на Адриатическо море. Предполага се, че причина за появилия се проблем е спад на налягането в салона. На борда имало 189 пътници. След приземяването 33-ма от тях били отведени в местна болница. Останалите прекарали нощта на летището, където им били осигурени храна и напитки.  По случая е започнало разследване, съобщи говорител на германската полиция. ", "date": "2018.07.14", "title": "Самолет на \"Райънеър\" кацна извънредно във Франкфурт, 33-ма  пътници в болница"}
{"url": "http://clubz.bg/70525-mvr_veche_tyrsi_edin_izbqgal_zatvornik_po_malko", "text": "Заловиха затворника, който избяга от пловдивска болница, съобщи бТВ. 59-годишният Младен Младенов е бил разпознат от служители на 3-то Районно управление в Пловдив и е бил задържан. Предаден е на служители от затвора. След залавянето на затворника: \"Така действа системата...\" Младенов избяга от болница „Свети Георги” в сряда сутринта. Той е осъден за кражба на година и шест месеца и му оставали 4 месеца, докато излезе на свобода. Бил е в затворническото общежитие от отворен тип „Хеброс”, а в неделя е постъпил в болницата за изследвания.", "date": "2018.07.14", "title": "МВР вече търси един избягал затворник по-малко"}
{"url": "http://clubz.bg/70524-nansi_pyrvata_sypruga_na_frank_sinatra_pochina_na_101_godini", "text": "Нанси Синатра, детската любов на Франк Синатра, която по-късно става една от четирите му жени и майка на трите му деца, почина на 101 години, съобщава АП. Нанси и Франк Синатра започват да излизат още като тийнейджъри, женят се през 1939 г., точто когато кариерата на Франк вече набира скорост. В началото тя работи като секретарка, а съпругът ѝ като пеещ сервитьор. След като Синатра става музикална сензация през 40-те години на 20 век, двойката се мести в Лос Анджелис. Нанси го напуска след като връзката му с Ава Гарднър става публично известна. Той се жени за актрисата, а бившата му съпруга се отдава на отгеждането на трите им деца - Нанси, Франк-младши и Тина. Отиде си Франк Синатра Младши Тя избягва светлината на прожекторите, води спокоен живот и надживява съпруга си, който почина през 1998 г. През 2016 г. умира и синът ѝ Франк-младши. Нанси остава в добри отношения със съпруга си, като се твърди, че Синатра понякога я молел да му приготви италианска паста или други любими ястия. Тя никога не се омъжва повторно.", "date": "2018.07.14", "title": "Нанси, първата съпруга на Франк Синатра, почина на 101 години"}
{"url": "http://clubz.bg/70486-synliviqt_tiranin_zalitna_na_trona_ot_dumite_bolgaristan_kalkty", "text": "Пълни три години са днес от оня героически подвиг, подобни на който виждаме само в историята на Италианската революция; пълни три години са от онуй славно събитие, кое направи епоха както в историята на нашата емиграция, тъй и в историята на нашето политическо и умствено възраждание. Какъв спомен за потомството! Какъв урок, какъв пример за нас, братя емигранти! Шепа решителни млади момци, без никаква революционна организация, без никакви средства, презрени и гонени - момци, кои претърпяха сичко за една благородна свята цел, - минаха Дунава и с живо свидетелство показаха какви съкровища се крият в душата на българина… Наистина, голяма душевна сила трябва да има човек, за да може каза: „Ние си достигнахме целта, защото измираме, а вие още не сте, защото сте живи!…“ А това трябва да го каже всеки, който мре за свободата на човечеството, това им казаха с примера си нашите въстаници в 1868 г. под войводите Хаджи Димитра и Стефан Караджа Тези мъченици на свободата, що измряха с усмивка на уста, бяха наши приятели, наши братя; с тях деляхме скръб и радост, смях и сълзи; с тях сядахме на бедна и богата трапеза и разговаряхме за съдбата на нашето потъпкано отечество…; с тях деляхме сичко, само смъртта и свободата не можахме с тях да разделим! Затова елате, братя, да ги споменем с добра и свята памят за нази и славна за нашия злочестен народ! След четите на 1867 г. под войводството на Панайота, Дяда Желя и Филип Тотя, чети, които бяха само за явление на знаменития М е м о а р, който като галванически ток мина през сърцето на народа и възбуди нервите му, а Турция накара да мисли за положението си - съвсем последователно на другата година трябваше да се начне движението със сичка сериозност и сички средства, що можеха да се разполагат в онова благоприятно време, кога Кандия тънеше в кърви и със секи куршум хвърляше и залъка от устата си, а Гърция точеше сабя, Румъния и Сръбско запретнаха ръкави… Тогава ний имахме първия Таен комитет, на позива на когото бяхме се стекли да решим съдбата на народа като ратници славната борба за освобождение. Ала тоя комитет, когото турците по глупост, но праведно нарекоха „комита“, като комета наистина показа само свойта бляскава опашка на хоризонта, а кога да покаже ядрото си и се срещне с безжизнения месец, без никаква физическа причина свърна от орбитата си, пръсна се и угасна.  Ний останахме сами да решим и съдбата на отечеството си, и свойта. Нашите астрономи, на кои очите са се въз небето, за да има с какво да се утешават и занимават, обърнаха на „комита“ всяко българско сърце и без да виждат що се вършеше по земята и в самите тези сърца, заловиха се за бабини деветини и станаха един на други органи на онзи патриотизъм, който вчера викаше народа на въстание, а днес презря и нарече вагабонти онези, що бяха се събрали да мрат за негова свобода! Но поврага тоя патриотизъм и тези бездушни „астрономи“! „Не разум, не логика води народите, а магнетизмът на вярването и одушевлението“, казва един списател във физиологията на народите - и ако нашите „комети“, „астрономи“, литератори не знаеха това, то видяха поне, че не лиги като у тях, а кръв течеше в жилите на онез мъченици, за избиването на кои те бяха причина, като, от една страна, измамиха Панайота да за държи толкова опитни и приготвени юнаци, а, от друга, възпротивиха се на приготовленията на Дяда Желя и Филип Тотя - и с това оставиха онез юнаци отвъд без сяка помощ и средства да вдигнат народа… Дойде пролетта 1868 и на хиляди юнаци закипя кръвта, хиляди бяха готови да идат да измрат за свобода и в две недели да вдигнат сичкия народ на оръжие! Всеки продаваше мило за драго, всеки забравяше бедност и възраст, родители и роднини и всеки думаше: на Балкана, на Балкана! Но де бяха нашите патриоти да разберат туй тупане на сърцето, туй сътресение на нервите? Де бяха да отговорят и те с каква-годе жертва на олтаря за освобождение? Де беше Тайният комитет да хване жиците на психическия телеграф и направи съобщение с всичката емиграция; де беше да даде средства и направление на тази жива народна сила? Патриотите бяха там, дето са и днес, Комитетът мина като комета, а тези, що викаха: на Балкана, на Балкана - едни се отчаяха, други със затаена злоба сложиха ръце и се заловиха за работа, а трети, кои можаха да намерят средства, отидоха и измряха! Повече от 200 души излъгани и оголели оставиха още пролетта името на българската легия в Белград и с Караджата събраха се окол Хаджи Димитър. При всичките гонения и преследвания от „старите“ (с презрение споменуваме туй име) те найдоха истинни патриоти, добиха средства и минаха, та измряха. Но само туй ли? Те измряха, но тяхната смърт беше громен удар за Турция, громен и за нашето отечество-на първата извести падането, на второто възраждането. Сънливият тиранин залитна на трона от думите. \"Болгаристан калктъ\" (България въстана) и окачи мъртвия Черковен въпрос на галваническа кука, с кое, без да иска, призна името на робите си - призна борбата. Будният народ стресна се силно, огледа се и като не можа да скочи на оръжие, със сълзи благослови великия подвиг на синовете си. Той видя и усети силата си. И ето и до днес кръвта на тези мъченици не е още засъхнала по бащините ни полета; сенките им бродят денем и нощем и чакат онези, кои от Петрушан им пожелаха „добър час и добра стига!“ - чакат нази, братя емигранти, да откопаем костите им и избършем сълзите на техните клети майки, които са вече майки и нам!…", "date": "2018.07.14", "title": "Сънливият тиранин залитна на трона от думите \"Болгаристан калктъ\""}
{"url": "http://clubz.bg/70516-tajms_trymp_ni_kazva_istinite_koito_ne_iskame_da_chuem", "text": "Първият удар беше показателен. Президентът беше прав първия път за търговската сделка между САЩ и Великобритания и той го знае. Заглавието на Sun беше точно това, което той очакваше, а последвалото \"там… там… всъщност не го казах\" трябва да се разбира като един вид изящно мъчение, когато котка играе с мишка. Доналд Тръмп го прави, защото може. Това посещение на 45-ия президент на САЩ ще се разглежда като повратна точка в британската и европейската политика на 21-ви век. Докато го смиламе, ще видим, че то е по-важно от който и да е детски балон, от атаката на Тръмп срещу нашия нещастен премиер или размяна на нелюбезности. Тръмп: Планът за \"Брекзит\" на Мей ще убие сделката със САЩ (ВИДЕО+СНИМКИ) Никой бъдещ президент няма да посмее да каже онова, което той каза за НАТО, за специалната търговска сделка с Великобритания или за избора, пред който сме изправени. Защото всъщност не става дума за Доналд Тръмп. Става дума за големи сили в историята. Става въпрос за Америка: Америка, на която Тръмп някои отношения е продукт. Става въпрос за това как народите с почти неограничена сила я използват, винаги я използват и винаги ще го правят. Властта няма нужда да действа рафинирано. Начинът, по който Тръмп изглажда косата си, избърсва носа си, връзва вратовръзката си или третира домакините си не е важен. Той може да си прави с косата, носа си, вратовръзката и домакините си каквото си иска. Той е президент на Съединените американски щати.  Американският президент е овластен да приеме различен подход и можем да въртим малките си британски юмруци в ярост и ужас, но най-накрая трябва да се изправим пред него. Бърборенето на моите колеги британски либерали започва да се разпада на стърготини. Най-великият журналист на всички времена Хенри Луис Менкън го казва в много отношения правилно и по някакъв начин погрешно. На 26 юли 1920 г. той пише в The Baltimore Sun: Би било изкушаващо да се каже, че 98 години по-късно пророчеството на Менкън е изпълнено; но това не би било правилно. Този президент със сигурност не е простак, а нещо много по-сложно. Животът е прекалено кратък, за да се деконструират умствените процеси на Доналд Тръмп, така че позволете ми да цитирам бившия ми колега от The Times Майкъл Гоув. След като интервюира президента през януари 2017 г., сегашният министър по въпросите на околната среда отбеляза: Забележката не беше саркастична, а по-скоро озадачаваща. През миналото столетие, когото колегата на Маргарет Тачър Норман Сейнт Джон-Стевас - особено критичен и крайно ляв по убеждения, отбеляза, че  И Гоув и Стевас описват един и същ феномен: грубата честност, която може да дойде с груба сила. Доналд Тръмп не иска да мисли твърде много преди да говори и има навика да казва каквото мисли. А проблемът при нас, а не при него, е, че това, което той мисли, е това, което много от хората мислят, но не искат да казват. Не е ли прав Тръмп за това, че европейската част на НАТО не поема дела си в разходите за отбрана? Тръмп в атака срещу Меркел: Германия е заложник на Русия (ВИДЕО) Неговите критики към Германия за това, че прави каквото си иска, са чувани в европейските коридори на властта в продължение на десетилетия, но по-тихо. Той е прав за опасностите от европейската зависимост от руския газ? Много е хубаво да се роптае, че ако Германия купува, а Русия продава всичко е наред - но погледнете начина, по който западната зависимост от близкоизточния петрол изкриви световната политика от половин век насам. Тръмп: Тръбопроводни долари към Русия! Недопустимо Той е прав, че Китай не предлага на света равни условия по отношение на търговията. Може би тук има нужда от рискова игра. Не е задължително да се заблуждава и за търговските условия на Америка с ЕС. Не е удобно за привържениците на Брекзит, но е вярно, че ЕС осъществява търговските си преговори с \"трети страни\" на принципа на силата. Така че трябва да слушаме по-малко европейските писъци за заплахи от САЩ за повишаване на митата, когато Европа налага мита от отдавна. Необходимо е и двете страни да свалят митата. Той е прав, че британската политика е в \"смут\"? И той е прав, че предложенията за Брекзит на Тереза Май ще превърнат Обединеното кралство в икономически сателит на Европейския съюз. Тръмп налага нови мита на Китай за 200 милиарда долара Като член на консервативната партия получих електронно писмо от Тереза Мей („Матю - поемаме контрол\") което е по-гадно от всичко, което казва Доналд Тръмп. При това далеч не толкова честно. Казва ни се, че това е план за „твърд“ Брекзит, когато премиерът знае, че това е план за „мек“ Брекзит. Така, че Тръмп е прав:  Снимките от това президентско посещение допълват една епохално-дефинираща картина на две страни, като всяка прави това, което прави най-добре. Великобритания:  Америка:  Доналд и Мелания на чай при кралицата (ВИДЕО+СНИМКИ) Всеки император на световна сила във всяка епоха изглежда така. Предшествениците на Тръмп бяха просто по-учтиви. Как смятате, че Великобритания през ХІХ век щеше да изглежда, ако бяхте Сиам или Бирма, или Китай, или заселниците в Южна Африка, или наистина (в предишния век) северноамериканските колонии? Сурови, брутални, перфектни и нечувствителни към културата: големи, алчни глупаци. Сега гледните точки са обърнати. И не ни харесва, нали? Интервюто на Тръмп във вестник Sun поставя въпрос както за привържениците, така и за противниците на Брекзит. Сателит на Съединените щати? Сателит към Европейския съюз? Или част от Европейския съюз? Времето за вземане на решение се приближава.  Тръмп в атака срещу Меркел: Германия е заложник на Русия (ВИДЕО) Тръмп: Тръбопроводни долари към Русия! Недопустимо Тръмп налага нови мита на Китай за 200 милиарда долара Доналд и Мелания на чай при кралицата (ВИДЕО+СНИМКИ)", "date": "2018.07.14", "title": "\"Таймс\": Тръмп ни казва истините, които не искаме да чуем"}
{"url": "http://clubz.bg/70513-abramovich_si_kupil_mansarda_za_40_mln_dolara_v_london", "text": "Руският олигарх и милиардер Роман Абрамович си купил пентхаус в Лондон на стойност 30 милиона лири (около 40 милиона долара), съобщи в. „Таймс“. Жилището с площ 550 квадратни метра се намира близо до стадион „Стамфорд бридж“ на футболния клуб „Челси“, който е притежание на Абрамович. Сделката е потвърждение, макар и косвено, че Абрамович няма намерение да продава клуба си за 1,17 милиарда лири (1,55 милиарда долара), както се твърдеше в някои медии. А замразяването на строителството на новия стадион на „Челси“, свързано с проблемите с визата на богаташа, е по-скоро причинено от временни затруднения. Лондон не подновява визата на Абрамович Абрамович трябва да докаже произхода на парите, за да получи виза на Острова Наскоро Лондон отказа да поднови визата на Абрамович. Причина са влошените отношения между Великобритания и Русия. Иначе руският олигарх прекарваше повечето време от годината на Острова от 2003 г. насам, когато купи „Челси“. След възникването на проблема Абрамович оттегли молбата си за британска виза и получи израелски паспорт. Той му дава право да посещава Обединеното кралство без виза за срок от 90 дни в рамките на 180 дни. Олигархът започнал процеса по закупуването на имота още преди няколко месеца, т. е. преди възникването на проблема с визата, твърди „Таймс“. Жилището се намира в кула, разположена в центъра на строеж, който вероятно няма да бъде завършен преди 2021 г. Новата инвестиция на Абрамович може да не се окаже толкова рискова, колкото изглежда, въпреки че цените на първокласните жилища в Челси са паднали с 0,7 на сто. Чуждестранните инвеститори разглеждат британската столица в дългосрочна перспектива. Абрамович трябва да докаже произхода на парите, за да получи виза на Острова", "date": "2018.07.14", "title": "Абрамович си купил \"мансарда\" за 40 млн. долара в Лондон"}
{"url": "http://clubz.bg/70503-trymp_se_dyrji_kato_ruski_agent", "text": "Доналд Тръмп отиде на срещата на върха на НАТО, оскърби нашите съюзници, а след това отправи абсурдното искане те не просто да увеличат военните си разходи - нещо, което трябва да направят - а да ги повишат до 4 процента от брутния вътрешен продукт - много повече от раздутите в неговия собствен бюджет военни разходи. После се похвали - което бе лъжа - че е изтръгнал от тях големи отстъпки, и великодушно обяви, че \"засега не е необходимо\" да обмисля напускане на алианса.  Имаше ли нещо, което нашите съюзници биха могли да направят, за да го омилостивят? Отговорът със сигурност е не. За Тръмп разрушаването на НАТО не изглежда да е средство към целта. То е самата цел.  \n\tНе ви ли звучи всичко това познато? То е, в общи линии, същото като сагата с ескалиращата търговска война. Тръмп надава вой за нечестните търговски практики на други страни - което донякъде е вярно за Китай, но на практика не е за Канада и ЕС, без да поставя кавито и да било ясни искания. Тоест, той не е дал никакви индикации какво би могла да направи която и да било от страните, засегнати от неговите мита, за да го удовлетвори. Така той не им оставя никакви други опции, освен да отвърнат реципрочно.  Така че той не действа като човек, който заплашва с търговска война, за да изтръгне отстъпки. Той действа като човек, който просто иска търговска война. Той несъмнено заплашва с напускане на Световната търговска организация, точно както намеква, че САЩ може да се изтеглят и от НАТО.  Това са брънки от една верига. Каквото и да твърди Тръмп за поведението на други страни, каквито и искания да поставя даден ден, зад всичко това очевидно се крие зла умисъл. Всички институции, които Тръмп иска да разруши, са създадени ръководството на САЩ след края на Втората световна война. Това бяха години на мъдро държавничество - годините на Берлинския въздушен мост и на Плана Маршал, когато Америка показа истинското си величие. След като спечелихме войната, ние предпочетохме да не се държим като завоевател, а да изградим основите на един траен мир.  Така например, Общото споразумение за митата и търговията (ГАТТ), подписано през 1947 г. - по време на смазващата американска икономическа хегемония - нямаше за цел да се дадат привилегии да американските стоки. То установи правила на играта с цел да се насърчава просперитетът по света. По същия начин НАТО, създадена през 1949 г. по време на доминиращо военно превъзходство на САЩ, нямаше за цел да увековечи нашата хегемония. Учредяването на алианса установи система на взаимна отговорност, която позволи на съюзниците ни, включително нашите победени бивши врагове, да се чувстват като равни при опазването на общата ни сигурност.  \n\tТова може да се каже и по друг начин: Америка се опита да изгради една отразяваща нашите собствени идеали международна система, която подчини мощни държави - включително и нашата - на върховенството на закона, като в същото време даваше защита на по-слаби страни от агресори. Малки държави могат и наистина печелят дела в Световната търговска организация (СТО) срещу големи страни. Малки членове на НАТО получават същите безусловни гаранции за сигурност, като големите.  А онова, което Тръмп се опитва да направи, е да подкопае тази система, развързвайки отново ръцете на насилниците.  Тръмп освен това очевидно не харесва всичко онова, което предполага върховенството на закона да се прилага еднакво и към слабите, и към силните. В международните отношения той последователно възхвалява бруталните тирани, като в същото време презира демократичните лидери.  Затова той, естествено, мрази международните институции, създадени от едно далеч по-мъдро поколение от американски държавници, които разбираха, че е в интерес на Америка да използва мощта с респект и сдържаност, да спазва правилата, за да печели доверието на света.  Той може да се оплаква, че други страни хитруват и използват Америка, че налагат несправедливи мита или че не плащат своя дял от разходите за отбрана. Но както вече казах, тези негови твърдения са плод на лоши помисли - те са извинения, а не истински поводи за оплакване. Има ли нещо, което може да постави спирачка пред разрушителните помисли на Тръмп? Може би сте склонни да си помислите, че Конгресът е в състояние да му наложи някакви ограничения, че все още са останали някои отговорни, патриотично настроени конгресмени републиканци. Такива обаче няма.  От друга страна, може би си мислите, че едрият бизнес, който е дълбоко заинтересуван от съществуващия световен ред, ще протестира по ефикасен начин. До момента обаче той е напълно пасивен. И макар че приказките за търговска война понякога предизвикват сътресения по фондовите борси, доколкото ми се струва, инвеститорите все още не ги вземат на сериозно. Те си мислят, че Тръмп ще пофучи и повилнее в Туитър за известно време, а след това ще се съгласи на някои козметични политически промени и ще ги нарече победа.  Един такъв благоприятен изход обаче изглежда все по-малко вероятен, защото Тръмп не приема \"да\" за отговор. Той не желае преговорите с нашите съюзници и търговски партньори да успеят. Напротив, той иска те да се провалят. И когато всички проумеят това, бедата вече може да е непоправима.", "date": "2018.07.14", "title": "Тръмп се държи като руски агент"}
{"url": "http://clubz.bg/70499-vse_pak_bezopasen_li_e_talkyt", "text": "Козметичният гигант Johnson & Johnson ще трябва да плати 4,7 млрд. долара заради причинени вреди на 22 жени, които са ползвали продукти с талк на компанията, което е довело до рак на яйчниците, съобщава Би Би Си. Съд в щата Мисури присъди 550 млн. долара компенсация и добави 4,1 млрд. долара като граждански имуществени санкции. Междувременно компанията продължава съдебните битки по 9000 случая, при които е използвана бебешката пудра. От Johnson & Johnson обявиха, че са дълбоко разочаровани от присъдата и че ще обжалват. Johnson & Johnson плащат $72 млн. заради бебешка пудра По време на шестмесечния процес жените и техните семейства посочиха, че са се разболели от рак на яйчниците след като са използвали бебешката пудра и други продукти с талк в продължение на десетилетия. От 22-те жени шест вече са починали от рака. Техните адвокати обвиниха ръководството на компанията, че е знаело, че талкът е заразен с азбест от 70-те години на 20 век, но не са предупредили потребителите за рисковете. Талкът е минерал и понякога може да бъде открит в почвата в непосредствена близост до абзеста. От компанията отрекоха, че техните продукти са били заразени с азбест и настояха, че те не причиняват рак. $4,7 млрд. обезщетение за азбест в пудра Фармацевтичният гигант твърди, че множество проучвания са показали, че талкът е безопасен. Според тях присъдата е резултат от \"напълно нечестен процес\". Агенцията по храни и лекарства на САЩ назначи изследване на множество проби от талк, в това число и от продукти на J&J - от 2009 до 2010 г., и в никоя от тях не беше открит азбест. Според прокурора и агенцията, и компанията са използвали фалшиви методи за тестване. Според благотворителната организация   доказателствата за връзка между талка и рака са слаби. Дори и талкът да увеличава риска от рак, според изследванията това ще е само с една трета. Това е малко увеличение на риска, защото и ракът на яйчниците е сравнително по-рядко срещана форма на карцином. Освен това ракът на яйчниците е свързан и с много други фактори - наследственост, както и фактори на средата, не е само талкът. Според организацията: \"Дори и талкът леко да повишава риска, много малко жени, които използват талк, ще се разболеят от рак на яйчниците. Ако някоя има рак на яйчниците и използва талк, не е много вероятно, че употребата на талк е причината за развитието на рака\". Присъдата е рекордна като сума за изплащане. В предишни процеси компанията е успявала значително да намали присъдените пари. През 2017 г. съдебно жури в Калифорния присъди 417 млн. долара на жена, която твърдеше, че се е разболяла от рак на яйчниците след като е използвала продуктите на фирмата, в това число и бебешката пудра. След това съдия постанови, че присъдата и няклоко други съдебни искове към  J&J трялбва да бъдат преразгледани Мнозинството от 22-те жени не са от щата Мисури. Това ще бъде и едно от нещата, които ще атакуват от компанията, когато обжалват рекордната присъда. $4,7 млрд. обезщетение за азбест в пудра", "date": "2018.07.14", "title": "Все пак безопасен ли е талкът"}
{"url": "http://clubz.bg/70514-donald_i_melaniq_na_chaj_pri_kralicata_videosnimki", "text": "Американският президент Доналд Тръмп се срещна снощи с британската кралица Елизабет Втора в Уиндзорския замък, предаде Ройтерс. Първото посещението на Тръмп във Великобритания като президент не беше същинска държавна визита, каквато той обещаваше първоначално. Президентът на САЩ обаче беше приветстван от военен оркестър в Уиндзорския замък, след което той и съпругата му Мелания влязоха да пият чай с кралицата. Елизабет Втора поздрави двойката с усмивка, въпреки че преди това поглеждаше часовника си, докато чакаше те да пристигнат. В един момент по време на инспекцията на караула Тръмп внезапно спря и 92-годишната кралица трябваше да го заобиколи. \n\tГрафикът на Белия дом предвиждаше срещата на чай между кралицата и президентската двойка да продължи 25 минути. Това беше последната част от тяхното официално посещение. Тръмп пристигна в Уиндзорския замък, след като сутринта посети британската кралска военна академия в Сандхърст и се срещна с министър-председателката Тереза Мей в резиденцията й Чекърс. Десетки хиляди хора протестираха през деня в Лондон срещу посещението на американския президент. Тръмп: Планът за \"Брекзит\" на Мей ще убие сделката със САЩ (ВИДЕО+СНИМКИ) По-късно Тръмп замина на частно посещение в Шотландия, където ще прекара два дни в собственото си голф игрище. Заради конфликт отпреди 10 години за едно игрище за голф шотландското правителство и американският президент Доналд Тръмп са в хладни отношения, които посещението на милиардера в Шотландия този уикенд едва ли ще подобри. Тръмп е очакван в луксозния си спортен и хотелски комплекс в Търнбъри (Югозападна Шотландия), който включва три голф игрища. Продължителният му спор с Единбург обаче е за друго игрище, известно като \"Тръмп интернешънъл голф линкс\". Няколко дни преди първото официално посещение на американския президент в Обединеното кралство, първият министър на Шотландия Никола Стърджън не скри задоволството си на тържественото откриване на вятърна ферма, чието изграждане беше забавено за известно време от магната в сферата на недвижимото имущество, който се опасяваше, че тя ще развали хубавата гледка към имота му. И добави: Никола Стърджън отказа да се срещне с Тръмп при сегашното му посещение, но все пак не отстъпи пред натиска на някои шотландски парламентаристи, които искаха правителството да забрани на Тръмп да кацне със самолета си на държавното летище Глазгоу-Престуик. Неприязънта между този човек, който се хвали, че е най-добрият преговарящ в света, и шотландските ръководители явно е устойчива. През 2006 г. Тръмп, син на шотландка, купи 567 хектара земя близо до Абърдийн, обещавайки да превърне терена в \"най-доброто голф игрище в света\". Предложението беше прието добре от тогавашния първи министър лейбърист Джак Макконъл, който дори нарече американеца \"световен шотландски посланик\" в бизнеса. В сметките обаче не беше включена съпротивата срещу проекта на местни депутати, жители и природозащитници. Първоначално обаче сепаратисткото правителство на Алекс Салмънд, запален любител на голфа, отмени решението на общинския съвет, за да позволи изграждането да започне, в резултат на което Тръмп го определи като \"чудесен човек\" и бяха положени основите на едно приятелство, което се оказа краткотрайно. Американският магнат обеща да създаде 6000 работни места и да инвестира 1 милиард лири (1,13 млрд. евро), което така и не стана. \"Тръмп оргънайзейшън\" похарчи общо 100 милиона лири (113 млн. евро) за мястото и нае не повече от 650 души, включително тези на временна работа.  Тръмп освен това започва да се меси в политиката на Шотландската национална партия, която иска да превърне Шотландия във водеща сила в областта на възобновяемата енергия. През 2009 г. той посети шотландския парламент, за да каже всичко лошо, което мисли за проекта за изграждане на единадесет \"ужасни\" вятърни турбини в морето край Абърдийн, изтъквайки, че те биха нанесли \"ужасни вреди\" на шотландския туризъм. Шест години по-късно броят на туристите, посещаващи Шотландия, се е увеличил с близо 25 процента, а над две трети от шотландските домакинства се захранват с електроенергия от възобновяеми източници. След като заплаши да не инвестира повече в Шотландия, ако проектът за вятърната ферма бъде осъществен, Доналд Тръмп най-сетне се утеши, като си купи друг терен за голф, на другия край на страната. Подбирайки внимателно момента, той дойде да открие тържествено комплекса си в Търнбъри на 24 юни 2016 г. - на другия ден след референдума, на който британците гласуваха за Брекзит.    ", "date": "2018.07.14", "title": "Доналд и Мелания на чай при кралицата (ВИДЕО+СНИМКИ)"}
{"url": "http://clubz.bg/70517-na_finala_na_svetovnoto_makron_orban_shejhove_i_afrikanski_diktatori", "text": "Френският президент Еманюел Макрон, който ще посети Москва, за да подкрепя френския национален отбор по футбол на финала на Мондиала срещу отбора на Хърватия утре, ще се срещне в Кремъл от руския си колега Владимир Путин, обявиха от администрацията на руския президент, предаде Франс прес, съобщава БТА. В Кремъл очакват Макрон да осведоми Путин за наскоро завършилата среща на върха на НАТО, каза пред репортери представител на Кремъл, цитиран от Ройтерс. Путин и Макрон възнамеряват също да обсъдят предстоящата среща на върха между руския и американския президент в Хелзинки, съобщи пред журналисти външнополитическият съветник на Путин Юрий Ушаков, цитиран от ТАСС. \"Очакваме френският президент да ни информира за резултатите от срещата на върха на НАТО и, естествено, ще бъдат засегнати така или иначе различни аспекти на нашия предстоящ контакт с (американския президент Доналд) Тръмп в Хелзинки\", каза Ушаков. Той отбеляза ,че Макрон се е срещнал с Тръмп в Брюксел и \"ще сподели своите виждания\".  Руският президент ще има \"отделни срещи\" в Кремъл с френския президент Еманюел Макрон и с хърватския президент Колинда Грабар-Китарович, която също ще е в Москва за финала на Мондиала, уточни съветникът на Путин. Според администрацията на френския президент, срещата между него и руския му колега е била договорена във вторник по време на кратък телефонен разговор между двамата лидери по повод полуфинала между Франция и Белгия (1-0) в Санкт Петербург, на който присъства Еманюел Макрон. След финала на Мондиала утре Владимир Путин също така ще има срещи с емира на Катар шейх Тамим бин Хамад Ал Тани и с унгарския премиер Виктор Орбан, съобщи Ушаков. Днес руският президент ще приеме палестинския лидер Махмуд Абас, чиято визита ще се състои два дни след тази на израелския премиер Бенямин Нетаняху, посочи помощникът на Путин. Владимир Путин ще се срещне и с президентите на Молдова Игор Додон, на Габон - Али Бонго Ондимба и на Судан - Омар ал Башир, който вече е идвал в Русия през ноември 2017 г., допълни Ушаков. Като цяло около дузина държавни глави, както и премиери и високопоставени представители на чужди държави ще присъстват на финала на Мондиала в Москва, обобщи Юрий Ушаков.", "date": "2018.07.14", "title": "На финала на Световното Макрон, Орбан, шейхове и африкански диктатори"}
{"url": "http://clubz.bg/70518-malkite_titanici_v_bylgarskoto_kino", "text": "Холивуд готвел филм за драматичното спасяване на тайландските момчета от наводнената пещера – донасят „Ройтерс“ и още няколко международни и родни агенции – или поне телевизионен сериал  . Продуценти от американско студио вече били пристигнали в индокитайската страна и сценаристи провеждали интервюта със спасителите, за да бъде всичко, както си е. Холивуд не спи и не си губи времето. Децата, дето се вика, са още с единия крак в пещерата, обаче с другия вече правят първа стъпка към филмова кариера по световните екрани. Холивуд знае, че едно от най-силните рекламни изречения в киното е:  . А и запушва предварително устата на всеки критик, готов да обвини създателите му в недостоверност. Защото понякога животът надминава и най-буйната фантазия. Холивуд не спи и печели луди пари, но какво прави българското кино? Дали изобщо му минава през ум да се възползва от всички драматични, трагични и комични събития, с които ни залива реалността? Не, през повечето време то упорито снима небивалици, като си затваря очите и си запушва за изобилието от готови теми и сюжети ушите. Все пак има и малки изключения: „Урок“ и „Слава“ на Кристина Грозева и Петър Вълчанов. Малки, защото не преразказват истинските  истории, в които учителка обира банка, а железничар намира и предава сериозна сума пари. Те само се оттласкват от вестникарските заглавия за тези случаи. Но дори и така, това са двата най-награждавани български филма през последните години. Този почин трябва да се разшири – и без това сценаристите по цял свят страдат от липса на идеи. А българското кино страда и от липса на сценаристи, без да забелязва, че животът е пълен с готови сценарии. Да започнем например с трагедиите – от масовото убийство на виетнамци в Студентски град през 70-те, 14-те войници в изгорелия камион и учениците в потъналия автобус в река Лим, до шесторното убийство в Нови Искър – всяка от тези трагедии е един малък, потънал и нереализиран „Титаник“ в българското кино. Сюжетите за любители на трилъри също не са малко. Без особено замисляне, можем да предположим, че от историята с отвличането на Ангел Бончев би излязъл не по-лош трилър от „Всичките пари на света“ на Ридли Скот. Дори имаме и предложение за заглавие: „Всичките пари на България“  . Въпреки огромното напрежение и кърваво-драматичната развръзка, историята с 53-годишния психично болен мъж, който успя да убие един и да рани тежко втори полицай от елитен отряд за борба с тероризма, звучи толкова невероятно, че киното би могло да я преразкаже само като фантастичен трилър със свръхестествени елементи. Иначе никой не би повярвал. Като споменахме фантастиката, несъмнено един от най-интересните български сюжети тук се крие в   Царичинската дупка. В тази знаменателна история има всичко, с което могат да се похвалят „Досиетата Х“, „Първи контакт“, Лара Крофт и някои от филмите за Индиана Джоунс — секретен военен обект, трупове на извънземни  , древна гробница, генерали от БНА, мистериозна светлина, екип екстрасенси-контактьори и първото разумно същество на земята –  ), значи джендър  . И накрая комедиите – в този жанр историите са най-много и всеки знае по няколко, така че ще се ограничим само с един пример. Тук може да се направи филм, в който двама опасни престъпници   бягат от затвора през главния вход, но по петите им като една българска мис Марпъл се впуска чистачката Тинка   и отбива с метлата си куршумите, с които я заливат. Но бегълците се скриват и на следващия ден дори и за нея е трудно да ги открие, защото в пристъп на изключителна хитрост двамата са си пуснали бради. Накрая по-опасния от двамата   убива друг издирван престъпник, който от своя страна му отвръща със същото. Смях, финални надписи. Тъй като у нас затворниците   често бягат, този сюжет има сериозен потенциал и за продължения. Даже много продължения.", "date": "2018.07.14", "title": "Малките титаници в българското кино"}
{"url": "http://clubz.bg/70515-skopie_nqma_da_pozvolim_na_rusiq_da_ni_prechi_za_imeto_i_nato", "text": "Македония няма да позволи на Русия да пречи на Договора за името с Гърция, с който Скопие отвори вратата за членство в НАТО, заяви в Загреб министърът Радмила Шекеринска, пише македонският вестник “Нова Македония“, цитиран от Фокус. Шекеринска добави, че съжалява за решението за експулсиране на руски дипломати от Гърция, както и, че македонското правителство \"ще остане фокусирано\" върху прилагането на споразумението с Атина. Гърция гони руски дипломати. Намесвали се в споразумението с Македония Според нея отлагането на присъединяването на Македония към НАТО от 2008 г. насам е предизвикало тежка политическа, икономическа и финансова криза в страната. Медиите от Хърватия и Сърбия напомнят, че Македония получи покана за членство в НАТО, както и на вчерашната реакция на Москва, според която Русия смята, че Македония на сила е въвлечена в НАТО, ход, който само задълбочава разделението и напрежението в Европа. ", "date": "2018.07.14", "title": "Скопие: Няма да позволим на Русия да ни пречи за името и НАТО"}
{"url": "http://clubz.bg/70512-ski_pistite_na_aleko_na_prokuror", "text": "Антикорупционен фонд сезира Върховна административна прокуратура за ски пистите на Алеко - за липса на категоризация, определяне на степента им на безопасност, както и за това, че години наред са отдавани под наем без търг. Това съобщиха от АКФ. Да се готви Витоша. Симеонов и Кралев вече подготвят почвата за булдозери Наредбата за обезопасяването и информационната обезпеченост на ски пистите в 2015 година задължава министъра на туризма да издаде заповед за определяне сложността на ски пистите и тяхната безопасност. Съгласно Закона за туризма, комисията за определяне на вида на ски пистите и тяхната безопасност извършва проверка след постъпило искане до министъра от собственика или лицето, на което са предоставени права за ползване върху прилежащото към ски пистата съоръжение, припомнят от АКФ. На 08 декември 2015 г. от \"Витоша ски\" АД, стопанин на съоръженията на Витоша, заявяват искане до министъра на туризма да определи степента на сложност на ски пистите в ски зона \"Алеко\". Министърът на туризма заявява, че при подходящи метеорологични условия ще бъде извършена проверка от специализирана комисия за определяне на вида на ски пистите и тяхната безопасност. Но и до момента такава заповед не е надлежно издадена. За Пирин и Витоша - много въпроси, малко отговори Това е установил правният екип на АКФ на база обстойно проучване на наличната публична информация, както и по закона за достъп до обществена информация (ЗДОИ). В допълнение от АКФ са отправили запитване по ЗДОИ към директора на Югозападно държавно предприятие относно законовите разпоредби и документите, въз основа на които \"Витоша ски\" използва държавните горски територии в Природен парк \"Витоша\", върху които са разположени станциите и трасетата на всички въжени линии в парка, собственост на дружеството. \"Витоша ски\" в готовност веднага да поднови съоръженията в планината В отговор за получени договорите и заповеди от 2014 г., 2015 г., 2016 г. и 2017 г., всички издадени през декември. С всяка една от заповедите е наредено отдаването под наем на поземлените имоти без провеждане на търг по реда на чл. 43, ал. 3 т. 2 от Закона за горите. Въз основа на тези заповеди съответно са сключени договори за наем за четирите години, всички с предмет  \"Така няколко години подред в периода декември 2014 г. – декември 2017 г. \"ЮЗДП\" ДП – Благоевград сключва четири договора за наем, всички с предмет едни и същи 117 бр. поземлени имота – ски писти и всички със страна юридическо лице – \"Витоша ски\" АД. И посочват в заключение: За Пирин и Витоша - много въпроси, малко отговори \"Витоша ски\" в готовност веднага да поднови съоръженията в планината", "date": "2018.07.14", "title": "Ски пистите на Алеко - на прокурор"}
