{"url": "http://clubz.bg/55797-s_radio_tochki_i_telefoni_po_magistralite_borim_syvetskite_normi", "text": "Регионалното министерство предлага промени при проектирането на нови и при ремонта на стари пътища. Те са заложени в новата Наредба за проектиране на пътища, предложени за обществено  обсъждане.    В края на май премиерът Бойко Борисов свика на спешно заседание всички министри, които имат отношение за безопасността на пътя.  Тогава регионалния министър Николай Нанков пое ангажимент ресорното му ведомство да направи промени в наредбата в срок от три месеца и коментира, че  Сред заложените промени са осигуряване на радио или телефонна връзка по магистралите и скоростните пътища (б.р. става въпрос за обособени кабинки), 10-метрова зона за безопасност и изграждане на пътни трасета предимно през пустеещи земи. Според проекта пътищата трябва да се избягва преминаване през вододайни зони и природни резервати. За изграждането на пътищата трябва да се използват преимуществено наличните необработваеми и слабо продуктивни земи, като могат да преминат само по границите на земеделски земи с трайни насаждения.  Регламентираната в проекта на наредбата безопасна зона започва от края на активната лента за движение, чието предназначение е да се предотвратят или намалят последствията от пътнотранспортни произшествия при напускане на платното за движение. Тя варира от 1,5 м за третокласни и местни пътища и скорост по-ниска от 60 км/час до 10 м при автомагистрали и скоростни пътища. Въведени са и нови видове кръгови кръстовища, като се предвижда те да могат да бъдат изграждани на места, където се пресичат повече от четири клона и/или направленията сключват остри ъгли на пресичане, както и в места, където обикновеното кръстовище ще бъде със сложна геометрия. В проекта на наредбата се предвижда и осигуряване на паркинги, предназначени за спиране на автомобили, превозващи опасни товари. Заложено е изграждането на радио или телефонна връзка да може да се осигурява при доказана техническа и икономическа целесъобразност и за други пътища, освен магистрали и скоростни.", "date": "03.07.2017", "title": "С радио точки и телефони по магистралите борим \"съветските норми\""}
{"url": "http://clubz.bg/55777-radan_kynev_zamestnikyt_na_lilqna_e_chovek_ot_dans_znae_samo_ruski", "text": "Имало ли е агенти в КТБ? Имало е. Тези ченгета пазили ли са банката, или са грабили банката. Службите ще продължат ли да работят, или ще продължават да имитират, продължи Радан Кънев. Той коментира и сагата около НДК, и председателството ни на ЕС. Около НДК има очевиден сблъсък на котерии вътре в ГЕРБ. Не слушам никого. Скандалът компрометира българското председателство на ЕС. Заместникът на Лиляна е човек от ДАНС. Олег някакъв си. И знае само руски. И този човек ще работи за България. С какво и как? В рамките на ГЕРБ се съсредоточи много власт. Така се пренесе и голямото желание да се вземат и управляват пари. А сметките в НДК, доколкото виждам, има много нули в тях, отсече Кънев.", "date": "03.07.2017", "title": "Радан Кънев: Заместникът на Лиляна е човек от ДАНС. Знае само руски"}
{"url": "http://clubz.bg/55778-andrej_rajchev_putin_moje_da_e_plyus_za_borisov", "text": "Руският президент Владимир Путин може да е минус за премиера на България Бойко Борисов, но може да се превърне и в плюс. Това коментира пред бТВ социологът Андрей Райчев. Той допълни, че в Европа започват да осъзнават, че Борисов е единственият лидер от ЕС, който има някакво разбирателство с руския президент. Това според Райчев е отношението на европейските лидери към Борисов. Той смята, че българският премиер се опитва да набере нов тип международна височина, като дори си позволява да поучава европейските лидери.  Според него на Балканите в момента няма лидер. Според него международната активност на Борисов се улеснява от \"пълна тишина\" във вътрешната политика. Според Райчев конфликтът между ГЕРБ и президента Румен Радев не е голям проблем. Според него обаче държавният глава е прав за това, че България трябва да купи \"Грипен\", защото те ще са нови, за разлика от F-16. Според него приказките, че Швеция е корумпирана страна, са несериозни, а причината за тях е, че там хората са по-чувствителни към подобни теми. Според социолога противниците на президента искат да го опитомят. Райчев смята, че в случая с НДК има битка между Лиляна Павлова и Мирослав Боршош. Според него е интересно защо Павлова, която беше любимка на Борисов, в момента е шеф на едно временно министерство. Според него това са сложни баланси на върха на ГЕРБ. Райчев призна, че България не се справя с ромския проблем и той пак припламва. Той изтъкна, че в ромските махали има деца, които не са виждали нито бащите, нито дори дядовците си да работят.", "date": "03.07.2017", "title": "Андрей Райчев: Путин може да е плюс за Борисов"}
{"url": "http://clubz.bg/55780-germaniq_e_%E2%84%961_na_kupata_na_konfederaciite_snimki", "text": "Германия спечели за първи път в своята история турнира за Купата на конфедерациите. Това е надпреварата, която предшества световното по футбол и в която спорят шампионите на всички конфедерации на ФИФА плюс първенеца на планетата. Във финала, игран на “Санкт Петербург стейдиъм”, играчите на бундестима доказаха, че са сила №1 на планетата и се наложиха с 1:0 над Чили. Единственото попадение падна в 20-ата минута, а негов автор е нападателят на \"Борусия\" (Мьонхенгладбах) Ларс Щиндъл. Двубоят бе исторически и за двата тима, те никога преди не бяха достигали до финала в турнира. Южноамериканците стартираха изключително агресивно срещата в опит да притиснат своя съперник. Противно на логиката обаче в 20-ата минута Германия откри резултата след много груба грешка на Марсело Диас. Бранителят задържа прекалено дълго топката пред собственото си наказателно поле и в крайна сметка тя му бе отнета от Тимо Вернер, който напредна и подаде към останалия на празна врата Ларс Щиндъл - 1:0. До края на полувремето Чили продължи да доминира, докато немците опитваха да контраатакуват при всяка удобна възможност. След почивката ситуацията на терена не се промени особено. Футболистите на бившия играч на \"Барселона\" Хуан Антонио Пици продължиха да играят агресивно, като на моменти дори преминаваха границите на феърплея. При една подобна ситуация главният арбитър Милорад Мажич спести червен картон на бранителя Гонсало Хара, който умишлено удари с лакът в лицето Тимо Вернер. Двата тима продължиха здравата битка на терена - южноамериканците опитваха всячески да стигнат до изравнителен гол, докато играчите на Йоаким Льов се бранеха изключително дисциплинирано и не позволяваха сериозни опасности пред вратата на Тер Щеген. Все пак в 83-тата минута чилийците можеха стигнат до попадение именно след грешка на стража на \"Барселона\", но резервата Анхело Сегал стреля изключително неточно. Тер Щеген трябваше да се намесва още веднъж, след като в добавеното време Алексис Санчес стреля от пряк свободен удар, но немският вратар спаси и по този начин световните шампиони удържаха победата си, спечелвайки 10-ото издание на турнира. За третото място Португалия надви Мексико с 2:1 след продължения и грабна бронзовите медали. За \"мореплавателите\" не игра Кристиано Роналдо, който вече е във ваканция. Капитанът на \"железните\" Юлиан Дракслер (горе) бе избран за футболист №1 в турнира и получи \"Златна топка\" от Диего Марадона. Голмайстор с три попадения и две асистенции пък стана неговият съотборник Тимо Вернер. Клаудио Браво е №1 сред вратарите.  ", "date": "03.07.2017", "title": "Германия е №1 на Купата на конфедерациите (СНИМКИ)"}
{"url": "http://clubz.bg/55775-trygva_remontyt_na_dondukov", "text": "Реконструкцията на бул. „Княз Ал. Дондуков“ в участъка от бул. „Цар Освободител“ (при Министерския съвет) до ул. „Георги С. Раковски“ започва днес, съобщиха от пресцентъра на Столичната община. Реконструкцията включва релсовия път, пътната павирана настилка, тротоарите. При реконструкцията на бул. „Княз Ал. Дондуков” ще бъдат изградени изцяло нов релсов път и паважна настилка по целия булевард, включително и в обхвата на трамвайните релси. От южната страна на булеварда (сградата на Националната опера) ще бъде изградена велоалея от новопроизведена паважна настилка с гладка повърхност.  Паралелно с това продължава работата по ул. „Кракра“, където се изгражда нов релсов път и предстои полагане на асфалт. От днес до 31 август се забранява влизането на пътни превозни средства по бул. „Княз Ал. Дондуков” между бул. „Цар Освободител“ (при Министерския съвет) и ул. „Г. С. Раковски“. Забраняват се престоят и паркирането на бул. „Цар Освободител“ на 30 м след ул. „Княз Александър I“ в посока ул. „Г. С. Раковски“. \n\tЗа същия период от днес до 31 август се променя маршрутът на временната автобусна линия № 20 ТМ. Автобусите по линията ще се движат от бул. „Княгиня Мария Луиза” наляво през пл. „Независимост“, надясно по бул. „Цар Освободител“, наляво по ул. „15 ноември“, надясно през площад „Св. Александър Невски“, надясно по ул. „Оборище“ и наляво по бул. „Васил Левски“ до площад “Васил Левски” - двупосочно. Разкриват се временни двупосочни спирки в района на кръстовището бул. „Цар Освободител“ - ул. „Княз Александър I“ и на площад „Васил Левски”. \n\tЗакриват се временните двупосочни спирки по бул. „Княз Ал. Дондуков“. Закриват се местата за почасово платено паркиране и се изместват местата за платено паркиране „Служебен абонамент“.  От вчера е затворен и булевард \"Прага\" също за ремонт.", "date": "03.07.2017", "title": "Тръгва ремонтът на \"Дондуков\""}
{"url": "http://clubz.bg/55779-samo_za_4_meseca_nad_16_mlrd_iztekli_ot_rusiq", "text": "Нивото на изтичане на капитали от Русия е достигнало рекордни показатели, пише в. \"Комерсант\". Изданието цитира агенциите \"Ренесанс капитал\" и Emerging Portfolio Fund Research (EPFR). Чуждестранните инвеститори намаляват вложенията си в руски активи четвърти месец поред. За този период те извадили от руски акции над 1,6 милиарда долара. Това е най-голямото изтичане през последните 3 години и половина. Оттеглянето на чуждите инвеститори се обяснява с неоправданите очаквания за сближаване между САЩ и Русия, изострянето на корпоративния конфликт между \"Роснефт\" и АФК \"Система\", както и от падането на цените на петрола. Същевременно се увеличават инвестициите в активи в други развиващи се страни. Само от 26 юни до 2 юли фондовете на такива пазари привлекли близо 2 милиарда долара, а за четири месеца - почти 28 милиарда. Руският пазар на акции се оказал сред аутсайдерите. Повече пари изтекли само от Китай - 4 милиарда долара. \"Комерсант\" обаче уточнява, че този пазар е доста по-голям от руския. За сметка на това в Индия били инвестирани 2,6 милиарда долара, а в Бразилия - 1 милиард.", "date": "03.07.2017", "title": "Само за 4 месеца над $1,6 млрд. изтекли от Русия"}
{"url": "http://clubz.bg/55783-sega_forever_vsichki_stari_igri_na_novite_ustrojstva", "text": "През 80-те и 90-те беше бумът на конзолите - първите устройства, направени специално за виртуални игри, които с демокрацията се появиха, макар и малко и в България. Въпреки ограниченията на технологиите някои студиа създадоха аудио-визуални шедьоври, оценени не само от децата. Да играеш тези игри днес обаче е много трудно, ако не пазиш раздрънканото пластмасово тяло на някоя Sega Mega Drive. Основна причина за това е т.нар. обратна съвместимост - новите устройства не могат да подкарват старите игри. Така бе дълги години, като находчиви програмисти разработиха специални програми - емулатори, които обаче не работят винаги добре. Някогашният гигант в конзолите Sega обяви преди дни проект за пресъздаване на огромна колекция от класическите им заглавия за мобилни телефони. Да подкараш древния таралеж Соник да се затъркаля на компютърен екран е сложна задачка, но на екрана на смартфон е далеч по-лесно. Вече са излезли общо 5 заглавия, напълно безплатни както за Android, така и за Apple телефони. Това са класическият Sonic The Hedgehog, платформърът Kid Chameleon, бойните игри Comix Zone и Altered Beast и класическата японска ролева игра Phantasy Star II. И макар светкавичният син таралеж да е достъпен вече в десетки смартфон игри, много други популярни заглавия, спортни, шуутъри, дори някои от първите стратегии ще бъдат публикувани в колекцията Sega Forever. Можете да следите какво ще бъде пуснато на специалния сайт  . Дори и да не сте опитвали тези стари конзолни игри, те всъщност идват в магазините за апликации сред много свои клонинги - множество от популярните заглавия днес са базирани на тях в една или друга степен. Да, дори Pokemon Go.", "date": "03.07.2017", "title": "Sega Forever - всички стари игри на новите устройства"}
{"url": "http://clubz.bg/55776-cnn_vsichko_osven_pylen_proval_shte_e_uspeh_na_sreshtata_trymp_putin", "text": "В продължение на седмици Кремъл и Белият дом танцуваха около възможността да се срещнат лице в лице Доналд Тръмп и Владимир Путин. Да, и двамата президенти ще бъдат в Хамбург, Германия, на 7 и 8 юли за срещата на Г-20, която събира ръководители на големите индустриални страни. Да, вероятно ще има среща. Не, няма подробности. Сега е официално: Москва и Вашингтон потвърждават, че двамата президенти ще се срещнат на срещата на върха, но все още няма подробности за времето, мястото или формата. В четвъртък говорителят на Путин Дмитрий Песков каза пред CNN: Нищо не е засегнало президентството на Доналд Тръмп толкова, колкото и Владимир Путин, и това значение помага да се обясни чувствителността. Но наблюдатели от Кремъл в Москва и във Вашингтон казват, че няма съмнение, че Путин иска да се срещне с Тръмп - а Тръмп най-вероятно иска да се срещне с Путин. Тръмп и Путин трябва да говорят: несъгласията за Украйна, Сирия, ядрените оръжия и твърденията за намеса на Москва в изборите в САЩ през 2016 г. тласнаха страните им на ръба на конфликта. Срещи като тези обикновено са внимателно режисирани дори ако това е случайна среща в коридора, да не говорим за официална среща с помощници и преводачи. Но нито една от страните не дава предварителен преглед на това как двамата мъже ще се съберат на едно място. Говорителят на Путин Дмитрий Песков каза, че Кремъл е отворен за всеки формат на срещата, \"който е удобен за американците\". Минно поле за връзките са обществеността за Тръмп, обсаден от ФБР, и разследванията на Конгреса за намесата на Москва в президентската надпревара и евентуално тайно споразумение от предизборната му кампания, Русия е радиоактивна. Тръмп, неговата кампания и руски представители отрекоха, че между тях е било сключено някакво тайно споразумение. Но сядането до Путин - дори разтърсването на ръката му - може да се превърне в минно поле за връзките с обществеността. Помислете за фурора от снимките на Тръмп, който през май се смее с руския външен министър Сергей Лавров и руския посланик Сергей Кисляк в Овалния кабинет. Путин сякаш разбира дилемата на Тръмп, описвайки Съединените щати като заключени в „политическата шизофрения\", която не позволява на Тръмп да подобри отношенията. Андрей Кортунов, генерален директор на руския Съвет за международни отношения, казва, че това, което той чува от Кремъл, е, че \"разбираме сложността на тази ситуация. Не бързаме, можем да изчакаме, докато прахът слегне.\" Каквото и да прави Тръмп, вероятно ще бъде използвано срещу него от вътрешната му опозиция, Кортунов смята, че Кремъл не търси среща или споразумение, \"което би могло да постави Тръмп в още по-несигурно положение от това, в което е в момента\". И все пак Путин иска нещо от Тръмп. Проблемите със САЩ загнояват. Една среща няма да разреши всички американско-руски въпроси. В Сирия руските и американските пилоти могат да се окажат в пряк сблъсък. В Украйна битката и гибелта продължават. Контролът върху оръжието се крепи на нишка, като няколко гласовити политици и в двете страни призовават правителствата си да излязат от Договора за ядрени сили със среден обсег и да оставят изтичането на споразумението за рестартиране. Москва все още се гневи поради решението на президента Барак Обама през миналата година да експулсира 35 руски дипломати, за които САЩ подозираха, че са агенти на разузнаването, и стъпката за поемане на контрола над руските дипломатически имоти в Мериленд и Ню Йорк, обвинявайки Москва, че ги използва за разузнавателни цели. По това време Путин реши да не отвръща, но руското външно министерство вече предупреждава, че може да отвърне на удара. В четвъртък говорителят на Министерството на външните работи Мария Захарова заяви пред репортери: Администрацията на Тръмп все още не е възстановила широкия спектър от комуникации, които Обама изключи след присъединяването на Крим от Русия. Никой в Кремъл обаче няма каквато и да е илюзия, че една среща с Тръмп, дори и най-привличащата общественото внимание, лесно ще разреши тези проблеми. Кремъл може да достигне до \"символичен жест\" от Тръмп, че е готов да нормализира отношенията си - а за Путин, каза Суслов, това може би е достатъчно. През ноември руските граждани може и да са се надявали, че новоизбраният президент Тръмп ще може да промени отношенията между двете страни, когато дойде на власт, но тази надежда беше попарена преди месеци. \"Не мисля, че обществеността чака истински пробив в момента\", казва Суслов. \"Те чакат точка, която да докаже, че сме се ударили в дъното и постепенно се измъкваме от тази бъркотия и мисля, че никой не очаква това движение да бъде бързо или лесно.\" Зад кулисите върви трудно дипломатическо договаряне. На 21 юни Русия отмени планираната среща между руския заместник-министър на външните работи Сергей Рябков и американския помощник държавен секретар Том Шанън, на която се очакваше да се опитат да разрешат някои ключови дразнители между Москва и Вашингтон. Русия посочва новите санкции, наложени от Вашингтон, и липсата на специфики, предложени от администрацията на Тръмп. Все пак, каза Суслов, има истинска подготовка за среща на Путин - Тръмп, но когато се срещнат, смята, че президентите ще обсъждат само \"контурите\" на дневния ред, оставяйки подробности по-късно да бъдат разкрити от техните висши служители. \"Днешното спазване на нисък профил и избягването на публичност\", каза той, \"е единственият начин да се направи нещо в тази много неудобна политическа среда в Съединените щати\". Андрей Кортунов от руския Съвет по международни отношения също няма големи очаквания: \"Мисля, че всичко друго освен ясен провал ще бъде успех\". Така че какво ще кажете за вариантите на снимки от срещата им? Ще се усмихват ли Путин и Тръмп, когато се ръкуват? Ще има ли някаква химия между тях? Едва ли. Но с тези двама непредвидими лидери всичко може да се случи.", "date": "03.07.2017", "title": "CNN: Всичко освен пълен провал ще е успех на срещата Тръмп - Путин"}
{"url": "http://clubz.bg/55786-radev_naznachi_agent_na_ds_nachelo_na_suhopytnite_vojski", "text": "Президентът Румен Радев потвърди с указ предложения от правителството за началник на щаба на сухопътните войски полковник Николай Караиванов, съобщиха от президенството. Бившият зам.-шеф на дирекция \"Операции и подготовка\" в Министерство на отбраната е издигнат и в чин бригаден генерал. Караиванов бе разкрит от Комисията по досиетата като агент на Държавна сигурност в контраразузнаването под псевдонима \"Майк\", докато работеше в МО по време на предишния министър Николай Ненчев. Той е завършил военната академия \"Г. Раковски\" и е на служба от 1985 г. Президентът е одобрил и други предложения за назначаване от правителството - полковниците Красимир Кънев и Васил Събински също стават бригадни генерали. Кънев заставата начело на дирекция \"Стратегическо планиране\" към военното министерство, а Събински поема дирекция \"Комуникационни и информационни системи\" във Военния секретариат на Европейския съюз в Брюксел, Белгия.", "date": "03.07.2017", "title": "Радев назначи агент на ДС начело на сухопътните войски"}
{"url": "http://clubz.bg/55781-lovite_li_oshte_pokemon_go_specheli_nad_12_mlrd_dolara", "text": "Първият хит в света на игрите с \"добавена реалност\" Pokemon Go донесе сериозни печалби на създателите си. Според анализаторите от Apptopia е генерирало до този момент над 1,2 млрд. долара. Творението на Nintendo и Niantic, в което ловите разпръснати из реалния свят дигитални зверове, които телефонът ви поставя в реалността, е свалено 752 милиона пъти. През миналата година ловците на покемоните са донесли 950 млн. долара печалба, а за първата половина на 2017 г - още 250 млн. долара.  Популярността на играта все пак спада. Няколко души загинаха, немалко бяха ранени, а много държави ограничиха играта, тъй като може да постави много разсеян и вживял се играч в опасна ситуация. След предупреждения от създателите обаче тези случаи намаляха.  Все още обаче 60 млн. играят всеки месец, а 12 млн. души - всеки ден.", "date": "03.07.2017", "title": "Ловите ли още? Pokemon Go спечели над 1,2$ млрд. долара"}
{"url": "http://clubz.bg/55774-moskva_pak_aktivira_siderov_borisov_e_na_hod", "text": "Решетников не беше намерил място за Сидеров в плана за овладяване на България, който стартира през есента на 2015 година. Прекалено агресивен бе лидера на Атака, много скандали, ненужно медийно внимание. Ролята му на официален проводник на московските интереси нанасяха повече щети на репутацията на Кремъл, отколкото ползи. Стигна се дотам, че хората научаваха за намеренията на Русия по-бързо от Сидеров, отколкото от руския посланик, московските медии или основните проруски партии - като БСП, ДПС и АБВ. На имиджа на руската политика бе нанесен силен удар. Затова Решетников извади Сидеров от активна главна роля и го остави на трупчета. Основно през прокуратурата и лично Цацаров. \"Златният пръст\", който държеше правителството на Орешарски на власт, бе принуден за смени профила си, след влизането на патриотите във властта. Провеждаше солидарна политика и спазваше обща линия на приличие. При липса на финансиране, трябваше да заложи на основната партньорска линия. Но, изявата на лидера на Атака и острите думи му думи в тотално хибридното предаване на Георги Любенов по БНТ - на практика всичките гости бяха програмирани да се фокусират в една посока - говори еднозначно за връщането към основното му амплоа. Москва активира троянския си кон в управляващата коалиция. Взет е курс към дестабилизация и нови избори. Заради \"Грипен\", но най-вече заради българската политика и председателството ни на ЕС за Македония и Западните Балкани. На практика тази проява на Сидеров означава, че е възможно Москва да е подновила финансиране и да има нужда от неговата агресивност и деструктивност. Той не прави случайни неща. Твърде първичен е. Кремъл заявява, че няма да позволи неговите проксита да не зачитат нейните интереси, дори ако са на власт. С акцията си Сидеров и Москва, отправят остро и доста грубо предизвикателство към Борисов, като възраждат темата за националистите във властта. ЕНП преглътна родните националисти, но руските няма как. ГЕРБ нямат друг ход за запазване на правителството освен разграничение на патриотите от Сидеровите указания за евразийска алтернатива на ЕС и НАТО. Призовавам \"десните\" да не пропускат нито секунда, за да поставят ребром въпроса пред Борисов - Сидеров е управляващ, има министри, има парламентарна власт. Какъв сигнал даваме на ЕС и НАТО - на съюзници и партньори? В Евразия ли влизаме и най-важното - това ли е подкрепата, на която разчитат в трудни мигове за страната? А за всеки случай да преградят пътя за \"уклончив\" отговор на Борисов, защото същия този Сидеров утре ще гласува за самолетите, за преворъжаването на армията, за еврозоната, за Шенген, за договорите с Македония? И както се вижда той е напълно готов да стига до крайности, да торпилира правителството и отношенията му с ключовите съюзници. Никак не е препоръчително в такива жеги да се протестира - но бъдете готови. И като си спомня, че същия обикаляше известни с атлантическите си предпочитания министри на Борисов, за да ги уверява, че той се е променил!? Оставка, господин Сидеров от заеманите постове и изтегляне на всички негови министри. Ако не стане - разваляне на седянката. И ако трябва нови избори. Борисов знаеше, че Сидеров е кукла на конци и чрез него винаги могат да го дестабилизират. Марешки е по-стойностен от него.", "date": "03.07.2017", "title": "Москва пак активира Сидеров, Борисов е на ход"}
{"url": "http://clubz.bg/55773-misleh_che_nishto_v_rusiq_ne_moje_da_me_shokira_no_otidoh_na_izlychvaneto_na_tv_predavane", "text": "Много трудно нещо може да ме шокира в Русия, след като 45 години я изучавам. Но този месец кръвта ми се смрази. Не защото гледах невинни деца, които бяха извлачвани от улиците от главорезките сили за борба с безредиците, не защото и аз самият бях арестуван и разпитван от полицията в продължение на седем часа – въпреки че тези инциденти са част от историята, а заради това, на което станах свидетел в студиото на руска държавна телевизия. Но да започнем от началото… На Деня на Русия, 12 юни, хиляди хора протестираха в центъра на Москва против Владимир Путин и неговата клептократска клика. Нямаше логика или причина за арестите, които последваха. От Националната гвардия в черни туники се плъзгаха в групи по пет между събраното множество, сграбчваха случайни хора и ги хвърляха в полицейски камионетки. Може да държиш руския флаг (на Деня на Русия!), може да скандираш „Русия без Путин“, или само да гледаш, или дори – имаше и такъв случай – да обясняваш на интервюиращ защо подкрепяш Путин…нищо не те защитаваше. Седмица по-късно се намирах в провинциалния град Нижни Новгород. Бях с група туристи на учебно пътуване, като се срещахме с политици, експерти, активисти. Моята работа като експерт по страната беше да ръководя дискусиите и да помогна на участниците да почувстват Русия при Путин. Съвсем скоро обясненията за зараждащата се полицейска държава станаха излишни. Говорехме си с представител на собствената партия на Путин на закуска в нашия хотел, когато хайка от цивилни полицаи, придружавани от оператор, нахлу на нашата среща и ни отведе от сградата. Закараха ни в полицейски участък, където бях държан в продължение на седем часа и бях разпитван какво „всъщност“ правя. Разпитващият не можеше да схване идеята за „учебно пътуване“. Туристите трябва да се разхождат около Червения площад, да ходят в Болшой, не да интервюират политици или да посещават зони на екологични катастрофи, или да се срещат с млади поддръжници на архиврага на Путин Алексей Навални. Те, изглежда, знаеха всичко за мен – дори че съм бил екстрадиран от Съветския съюз през 1989 г. Защо се преструвах на турист, когато в действителност бях журналист? Отказаха да ми дадат нещо за ядене или пиене. След четири чака можах да се обадя в посолството на Великобритания в Москва и оттам настояха поне да ми се даде вода и ме свързаха с адвокат. Накрая ме пуснаха с малка глоба – но чак след като бях принуден да подпиша фалшиво „признание“, че съм нарушил визовите регулации. Като се върнах в Москва, Анатолий Кузичев, водещ на политическо токшоу, ни покани да присъстваме в студиото по време на живо предаване по Първи канал на държавната телевизия. Обявената тема за дискусията беше годишнината от инвазията на Хитлер в СССР на 22 юни 1941 г. – но това беше само претекст за сесия омраза срещу Украйна, Полша и всеки друг, дръзнал да критикува Русия. В „1984“ гражданите се събират на „седмица на омразата“ и там се показва изображението на главния държавен враг и тълпата крещи колко го мрази. Тук, на екрана се появиха снимки на мъж, арестуван в Украйна, защото е носил съветския флаг, и на символичен украински „експерт“ беше позволено да обясни защо комунистическите символи са забранени там. Но само след секунди тя беше заглушена от виковете на двамата алфа мъжкари водещи, които обявиха украинското правителство за нацистко и русофобско. Единствената роля на експертката изглежда беше да служи за боксова круша. След шоуто я попитах защо се е съгласила на това унижение. Тя се обърна настрани и отказа да говори. Един от водещите, Артьом Шейнин, ветеран от съветската война в Афганистан, крачеше наперено като експлодиращ пакет от дебелащина и обработен гняв. Той напсува полския парламент, че е гласувал да се премахват паметниците от времето на съветската окупация от страната. „Не се срамувам от думата, която ще използвам. Тези хора са кучки, животни…“, каза той. Устната му се окръгли, докато изплюваше думите срещу камерата. До мен седеше млада асистентка на предаването, едва около 20-годишна, чиято работа беше да ръководи аплодисментите. Когато водещите правеха някой особено злъчен коментар, тя приближаваше длани една в друга и така даваше сигнал на публиката да избухне в аплодисменти. Четири секунди по-късно даваше сигнал за мексиканска вълна, който публиката отново изпълняваше. Гледал съм и преди подобни шоу програми по руската тв и ги намирах за безвкусни и груби – но когато го видях в действие, останах безмълвен. По време на пауза за реклама се обърнах към хейт лидерката и я попитах дали е чела Джордж Оруел. Не знаеше кой е той. Руският писател Николай Гогол навремето описа Русия като  шейна, дърпана от три коня, на която се възхищава целият свят, докато тя профучава. Някога Путин търсеше точно възхищение. Когато работех като консултант на Кремъл в ранните години на неговото управление, си спомням, че посъветвах главния му имиджмейкър, че ако искат да спечелят Запада, трябва да започнат, като демонстративно обърнат гръб на комунизма и протегнат ръка на страните, които някога са окупирали. Напоследък Русия се перчи като гангстер, не като влюбен. От видяното днес руската тройка е дърпана от трите стари кранти –ксенофобия, страх и заплахи, които я влекат обратно към дискредитираното минало.", "date": "03.07.2017", "title": "Мислех, че нищо в Русия не може да ме шокира. Но отидох на излъчването на тв предаване"}
{"url": "http://clubz.bg/55782-18_dushi_izgorqha_v_avtobus_v_germaniq_snimki_video", "text": "18 души най-вероятно са изгорели. Това е трагичната равносметка от сблъсък днес между автобус и ТИР на магистрала А 9 в Бавария. Първоначално бе съобщено, че 30 души са пострадали, а 18 са в неизвестност след удара. Изказванията обаче намекваха, че вероятно се е случило най-лошото. Не бивало да се изключва смятаните за безследно изчезнали да не са успели да напуснат обхванатия от пламъци автобус. Все пак имало и искрица надежда: Тя се разигра малко след 7 чАСА тази заран. Автобус с 46 пътници и двама шофьори е пътувал от Северна Бавария на юг към Нюрнберг. Пътниците са били предимно възрастни хора, поели на екскурзия. Сблъсък  с тежкотоварния камион е станал край Мюнхберг, община Хоф. По магистралата е имало голямо задръстване. По все още неизяснени причини автобусът се е забил в пътуващия пред него ТИР. Автобусът мигновено е бил обхванат от пламъци, от него са останали само обгорели ламарини. Незабавно е бил подаден сигнал. На мястото на трагедията са пристигнали 200 спасители, пожарни коли и полиция. Ранените с опасност за живота са били откарани до най-близките болници с хеликоптери. Все още платната на магистрала А 9 и в двете посоки са блокирани за движение поради течащи издирвателни и следствени действия. Полицията обяви телефон, на който се подава информация на близки на пострадалите и граждани. Последнага голяма катастрофа на същото място беше през октомври 1990 г. Тогава при мъгла стана верижна катастрофа, загинаха 10 души.   Към момента нямаме данни за пострадали българи при катастрофата с автобус в Бавария, съобщиха от външното министерство в София. Генералното консулство на страната ни в Мюнхен е в непрекъснат контакт с полицията.  ", "date": "03.07.2017", "title": "18 души изгоряха в автобус в Германия (СНИМКИ, ВИДЕО)"}
{"url": "http://clubz.bg/55793-kak_da_se_preborim_s_letnite_jegi_video", "text": "Всички знаем, че няколкото дъждовни дни ще отминат бързо и термометърът пак ще се пръсне от рекордните жеги. Затова и търсенето на методи как да се борим с високите температури през жежкото лято продължават да са актуални. Горилата Зола от зоологическата градина в Далас, Тексас, демонстрира още в края на юни как се справя с летните жеги. Видеото с метода й, заснето от супервайзърката на приматите Ашли Ор, е едно от най-гледаните през последните две седмици. И има защо - мъжкарят Зола е в прекрасно настроение, а подходът му наистина работи. Трябва ви само един малък басейн, пълен с вода догоре (може да се наложи да долеете), и искрен човекоподобен ентусиазъм.    ", "date": "03.07.2017", "title": "Как да се преборим с летните жеги (ВИДЕО)"}
{"url": "http://clubz.bg/55794-posledno_sbogom_na_osmoygylniq_snimki", "text": "Днес започна демонтажът на паметника \"1300 години България\" пред Националния дворец на културата (НДК). Паметникът се саморазрушава от години и е опасен за преминаващите. Противниците му от години са повече от неговите привърженици. От откриването си монументът е обект на подигравки заради необичайната си форма. Решението за премахването на паметника е взето през декември 2014 г. от Столичния общински съвет. Дискусиите за съдбата на паметника обаче започват десетина години преди това. Преди година и половина Върховният административен съд потвърди окончателно решението на Столичния общински съвет за премахване на монумента. В края на май столичният кмет Йорданка Фандъкова заяви, че паметникът ще бъде демонтиран до края на лятото. Архитектурно-монументалния комплекс \"1300 години България\" е изграден за 8 месеца през 1981 г. Посветен е на навършилите се тогава 1300 години от създаването на България. Няколко скулптори са работили по него, като автор на композицията е проф. Валентин Старчев. На това място е имало казарма, както и паметник на загиналите от Първи и Шести пехотен полк. Ето исторически кадри от откриването:     А ето как видя един от последните дни на паметника през 2017 г. фоторепортерът на Клуб Z Веселин Боришев.  ", "date": "03.07.2017", "title": "Последно сбогом на Осмоъгълния... (СНИМКИ)"}
{"url": "http://clubz.bg/55795-kaloqn_topalov_iska_uvolnenieto_na_petq_kryncheva", "text": "Председателят на Софийски градски съд (СГС) Калоян Топалов иска бившата зам.-шефка на съда Петя Крънчева да бъде уволнена. Това съобщи  Нарушенията на Крънчева са подмяна на протоколи от съдебни заседания без обяснения защо се налага това, лишаване на страни по дела до достъп до материали и др.  Данните са установени през март 2017 г. при проверка в цялото Наказателно отделение на градския съд. Целта била да се подобрят отчетността и събирането на статистическа информация за делата в отделението. Единствено за състава на Крънчева е открито системно забавяне на администрирането на наказателните производства. Проверката установила, че тя ограничавала и съзнателно лишавала страните от достъп до материалите, като връщала делата в деловодството на СГС непосредствено преди заседанията. По този начин страните нямали възможност да се запознаят навреме с материалите, което ставало причина и за отлагането на дела. Освен това задържала делата при себе си, което пък препятствало изпращането на призовки в срок. Така страните били нередовно призовавани, което на свой ред също водело до отлагане на производствата. Установени били случаи, в които по 2-3 пъти Крънчева присъединявала протоколи по едно и също дело, като разликата в подмяната била с месеци. Тя не издавала разпореждане, с което да обясни защо се налага това, с какво новите се различават от старите и дали има разлики. По други дела пък с месеци до 3 години не присъединявала протоколи от съдебни заседания, констатирани са такива случаи от 2015 г. и 2016 г. Два от тях са най-драстични. По делото за пране на пари срещу Валентин Димитров не бил приложен протокол отпреди 7 години. От проведени 56 заседания, протоколите от 42 от тях са добавени със закъснение от месец до 3 години. В друг случай пък Крънчева присъединила протокол, след като изчела присъда. При проверката е установено още, че тя отлага заседания в последния момент по здравословни причини, като невинаги представя болничен лист за това. В обясненията си Петя Крънчева казвала, че това се дължи на голяма натовареност. Проверката, която извършиха членове на ВСС на място в началото на 2015 г. показа, че тя е била изключена от разпределение от май 2013 г. до май 2014 г., после е била на 40% натовареност. Едва след като подаде оставка като зам.-шеф на СГС е на 100% натовареност. Топалов обаче иска нейното освобождаване заради неоснователно бездействие при изпълнение на служебните задължения, системно осуетяване на редовното провеждане на съдебните заседания, свързано със своевременното уведомяване на страните. Създадена е от нея порочна практика като с действията си засилва общественото недоверие не само към СГС, но към цялата система, е заключението на председателя на СГС. Това е четвъртото предложение за наказание на Крънчева през последните две години. През 2015 г. председателят на ВКС Лозан Панов поиска тя да бъде наказана. Предложението се базираше на констатациите в доклада от проверката в СГС в началото на с.г., извършена от членове на съвета. Те установиха, че Крънчева е подала невярна информация в съвета за разпределените ѝ дела. На 4 октомври 2016 г. Съдийската колегия я наказа с намаляване на заплатата с 15% за една година. Решението беше обжалвано от Лозан Панов пред Върховния административен съд, но производството беше спряно до произнасянето по Тълкувателно дело №7 от 2015 г. То вече е факт и казусът с Крънчева се очаква да тръгне отново. През пролетта на тази година последва ново предложение на председателя на ВКС, този път за образуване на дисциплинарно производство не само  срещу Крънчева, но и срещу бившите зам.-председатели на градския съд Николай Димов и Иво Дачев. Поводът бе констатациите в доклада на СГС от април, от който става ясно, че през 2015 г. в съда са допуснати десетки нарушения на закона при искането и даването на разрешения за използване на СРС, включително и такива, довели до подслушване и следене на дипломати. Но на 6 юни СК на ВСС отказа да стори това и Панов отново обжалва. Две седмици по-късно обаче колегията уважи предложение на Калоян Топалов и образува дисциплинарно производство срещу Крънчева. Председателят на СГС поиска тя да бъде понижена в длъжност съдия в СРС, а мотивът за искане на тази санкция беше резултатът от проверка на Инспектората към ВСС от миналата година. В акта били дадени препоръки на Топалов да предприеме мерки за забавените от Петя Крънчева дела.", "date": "03.07.2017", "title": "Калоян Топалов иска уволнението на Петя Крънчева"}
{"url": "http://clubz.bg/55796-di_velt_ot_mizeriqta_v_maksuda_do_ritnika_v_berlinskoto_metro", "text": "Днес в Берлин продължава съдебният процес срещу българския гражданин Светослав Стойков, който през октомври 2016 блъсна една жена по стълбите на Берлинското метро.  Светослав Стойков и жена му Цветанка, които нямат официално сключен граждански брак, пристигат в Германия, за да си търсят работа. Но мечтата им за по-добър живот приключва твърде бързо след бруталната постъпка на Светослав, предизвикала шок в цяла Германия. От една година семейството живее в Берлин. И двамата са от турскоезичното малцинство на ромите от бедняшкия варненски квартал Максуда, където много от хората живеят в дървени бараки без вода и електричество. Мизерните условия на живот предизвикват израз на недоумение по лицата на присъстващите в съдебната зала, при това съдбата на двамата е сходна с тази на много други пришълци от Югоизточна Европа, които се опитват да си изградят ново бъдеще в Германия, заключава вестник „Ди Велт”. Изданието предлага статистически данни, според които броят на българите в Германия се е увеличил пет пъти за последните седем години. Тенденцията пролича особено ясно най-вече след 2014-та, когато българите получиха  правото на свободен достъп и до трудовия пазар на ЕС. Известно е, че голям брой от пристигналите мигранти притежават добра квалификация, повече от половината от тях имат работа и плащат социални осигуровки. Има обаче и други 35%, които живеят от социални помощи. Освен това има и много югоизточноевропейци, които живеят в Германия, без да са легално регистрирани. Те и не са длъжни да го правят, тъй като са граждани на ЕС, пояснява изданието и отбелязва, че някои българи отиват в подслони за безпризорни, други живеят на палатки, а не са малко и онези, които нощуват в строителни фургони. Колко точно е броят на ромите между тях, е трудно да се прецени. Ясно е само, че е висок, констатира „Ди Велт”, защото да си безработен в Германия е хиляда пъти по-добре, отколкото да си без работа в България и това се знае из бедняшките квартали, от които идват тези българи, пише вестникът. В съдебната зала Цветанка разказва, че не може да чете и пише, и че е търсила работа като чистачка. Семейството преживява от германските детски надбавки. Трите деца са на възраст 7, 10 и 11 години, но не ходят на училище, тъй като през миналата година нямало свободни места за тях. Светослав С. и жена му Цветанка получават за тези деца общо 582 евро, макар и трите деца междувременно да живеят при баба им и дядо им в България. Именно детските надбавки осигуряват живота на много семейства от Югоизточна Европа в Германия, пише „Ди Велт” и пояснява защо това е привлекателно за тях: „Един учител в България  получава около 300 евро месечно, а детските надбавки са в размер на 17,50 евро. Българите са на осмо място в класацията на чуждите граждани в Германия, които получават детски надбавки”. Колкото и да е невероятно, парите им се изплащат, независимо, че голяма част от децата дори не се намират в Германия. Като граждани на ЕС, българите имат право да получават социални облаги в онази страна, в която имат адресна регистрация. По-нататък вестникът информира за опита на министерството по проблемите на семейството и децата  да ограничи плащанията на детските надбавки на принципа: който не ходи на училище в Германия, не може да получава детски. В правно отношение обаче подобен регламент противоречи на конституцията на Германия, в която е записано, че всяко дете трябва да има гарантиран екзистенц-минимум. Все пак някои германски власти, като тези в етнически смесения квартал Ной-Кьолн, оказват финансов натиск на родителите да пращат децата на училище. За пет неизвинени отсъствия се плаща глоба между 70 и 600 евро, а който не може да я плати, го чака арест. Причината за това да не изпращат децата си на училище се корени в житейския опит на ромите – повечето от тях също не са ходили на училище и са се убедили, че е безсмислено да се инвестира прекалено много в образованието на децата. „Това е модел, който е утвърден сред ромите”, казва Корина Цанг от училищните власти в Берлин-Нойкьолн, където отговаря за паралелките с мигранти, изучаващи в продължение на една година немски език. В края на статията на „Ди Велт” се споменава и за мизерните битови условия, в които много от мигрантите живеят полулегално. Собственици на порутени имоти ги отдават под наем на пришълците, които живеят в тях в невъобразими условия. Светослав С. и жена му също живеели в подобна среда. Сега обаче Цветанка е намерила нова картира, в която смята да се нанесе след като бъде ремонтирана и да извика и децата от България. На въпрос на съдийката дали би приела отново мъжа си Светослав, Цветанка отговаря само с една дума: „Естествено”.", "date": "03.07.2017", "title": "\"Ди Велт\": От мизерията в Максуда до ритника в берлинското метро"}
{"url": "http://clubz.bg/55790-koj_gree_na_novite_cipijc%C4%B8i_ban%C4%B8noti_bashap_acad_estestveno", "text": "Лиĸът нa cиpийcĸия пpeзидeнт Бaшap Acaд зa пъpви път ce пoяви нa бaнĸнoти. Πopтpeтът мy бeшe oтпeчaтaн нa нoвитe 2000 cиpийcĸи лиpи, ĸoитo ca били пycнaти в oбpащeниe тaзи cъбoтa, cъoбщaвa „Ройтерс“. Упpaвитeлят нa цeнтpaлнaтa бaнĸa нa cтpaнaтa Дypaид Дypxaм e oбявил, чe бaнĸнoтaтa e билa eднa oт мнoгoтo нoви, ĸoитo ca били oтпeчaтaни oщe пpeди гoдини. Рeшeниeтo тя дa бъдe пycнaтa в oбopoт e билo зaбaвeнo пopaди вoeнния ĸoнфлиĸт в Cиpия и нecтaбилнocттa нa oбмeнния ĸypc. Дpyгa пpичинa зa пycĸaнeтo нa бaнĸнoтитe e и лoшoтo cъcтoяниe нa cтapитe ĸyпюpи. Haциoнaлнaтa вaлyтa пoeвтиня cepиoзнo cлeд нaчaлoтo нa вoйната. Πpeз 2010 гoдинa 1 щaтcĸи дoлap ce e paвнявaл нa 47 cиpийcĸи лиpи, a в мoмeнтa дoлapът ce paзмeня зa oĸoлo 500 cиpийcĸи лиpи. Cтoйнocттa нa нoвитe 2000 лиpи e oĸoлo 4 дoлapa. Πpeди бaнĸнoтитe c нaй-виcoĸ нoминaл ca били тeзи oт 1000 лиpи. Πo-cтapa тяxнa вepcия e нocилa лиĸa нa бaщaтa нa Acaд - Xaфeз Acaд.", "date": "03.07.2017", "title": "Кой грее на нoвитe cиpийcĸи бaнĸнoти? Бaшap Acaд естествено"}
{"url": "http://clubz.bg/55788-tokovite_drujestva_naeha_dronove_da_sledqt_jicite", "text": "Електроразпределителните компании в България си решиха проблема с наблюдението на електропроводите - чрез дронове. Преди за служителите на ЕРП-та беше сложно – те трябваше да оглеждат стълбовете и с бинокъл да проверяват за повреди по изолаторите.  Други бригади боядисваха електропроводите – със сребърен феролит или синя блажна боя, а при констатирани спукани или счупени изолатори те се подменяха. Но от септември насам по-голямата част от тези съоръжения са \"инспектирани\" от дронове, благодарение на един български стартъп – Power Drone, съобщи Bloomberg TV Bulgaria.  През последните години тези технологии развиха сериозно своите функционалности. Те вече не се влияят от вятъра както преди, батериите им са по-издръжливи и са устойчиви на дъжд и промени в температурите, а и цената постоянно пада. Това постепенно превръща устройствата в индустриално средство за мониторинг и контрол. Технологиите продължават да се развиват бурно - във Франция например стълбовете на EDF се облитат от дронове, които се зареждат от дистанция, без да се налага да се връщат в началната си точка. ", "date": "03.07.2017", "title": "Токовите дружества наеха дронове да следят жиците"}
{"url": "http://clubz.bg/55785-ultrasi_na_cska_skochiha_na_berbatov", "text": "CSKA Sofia Animals - групировката на едни от най-заклетите фенове на ЦСКА, изригнаха срещу бившия играч на отбора Димитър Бербатов. Във фейсбук те изразиха негодуванието си, че той може да заиграе в старозагорския \"Берое\", а не се е завърнал през миналото лято в червения отбор. Ултрасите нарекоха Бербатов \"чехъл\" и обявиха \"Берое\" за държавен тим, като го нарекоха \"Марица-изток\". Ето какво пишат от CSKA Sofia Animals:     Накрай ултрасите припомнят, че обичат напълно безплатно ЦСКА - отбора, благодарение на който в Европа са разбрали, че Бербатов съществува. Посланието е придружено със зачертана снимка на Митко, облякъл екипа на \"Манчестър Юнайтед\" - отбора, в който игра 4 години. Част от червените фенове недолюбват Бербатов още от 2000 г. Причина са фрапантните му пропуски в решителния за титлата мач срещу \"Левски\" тогава, завършил 1:0 за \"сините\".", "date": "03.07.2017", "title": "Ултраси на ЦСКА скочиха на Бербатов"}
{"url": "http://clubz.bg/55792-borisov_i_radev_na_pomiritelna_sreshta", "text": "След като през последните дни имаше сериозно напрежение между ГЕРБ и президентството, днес президентът Румен Радев и премиерът Бойко Борисов се срещнаха в опит да изгладят възникналите противоречия. Това стана ясно от съобщение на прессекретариата на държавния глава. Двамата са разговаряли в президентството по инициатива на Борисов и са стигнали до общата позиция, че държавните институции трябва да работят заедно по важните за българското общество въпроси. Президентът и премиерът са обсъдили въпроси, свързани с укрепването на сектор \"Сигурност\", реформите в правосъдието, проектите за модернизация на Въоръжените сили и позициите на Република България в международен план. На срещата е било изтъкнато значението на взетите решения на заседанието на Консултативния съвет за национална сигурност от 30 май т.г. за подобряване на мотивацията на служещите в сектор \"Сигурност\" и за ускоряване реализацията на проектите за модернизация на Въоръжените сили. Президентът и премиерът са единодушни, че страната ни се нуждае от ефективна борба с корупцията, която да отговори на очакванията на българските граждани за справедливост. Според прессъобщението Борисов е оценил високо призива на президента за създаването на единен орган за борба с корупцията по високите етажи на властта. Създаването на подобен орган фигурира в предизборната програма на ГЕРБ и е част от управленската програма на правителството. Министър-председателят е запознал президента с резултатите от проведените наскоро свои посещения във Франция, Германия и Хърватия. Държавният глава пък е разказал за своите визити в региона на Югоизточна Европа и с предстоящите си посещения в Черна гора и Италия.", "date": "03.07.2017", "title": "Борисов и Радев на помирителна среща"}
{"url": "http://clubz.bg/55789-si_en_en_trymp_pak_obmislq_oblekchavane_na_sankciite_sreshtu_rusiq", "text": "Доналд Тръмп смята да се фокусира върху Сирия и Украйна на срещата си с Владимир Путин тази седмица в Хамбург, предаде Си Ен Ен, като се позова на хора от администрацията във Вашингтон. Формалният дневен ред на срещата все още не е изготвен. Екипът на Тръмп по националната сигурност обаче не очаква той да повдигне въпроса за руската намеса в президентските избори в САЩ през 2016 г. Така твърдят чиновници от администрацията и още един човек, близък до Белия дом. Вместо това Тръмп вероятно ще разговаря за руската подкрепа за сирийския диктатор Башар Асад и все по-влошаващата се военна ситуация в разтърсваната от война арабска република. Президентът на САЩ вероятно ще повдигне въпроса и за действията на Москва в Украйна, макар Сирия да е начело в дневния ред, твърдят от администрацията му. Срещата ще даде на двамата лидери и възможността да си направят взаимна лична оценка, отбелязва Си Ен Ен. Това най-вероятно според чиновниците ще даде насока на техния разговор. Попитан дали Тръмп ще повдигне въпроса за руската намеса в изборите през 2016 г., съветникът по националната сигурност Ейч Ем Макмастър заяви миналата седмица, че няма изготвен специфичен дневен ред. И ще се говори за това, за което иска президентът Тръмп. Това според чиновниците означава, че американският лидер може да повдигне въпроса за хакерските атаки. Но те изрично изтъкват, че го смятат за малко вероятно. \"Отвореният край\" на срещата породи опасения сред екипа на Тръмп по националната сигурност, че склонността му да бъде отвличано вниманието му и нежеланието му дълго да се подготвя могат да позволят на пресметливия Путин да движи нейния дневен ред. Съветниците на Тръмп си припомниха срещата му с руския външен министър Сергей Лавров и руския посланик Сергей Кисляк, на която той огласи класифицирана информация, което доведе до шпионски скандал с Израел. Чиновниците от Белия дом бяха хванати неподготвени и с разпространяването на снимки от тази среща, направено от представители на руски медии. След това американски чиновници заявиха пред Си Ен Ен, че чувстват, че руснаците ги измамили и излъгали за параметрите на срещата. Сега бюрократите се надяват да имат по-голям контрол върху проявата. Но те допълват, че нещата в голяма степен зависят от самия Тръмп. Президентът, който след избирането му постоянно изтъква, че търси сфери на сътрудничество с Русия и се надява след срещата да идентифицира сферите, в които Москва и Вашингтон могат да работят заедно. Така твърдят хора, участващи в планирането на разговорите. Тръмп помолил членовете на екипа си да продължат с подготовката на възможности за партньорство с Русия, включително някакви видове облекчаване на санкцията. Това включва връщането на два имота в САЩ под руски контрол, твърдят двама служители на американската администрация. Това възстановяване обаче ще бъде част от по-голям брой споразумения и ще съдържа определени условия. Все още не е взето решение за връщане на имотите или смекчаване на санкциите, изтъкват чиновниците. Според тях такива стъпки едва ли ще последват срещата в Хамбург.", "date": "03.07.2017", "title": "Си Ен Ен: Тръмп пак обмисля облекчаване на санкциите срещу Русия"}
{"url": "http://clubz.bg/55791-zashto_polsha_e_pyrva", "text": "Президентът на САЩ Доналд Тръмп скъсва с традицията и ще посети Полша още преди да посети старите съюзници Великобритания, Франция или Германия. Така Тръмп тръгва по стъпките на Джордж Буш-младши, който също през 2001 година отиде първо в Полша, а след това посети и другите страни. В четвъртък Доналд Тръмп ще посети Полша, преди да се включи в срещата на Г-20 в Хамбург, Германия. „Асошиейтед прес” посочва причините, поради които точно Полша е логичната дестинация за Тръмп: Тръмп ще бъде посрещнат в Полша от популистки лидери, които споделят до голяма степен неговите възгледи. През 2015 г. те спечелиха изборите със същата комбинация от националистическо и антимюсюлманско говорене, което противопостави и полските лидери, и Тръмп на лидерите в Западна Европа. Както и Тръмп, лидерите на Полша се стремят да възстановят част от националния си суверенитет и да отслабят международните институции като Европейския съюз. Някои наблюдатели се опасяват, че посещението може да задълбочи още разделението между Полша и партньорите в Западна Европа. Има също притеснения, че визитата на Тръмп може да окуражи полското правителство и действията му за подкоповане на върховенството на закона. Тръмп може да разчита на огромна ентусиазирана тълпа, която да го посрещне във Варшава, където той се очаква да се обърне към поляците в излъчвана на живо реч. Според полски медии точно това е обещало полското правителство в поканата си до Белия дом. За целта депутатите от управляващата партия планират да оранизират автобуси от провинцията. Едно топло посрещане ще е плюс за Тръмп след несполучливия му дебют в Европа през май.   Вероятно го очаква хладен прием и на Г-20 след решението му да оттегли САЩ от Парижкото споразумение за климата. Някои от съюзниците в НАТО са ядосани от постоянните призиви на Тръмп да увеличат разходите си за отбрана. Полша може да очаква само признание от Тръмп за разходите си за отбрана. Варшава е съюзник на САЩ в Ирак и Афганистан и е една от петте членки на НАТО, които харчат над 2% от своя БВП за отбрана. Военните отношения между Полша и САЩ получиха нов тласък тази година след разполагането на 5000 американски войнци в Полша като част от две отделни мисии – американска и на НАТО. Разполагането на войски е с цел съюзниците в НАТО от източния фланг да бъдат уверени в готовността на Алианса да ги защитава от руска агресия. В региона много хора очакват Тръмп да потвърди на глас ангажимента си към член 5 от договора за НАТО, който казва, че нападение срещу един съюзник е нападение срещу всички. След като няколко месеца бягаше от това, през юни Тръмп най-накрая произнесе тези думи рамо до рамо с президента на Румъния. За региона ще бъде изключително важно да чуе тези думи, произнесени по-близо до Русия. Стотиците хиляди избиратели от полски произход в САЩ са сериозна подкрепа в няколко от ключовите щати и през миналата година помогнаха на Тръмп да спечели в Мичиган, Уисконсин и Пенсилвания. Те със сигурност ще са благодарни на Тръмп, че посещава Варшава, особено за това, че ще се обърне към поляците от площад \"Красински\", който е символ на героизма им през Втората световна война. На площада има паметник на Варшавското въстание от 1944 г., потушено от нацистите, които убиват 200 хиляди души и разрушават града. По време на посещението си във Варшава Доналд Тръмп ще участва в среща за инициативата „Три морета”, която цели да модернизира енергетиката и да засили връзките между 12 държави в регионите на Балтийско, Адриатическо и Черно море. Една от целите на инициативата е да намали зависимостта на региона от Русия. Част от проекта е увеличаването на износа на американски втечнен газ, който от началото на юни вече достига до Полша.", "date": "03.07.2017", "title": "Защо Полша е първа?"}
{"url": "http://clubz.bg/55784-eto_kakva_e_istinata_za_hranite", "text": "Заветният ден дойде - последният епизод от сериала, замислен като завладяващ трилър за спасението на малкия (източен) потребител от могъщите (западни) корпорации, бе предаван „на живо“ по телевизията. Вярно, кой знае какъв съспенс нямаше, понеже развръзката беше предварително известна. Въпреки това широката публика е напълно удовлетворена. Защото, както ѝ бе обещано, получи „потвърждение“ на собственото си усещане, че е жертва на коварна измама. От рано сутринта всички големи телевизии, снабдени със съответните високопоставени събеседници, започнаха с драматични въпроси: „Второ качество храни?“, „Втора ръка ли сме потребителите в България?“, „Третирани ли сме като прасетата, на които им дават остатъците?“ После с надлежно подготвено видео ни припомниха какъв трябва да е очакваният отговор. Точно месец по-рано, с характерния си вид на човек, уморен от денонощна борба с проблемите, премиерът възложи на министрите си да са „неотстъпчиви и безкомпромисни“ по темата за качеството на храните. Положението по думите му е „недопустимо и обидно“ като по „времето на апартейда“ - „за едни храните в Европа да са с едно качество, а за Източна Европа и за тези пазари - с друго качество, и то по-лошо, което уврежда здравето“. И понеже хората не са се научили да четат етикетите и се подвеждат, „впоследствие даваме толкова пари за здравеопазване, но сме все на първите места по инфаркт, инсулт“, заключава премиерът. Причинно-следствената връзка е необорима, внушението е ясно. Внушение, което през следващите седмици бе периодично затвърждавано. По законите на драматургията всичко това трябваше „ексклузивно“ да се потвърди с „данни“ в телевизионното студио - понеже „хората чакат с нетърпение“. И се започна една мъка - водещите задават предварително подготвените си въпроси, които съдържат и очакваните отговори. Гостите видимо се гърчат между чука и наковалнята - хем им се иска (и налага) да потвърдят предварително спуснатите от премиера заключения и да оправдаят очакванията на водещите, хем няма как и с какво. Водещите, явно разочаровани, не се предават и продължават да задават отговори. „Спестени ли са ни повече продукти - по-малко какао ли пише на нашия етикет? И повече за германския?“, пита с надежда един от тях. Но вместо директен отговор получава някакви скучни проценти и е неприятно изненадан, че при месните продукти няма никакви разлики. После е силно обнадежден от съобщението, че при млечните продукти има разлики и подканя „да започнем с най-фрапиращите“. Но надеждата пак е попарена - първата разлика, при кравето масло, е в „наша полза“. Тоест, „българското“ е по-качествено. На всичко отгоре се оказва, че всички лабораторни изследвания са установили само „несъществени различия“. Но водещият пропуска това съобщение покрай ушите си, както и разочароващата информация, че в „българския“ шоколад има повече какао, отколкото в „германския“. След което наостря слух и силно се ентусиазира, когато разбира, че в един детски десерт има различия при две съставки с по 1-2 процента. „Това е двоен стандарт, категорично, двойно качество“, възкликва водещият, а експертът скромно си мълчи. Следва кратко прекъсване за новините, след които водещият обобщава чутото дотук така, че по-внимателният зрител започва да се пита дали не е гледал друго предаване: „Много са любопитни данните, шокиращи различия за част от продуктите“. „Констатирахме някои различия“, подхваща експертът. „Казахте фрапиращи различия“, строго го поправя водещият. После се прехвърлят на някакъв плодов сок - „германският“ бил 100%, „българският“ - 97%, понеже имало 3% пулп. И освен това - 0,39% по-малко захари. „Почти 40% разлика!“, възкликва с нескрита радост водещият. „Нула цяло 39“, поправя го тихо експертът. „Ааа, добре. Да не шокираме публиката“, въздъхва водещият, след като е направил всичко възможно да я шокира. После отново се сеща да зададе любимия си въпрос за шоколада: „По-малко ли е какаото в Източна Европа, у нас, отколкото в Германия и Австрия например?“ И пак получава отрицателен отговор. Което след малко не му пречи да закрие разговора с обобщението: „Категорично шокиращи резултати за част от продуктите, съществени разлики в почти всички продукти.“ „Драстични и фрапиращи“, допълват го други водещи в други студиа. Следват съответните гръмки вестникарски заглавия. След силното си влизане в темата премиерът този път си замълча, но на министерско ниво бе обобщено: „Двойният стандарт е факт.“ По-внимателният поглед върху изнесените данни говори, че тези обобщения, както и внушенията на премиера, направени месец по-рано, имат много малко общо с действителността.  сред цялата шумотевица се изгуби и без това бегло споменатото заключение на специалистите, че всички изследвани храни не „увреждат здравето“, а са „абсолютно безопасни за консумация“. , никой никого не мами и не подвежда. Напротив, всичко е коректно изписано на етикетите и съответства на реалното съдържание. , внушението за „по-лошо, второ качество“ категорично не отговаря на истината. Вярно, има установени разлики в съдържанието, но те не са в „почти всички продукти“, а в 7 от изследваните 31. Дали това е много или малко, е въпрос на преценка. По-важно е да се каже, че няма нито една „шокираща“ или „фрапираща“ разлика. А с изключение на 1-2 спорни случая май няма и никакви „съществени разлики“. При някои стоки разликата е в „наша полза“ (като при маслеността в маслото или какаото при шоколада). При други преценката на различията е твърде относителна: на някои им харесва да има пулп в портокаловия сок, на други - не. Във всеки случай 3-те процента пулп изобщо не намаляват 100-процентовата чистота на сока. Така или иначе ситуацията с качеството в българската проверка изглежда несравнимо по-добра, отколкото в словашката, която установи (или поне така се твърдеше) по-малко месо и повече мазнина в колбасите, по-малко белтъчини в млечните продукти и какао в шоколадите, както и по-високо съдържание на оцветители, подсладители и консерванти. Това сравнение обаче бе спестено на българската публика. Спестена бе и информация за производителите (дали например избраните стоки от една марка са от една и съща страна, завод, серия). Така обявените резултати от българската проверка са като цяло подвеждащи и въобще не доказват направения извод за „двоен стандарт“. И с голяма доза сигурност може да се каже, че извършена по същия начин проверка ще даде подобен резултат в която и да било страна в Европа. А може би и на различни места в една и съща страна. Иначе по принцип в такива проучвания няма нищо лошо - производителите (много от които естествено са склонни да правят компромиси заради печалбата) се дисциплинират, потребителите се ограмотяват, включително като се учат да четат етикети. Със сигурност сега ще последват и нови регулации от страна на Европейската комисия. Но поради лош сценарий и слаби изпълнители българският сериал за храните се оказа не завладяващ трилър, а пошла сапунка. С пропагандна цел в две посоки. От една страна, демонстрираш загриженост за хората, много от които и без това са убедени, че са прецакани. От друга - отклоняваш вниманието. Защо премиерът се присети да ни занимава с качеството на храните точно в онова съботно утро, можем само да гадаем. Но едно е ясно - „двойният стандарт“ при храните помага да се забрави за другите стандарти, при които е истинското изоставане на България: стандартите на демокрацията, върховенството на правото, законността; стандартите на доброто, прозрачно и отчетно управление; и не на последно място - стандартите на истински свободните, независими и отговорни медии.", "date": "03.07.2017", "title": "Ето каква е истината за храните"}
{"url": "http://clubz.bg/55787-dsb_iska_bojko_borisov_da_byde_izslushan_za_ndk", "text": "ДСБ настоява анкетната комисия в парламента, която ще се занимава с проблемите около НДК да изслуша Мирослав Боршош, Лиляна Павлова, но и премиера Бойко Борисов. Това заяви лидерът на партията Атанас Атанасов. Той посочи, че държавата се тресе от скандали и за това тази комисия трябва да работи прозрачно. Зам.-шефът на партията Цецка Бачкова коментира, че заради подобни скандали на заден план остават приоритетите на българското председателство. Тя изтъкна, че въпреки проблемите с кадрите и административния капацитет на сайта на министерството, което отговаря за председателството все още няма обявени конкурси. Тя изтъкна, че все още не е ясно на какъв принцип ще се назначават хората, които ще се занимават с председателството.", "date": "03.07.2017", "title": "ДСБ иска Бойко Борисов да бъде изслушан за НДК"}
{"url": "http://clubz.bg/55799-d_r_nikolaj_mihajlov_patrioti_okolo_cigani_trqbva_da_nastryhnem", "text": "Психиатърът д-р Николай Михайлов коментира пред бТВ последните събития в Асеновград и поредното напрежение между роми и българи. Д-р Михайлов изтъкна, че проблемът с ромите е хроничен проблем, който няма изгледи да бъде разрешен. Според него хора като Петър Низамов-Перата винаги се появяват, където има камери. Той допълни, че в такива случаи гневът утихва от само себе си, но проблемът си остава. Според него \"има някаква мода на брутално поведение, субкултурен похват за справяне със собствените ти гневни чувства\". Според него ГЕРБ и патриотите имат общ език, психологически манталитетни сходства и могат да се разбират. Според него обаче властта трябва да решава въпрос, а комбинацията между ГЕРБ и патриотите не е комбинация на нюансите.", "date": "03.07.2017", "title": "Д-р Николай Михайлов: Патриоти около цигани - трябва да настръхнем"}
{"url": "http://clubz.bg/55800-makron_sykrashtavam_broq_na_deputatite_otmenqm_izvynrednoto_polojenie", "text": "Френският президент Еманюел Макрон се обяви днес за \"радикално нов път\" за страната. Френският държавен глава предложи броят на депутатите в страната да бъде намален с една трета, като се аргументира с необходимостта от повишаване на ефективността на работата на парламента. В дългата тържествена реч Макрон представи основните насоки на петгодишния си мандат, предаде БТА. Президентът предложи да се промени системата на гласуване чрез въвеждане на \"някаква доза пропорционален вот\", за да може \"всички нагласи да бъдат справедливо представени\". Макрон иска и да опрости и ускори процедурата по гласуване на закони в двете камари на парламента и предложи някои \"прости закони\" да се гласуват в парламентарните комисии вместо в пленарна зала. Той пожела да завърши тези реформа на институциите \"до една година\" и даде да се разбере, че ако те не бъдат гласувани достатъчно бързо от парламента, той ще ги подложи на референдум. \"Тези реформи ще бъдат внесени в парламента, но ако е необходимо, ще поискам мнението на гласоподавателите чрез референдум\", каза Макрон. Президентът обеща да се изправя всяка година пред Конгреса и да дава отчет за дейността си пред двете камари на парламента, подобно на ежегодната реч \"За състоянието на Съюза\" на президента на САЩ. Той обяви, че наесен ще отмени извънредното положение във Франция, което бе въведено след атентатите от ноември 2015 г. Някои от местата на 577-те депутати и 348-те сенатори бяха празни, по-специално тези на депутатите от крайнолявата партия \"Непокорна Франция\" и на комунистите, които решиха да бойкотират заседанието. Еманюел Макрон е третият френски президент, който взема думата пред двете камари на парламента в пищния Версайски дворец. Франсоа Оланд изнесе реч там три дни след атентатите от 13 ноември 2015 г., а Никола Саркози - през юни 2009 г.", "date": "03.07.2017", "title": "Макрон: Съкращавам броя на депутатите, отменям извънредното положение"}
{"url": "http://clubz.bg/55794-parche_po_parche_osmoygylniq_si_otiva_snimki", "text": "Днес започна демонтажът на паметника \"1300 години България\" пред Националния дворец на културата (НДК). Паметникът се саморазрушава от години и е опасен за преминаващите. Противниците му от години са повече от неговите привърженици. От откриването си монументът е обект на подигравки заради необичайната си форма. Решението за премахването на паметника е взето през декември 2014 г. от Столичния общински съвет. Дискусиите за съдбата на паметника обаче започват десетина години преди това. Преди година и половина Върховният административен съд потвърди окончателно решението на Столичния общински съвет за премахване на монумента. В края на май столичният кмет Йорданка Фандъкова заяви, че паметникът ще бъде демонтиран до края на лятото. Архитектурно-монументалния комплекс \"1300 години България\" е изграден за 8 месеца през 1981 г. Посветен е на навършилите се тогава 1300 години от създаването на България. Няколко скулптори са работили по него, като автор на композицията е проф. Валентин Старчев. На това място е имало казарма, както и паметник на загиналите от Първи и Шести пехотен полк. Ето исторически кадри от откриването:     А ето как видя един от последните дни на паметника през 2017 г. фоторепортерът на Клуб Z Веселин Боришев.  ", "date": "03.07.2017", "title": "Парче по парче. Осмоъгълния си отива (СНИМКИ)"}
{"url": "http://clubz.bg/55803-yunoshite_pochnaha_sys_zaguba_na_evropejskoto_v_gruziq", "text": "Юношеският национален отбор по футбол до 19 години тръгна със загуба на европейското в същата възраст в Грузия. Днес тимът на селекционера Ангел Стойков загуби с 0:2 от Англия на малкия стадион в комплекса \"Михаил Месхи\" в Тбилиси. Британците вкараха голове в началото на двете полувремена и така изковаха успеха. Не бяха изминали и 40 секунди, когато Мейсън Маунт наказа грешка в българската защита и откри резултата. В 47-ата Райън Сесъньон удвои, след като малко преди това вратарят на \"лъвчетата\" Димитър Шейтанов трябваше да се намесва. В останалото време от двубоя двата тима си поделяха надмощие, като българите създадоха повече и по-чисти възможности. Пропуски направиха Петко Христов, Калоян Кръстев и капитана Ивайло Найденов.  На два пъти нашите имаха претенции за дузпи, като още в 5-ата минута остана впечатление, че футболист на Англия игра с ръка на голлинията след изстрел с глава на слависта Петко Христов. Може да се каже, че като цяло младите ни национали изнесоха силен мач срещу един от фаворитите за титлата на европейското. Те допуснаха груби грешки и при двете попадения, а от друга страна не успяха да реализират своите възможности. Двубоят бе проследен на живо от президента на БФС Борислав Михайлов, който критикува съдийството след края на срещата, а също така от Емил Костадинов и боса на \"Славия\" Венцеслав Стефанов. Мачът привлече куп мениджъри, имаше и малка, но солидна българска агитка. В другия мач от нашата група Холандия ефектно обърна Германия с 4:1. В четвъртък от 19 часа наше време \"лъвчетата\" излизат срещу бундестима, а в неделя приключват груповата фаза с \"лалетата\".  В другия квартет са домакините от Грузия, Португалия, Чехия и Швеция. Напред продължават само първите два отбора в групите.", "date": "03.07.2017", "title": "Юношите почнаха със загуба на европейското в Грузия"}
{"url": "http://clubz.bg/55801-vicepremier_letq_8_chasa_ot_varna_do_sofiq", "text": "Цяла нощ пътниците на самолета на \"България Ер\" от Варна за София са чакали на летището, но самолет не е имало. Това стана ясно от статус във фейсбук на служебната вицепремиерка Деница Златева.  Полетът е трябвало да тръгне от морската столица в 21,55 часа в неделя вечерта, а е излетял чак след 5 часа сутринта. От столичния аеропорт засега нямат коментар, но вероятно проблемите се дължат в самата компания.  Авиокомпанията има подобни забавяния в цялата страна. В неделя бяха блокирани около 250 руски туристи.  До сряда се очаква да се изчисти напълно забавянето по всички направления към Русия. ", "date": "03.07.2017", "title": "Вицепремиер \"летя\" 8 часа от Варна до София"}
