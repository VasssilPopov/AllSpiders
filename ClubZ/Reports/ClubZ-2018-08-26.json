{"url": "http://clubz.bg/72360-fetel_e_naj_byrz_v_belgiq_sled_jestoka_katastrofa_na_starta_snimki", "text": "Пилотът на \"Ферари\" Себастиан Фетел спечели убедително Гран При на Белгия на пистата \"Спа\" - първото след лятното прекъсване. Германецът изпревари малко след старта конкурента си Люис Хамилтън (\"Мерцедес\"), потеглил от първа позиция. След това беше надостижим. Началото на състезанието ще се запомни със страховита катастрофа, при която пострадаха няколко болида. Нико Хюлкенберг (\"Рено\") не прецени добре ситуацията и се вряза във Фернандо Алонсо (\"Макларън\"), колата на който буквално прескочи Шарл Леклер (\"Заубер\"). И тримата отпаднаха. На пистата излезе автомобил за сигурност, а някои пилоти минаха през бокса. На 4-ата обиколка надпреварата бе рестартирана и Хамилтън опита да си върне водачеството, но Фетел удържа и след това нямаше проблеми да спечели и намали изостоването си в генералното класиране. Хамилтън финишира втори, а трети - Макс Верстапен (\"Ред Бул\"), подкрепян от по-голяма част от публиката. Десетката допълниха Валтери Ботас, Серхио Перес, Естебан Окон, Ромен Грожан, Кевин Магнусен, Пиер Гасли и Маркус Ериксон.  Фетел записа пета победа за сезона и 52-а в кариерата си, с което вече е трети в историята на Ф1 - повече първи места имат само Михаел Шумахер (91) и Хамилтън (67). Британецът продължава да води в генералното класиране с 231 точки, германецът е втори с 214, на трета позиция е Кими Райконен със 146. Следва Гран При на Италия на пистата \"Монца\" на 2 септември.", "date": "2018.08.26", "title": "Фетел е най-бърз в Белгия след жестока катастрофа на старта (СНИМКИ)"}
{"url": "http://clubz.bg/72359-vietnam_poiska_ot_monsanto_da_si_plati_za_agenta_orindj", "text": "Виетнамските власти поискаха от компанията Monsanto да изплати обезщетение на жертвите на агента \"ориндж\" - химикал, с който компанията е снабдявала американските военни по време на войната във Виетнам, пише The Independent. \"Монсанто\" осъден на $290 млн. за рак на градинар Основната съставка в тази смес от хербицид и дефолиант - диоксин, е особено токсичен химикал, използван от военните за унищожаване на тропическите гори и растителността. От 1961 до 1971 г. американската армия е разпръснала около 12 милиона галона (около 45 милиона литра) химикали над Южен Виетнам. Диоксинът, който се използва при производството на \"ориндж\", води до сериозни здравословни проблеми като различни увреждания при новородените, рак и т.н., отбелязва The Independent. През август съдът в САЩ постанови Monsanto да изплати $290 милиона на Дуейн Джонсън, градинар в училище, заболял от рак. Той е пледирал пред съда, че заболяването му е причинено от препаратите срещу плевели, произвеждани от биотехнологичната корпорация. Според съдебното жури, компанията е знаела, че препаратите Roundup и RangerPro, съдържащи глифозат, са опасни за здравето, но не е предупредила потребителите. Глифозатът е опасен и за пчелите и в ЕС се води дебат относно ограничаването му, за което настоява Европарламентът, и удължаването на лиценза за използването му. Към настоящия момент Monsanto е въвлечена в над 5000 подобни дела като това на Дуейн Джонсън. Решението по делото \"Джонсън\" е правен прецедент, казва Нгуен Фуон от виетнамското външно министерство, цитиран от The Independent. По думите му това опровергава предишни твърдения за безвредните хербициди, създадени от Monsanto и други американски корпорации за нуждите на американската армия. Агент \"ориндж\" е бил разработен за правителството и решенията къде и как да бъде използван са негови, отбелязват от Monsanto. Освен това напомнят, че компанията е била само един от деветте доставчици.  \"Монсанто\" става \"Байер\" в четвъртък Monsanto е създадена в щата Мисури през 1901 г. Миналата година германският химичен концерн Bayer съобщи, че купува американската компания. Сделката приключи тази година. \"Монсанто\" става \"Байер\" в четвъртък", "date": "2018.08.26", "title": "Виетнам поиска от Monsanto да си плати за агента \"ориндж\""}
{"url": "http://clubz.bg/72358-iztrebiteli_na_nato_pak_prehvanaha_ruski_samoleti_nad_cherno_more", "text": "Британски изтребители Юрофайтър Тайфун са ескортирали тази сутрин два руски самолета над акваторията на Черно море, съобщиха агенциите, като се позоваха на пресслужбата на Кралските военновъздушни сили. НАТО към Путин: Разположихме 4000 бойци в Източна Европа за възпиране на агресия Самолетите са излетели от авиобазата \"Михал Когълничану\" в Констанца, Румъния в отговор на полет на самолет за борба с подводници Бе-12 и военнотранспортен многоцелеви самолет Ан-26 от руските ВВС. Около 150 британски войници са разположени в румънската база.  \"Това е трети случай за тази седмица, когато изтребители от кралските ВВС в рамките на мисия на НАТО по патрулиране на въздушното пространство са вдигнати за предотвратяване на провокационни действия от страна на руски самолети и за оказване на поддръжка на Румъния и съюзниците в Алианса“, се отбелязва в изявлението. Какво трябва да свърши Македония по пътя към НАТО? На 24 август Би Би Си съобщи, като се позова на британското Министерство на отбраната, за поредно ескортиране на руски самолети във въздушното пространство над Черно море.  Двата изтребителя \"Тайфун\" са били вдигнати, за да проверят подозрителни руски бойни самолети, намиращи се близо до въздушното пространство на НАТО над Черно море. Според един от пилотите от Кралските военновъздушни сили, прехващането е изпълнено \"безопасно и професионално от двете страни\". Медведев: Грузия в НАТО води до ужасяващ конфликт Миналата седмица британски самолети \"Тайфун\" отново бяха вдигнати в отговор на присъствието на шест бомбардировача Су-24, които летели в близост до въздушното пространство на НАТО над Черно море, припомни Ройтерс. Помпео: Турция остава ключов съюзник в НАТО НАТО пое ангажимент да повиши сигурността на източния си фланг след анексията на Крим от страна на Русия през 2014 г. Тогава, след референдум, който международната общност не признава, Крим, част от Украйна, бе анексиран от Русия. През април 2014 г. пък избухна сепаратисткият конфликт в населената с етнически руснаци Източна Украйна. \"Sunday Times\": Русия финансира насилие срещу НАТО на Балканите От руското посолство в Лондон определиха тези действия като провокация. Какво трябва да свърши Македония по пътя към НАТО? Медведев: Грузия в НАТО води до ужасяващ конфликт Помпео: Турция остава ключов съюзник в НАТО \"Sunday Times\": Русия финансира насилие срещу НАТО на Балканите", "date": "2018.08.26", "title": "Изтребители на НАТО пак прехванаха руски самолети над Черно море"}
{"url": "http://clubz.bg/72350-%E2%82%AC24_miliona_za_remont_a_mantinelata_e_kato_vaflena_korichka", "text": "Отсечката по пътя София-Своге-Мездра, в която се случи тежката пътна катастрофа вчера, е проблемна. Това заяви в студиото на Нова телевизия днес Богдан Милчев от Института за пътна безопасност. Той призова да не се бърза със заключенията и обвиненията, тъй като има много неизвестни. Автобус на фирмата \"Мобилус 5\" се преобърна вчера в Искърското дефиле. Загинаха 16 души, а други 18 са в болници, където се борят за живота им. Сред мъртвите има и 13-годишно момче. \"Огледът на нашите експерти показа фрапиращи неща. Започнахме комуникация с МРРБ и изпратихме становище до министъра с приложени снимки. Такива проблеми има по цялата страна”, каза още Милчев. След тежкия инцидент е сформиран екип от Института за пътна безопасност с представител от Австралия с дрон. Ще се направи обследване не само на пътя, а и на цялата катастрофа. Следобед в МВР се свиква съвещание с представители на всички институции, които имат отношение към пътната безопасност. Премиерът Бойко Борисов вече обяви понеделник, 27 август, за ден на национален траур. Ремонтът на пътя от Нови Искър до Мездра, който е с дължина от близо 82 км, започва през 2011 г. и приключва преди две години. Ремонтните дейности се извършат на три етапа - от Мездра до Елисейна, от Елисейна до Своге, от Своге до Нови Искър. Поръчката е спечелена от фирма \"Трейс\", а цената й  23.6 млн. евро без ДДС - 65% заем от ЕИБ, а останалата част – от републиканския бюджет. Според съобщението, пътят преминава през 12 населени места, има 23 кръстовища, пет тунела, два жп надлеза и 32 моста. При строителството ще се рехабилитират съоръженията по него, ще се реконструират няколко кръстовища, а пътната настилка ще е нова, обещават тогава от регионалното министерство. Днес обаче Институтът за пътна безопасност казва друго, макар заместник-министърът на регионалното развитие Валентин Йовев да уверява, че настилката \"не е нарушена, наклоните са нормални, има нормално отичане на водата\". На 24 август Институтът за пътна безопасност публикува и изпраща до медиите свой репортаж за състоянието на отсечката, ремонтирана с 23 милиона евро. Ето какво констатират: СТАНОВИЩЕ \n\tНа Институт за пътна безопасност \n\tОтносно: състоянието на път II-16 София-Своге-Мездра Път II-16 с обща дължина от 81,779 км. е т. нар. \"Искърско дефиле\". Изключително живописен път и важна свързваща артерия по направлението Видин-София, особено когато Е79 е в ремонт или поради други причини по направлението А-2, I-1 не може да се преминава (направлението София-Ботевград-Мездра-Враца). В тези не редки случаи се използва Искърското дефиле като алтернатива. В тази връзка с договор за строителство от 03.08.2011 г. е възложено изпълнението на \"Рехабилитация и реконструкция на път II-16 от републиканската пътна мрежа\" във връзка с проект Транзитни пътища V, Лот 17. Стойността на този ремонт е 22 957 298,00 евро без ДДС /СМР + аванс/, а заложеният срок на изпълнение е 24 месеца + 365 дни за съобщаване на дефекти. Официално проектът за рехабилитация е завършен на 27.12.2016 г. (Официална информация получена по реда на ЗДОИ чрез Решение № РД-ОИ-55/23.08.2018 г.). По информацията, предоставена на Института, става ясно и че \"Агенция \"Пътна инфраструктура\" е организирала провеждането на оглед на обекта от комисии с цел констатиране на всички гаранционни дефекти. Огледите са проведени и наличните гаранционни дефекти са описани. Тяхното отстраняване следва да бъде извършено от фирмата изпълнител на обекта - ДЗЗД \"Трейс Своге\", като се планира това да се случи преди началото на зимния сезон. Институтът за пътна безопасно извърши свой оглед и констатира следното състояние на ремонтирания за 22 957 298,00 евро без ДДС път към 03.08.2018 г.: Разрушена асфалтова настилка при разклона за с. Скакля. Нарушено асфалтово покритие близо до гара Бов. На много места асфалтовата настилка е компрометирана и в лошо състояние. Това реално се е случило след по-малко от две години след завършването на обекта. Експертите на института изпратиха запитване и относно това дали и колко пари общо са похарчени за поддръжка на пътя по отношение на почистването на крайпътните канавки от паднали камъни, подмяна на пътни знаци, които са били счупени и подрязването на храсти от началото на тази година. От АПИ чрез Реш. № РД-ОИ-55/23.08.2018 г. ни предоставиха информация, че дейността по поддръжка се извършва от фирмата, поддържаща републиканските пътища в област София, до момента конкретно за този пътен участък от началото на годината са похарчени 33 906 лв. с ДДС. ИПБ направи отново своя проверка за състоянието на пътя след извършеното почистване на стойност 33 906 лв. с ДДС и установи следното към дата 03.08.2018 г.: Институтът за пътна безопасност няма да коментира стойността на ремонта на пътя или дали парите похарчени за поддръжка са похарчени целесъобразно, а ще отправи само един въпрос към министъра на регионалното развитие и благоустройството:", "date": "2018.08.26", "title": " €24 милиона за ремонт, а мантинелата е като вафлена коричка"}
{"url": "http://clubz.bg/72355-kolko_shtastlivi_sa_vsyshtnost_v_skandinaviq", "text": "Скандинавските държави обикновено са начело на всички световни класации за щастие, но ново изследване посочва, че щастието съвсем не е универсално, пише Би Би Си. Доклад, поръчан от Съвета на министрите на скандинавските страни и Института за изследване на щастието в Копенхаген, разкрива кои са факторите, особено за някои групи от населението като младите хора. Вижте колко е зле в Скандинавия! Изследването \"Сенките на щастието\" анализира данни, събирани в продължение на пет години между 2012 и 2016 г. и се опитва да изгради по-детайлна картина на т. нар. суперсили на щастието. Парите могат да купуват щастие. Кога? Един от въпросите към участниците в проучването е да дадат оценка от 1 до 10 на своето удовлетворение от живота си като хората под оценка 4 се определят като страдащи, а под 5 и 6 - като борещи се. 12,3 на сто от хората от Скандинавието отговарят, че са борещи се или страдащи, 13,5 на сто от младите хора са в тези категории. Този процент е още по-висок в групата над 80 години - в тази възрастова група хората вече и боледуват много повече. Според последния индекс на щастието №1 е Финландия, следвана Норвегия, Дания, Исландия. В топ 10 са още Швейцария, Холандия, Канада, Нова Зеландия, Швеция, Австралия. Къде живее щастието? В Норвегия (СНИМКИ) В дъното на класацията са Южен Судан, Центраноафриканската република и Бурунди. Изследователите стигат до извода, че психичното здраве е един от най-важните фактори човек да се чувства добре и щастлив. Проучването показва, че това е голям проблем, особено сред младите хора. \"Все повече и все по-често младите са чувстват самотни и стресирани, и имат психични разстройства\", казва един от авторите на доклада Михаел Биркайер пред \"Гардиън\". \"Виждаме, че тази епидемия от ментални болести и самота са стигнали бреговете на скандинавските страни\", добавя тя. В Дания 18,3 на сто от хората между 16 и 24 години съобщават, че страдат от психически проблеми - като процентът стига до 23,8 на сто за жените в тази възрастова група. В Норвегия има ръст от 40 на сто на млади хора, които през последните пет години са потърсили психиатрична помощ. Във Финландия, която тази година е №1 според световния индекс на щастието, самоубийството е причина за една трета от смъртните случаи сред младите хора. Младите жени много по-често се оплакват от депресия от младите мъже, сочат още данните. Изследването показва, че липсата на социални контакти е по-голям проблем при мъжете, отколкото при жените Още заключения от проучването: - етническите малцинства, които живеят в скандинавските държави, са по-малко щастливи - силно религиозните хора по-често са по-щастливи от останалите си сънародници - няма разлики между хората, които живеят в градовете и в селата В сравнение с други държави извън региона обаче ситуацията в Скандинавието никак не изглежда зле. Докато в региона 3,9 на сто са определят като \"страдащи\", процентът им в Русия е 26,9 на сто, във Франция - 17 на сто. Така че картината в Дания, Финландия, Исландия, Норвегия и Швеция си остава доста розова, макар и не така идеална, както често беше обрисувана досега, пише Би Би Си.  Георги Марков за тайната на щастието, преди да емигрира Парите могат да купуват щастие. Кога? Къде живее щастието? В Норвегия (СНИМКИ) Георги Марков за тайната на щастието, преди да емигрира", "date": "2018.08.26", "title": "Колко щастливи са всъщност в Скандинавия"}
{"url": "http://clubz.bg/72225-vse_poveche_ekstremisti_v_berlin", "text": "Германската столица е дом на растящ брой последователи на радикалния ислям и членове на екстремистки десни партии, сочи нов доклад, пише \"Политико\". Кой превърна Брюксел в средище на салафити? Общият брой на салафитите в Берлин се е покачил от 840 на 950 души за една година, съобщи \"Тагесшпигел\", позовавайки се на все още непубликуван доклад на Службата за защита на конституцията. Увеличаващият се брой в немската столица следва общата тенденция в страната - салафитите са нараснали на 10 800 през 2017 г. в сравнение с 9700 година по-рано, според анализ на вътрешното министерство от миналата година. Кой превърна Брюксел в средище на салафити? В този доклад министерството описва германската салафитска общност като \"главния източник за набиране на хора за джихад\" въпреки че \"политическите салафите обикновено се въздържат от употреба на насилие\". Според документа, че анализи на скорошните терористични атаки в Германия и в цяла Европа показват, че \"джихадистките действия много често са предшествани от салафитска радикализация\". Дрезден - развъдник на десни екстремисти В Берлин има и увеличение на привържениците на екстремисткото дясно движение \"Граждани на Райха\", което пропагандира връщането на границите на Германия отпреди Втората световна война и отхвърля легитимността на модерната германска държава. В движението има 500 членове от Берлин, а през 2017 г. са били 400. Бундесверът – гнездо на десни екстремисти? Броят на членовете на крайнодесни групи, които проповядват насилие, остава 700.  Поддръжниците на крайнолявата организация Rote Hilfe са 1540 в Берлин, има леко покачване, отчита докладът. Кой превърна Брюксел в средище на салафити? Дрезден - развъдник на десни екстремисти Бундесверът – гнездо на десни екстремисти?", "date": "2018.08.26", "title": "Все повече екстремисти в Берлин"}
{"url": "http://clubz.bg/72352-shoforyt_na_katastrofiraliq_avtobus_za_mig_izpusnal_kontrola", "text": "Водачът на катастрофиралия вчера автобус край Своге за миг изпуснал контрола над превозното средство и така се стигнало до инцидента. Това станало ясно по време на разпитите на 59-годишния Григор Григоров, които продължават, съобщи БНР, като се позова на източници от МВР.  Жертвите от трагичния инцидент са 16, сред които и 13-годишно дете, а в тежко състояние се намират останалите 17 пътника от автобуса. Григоров е без опасност за живота, за разлика от повечето хора, които е превозвал. 13-годишно дете сред жертвите от катастрофата в Своге Проверката на тахошайбите на 17-годишното возило е показала, че в момента на катастрофата скоростта на автобуса е била около 45 километра в час. Участъкът е с ограничение до 40 километра. Алкохолната проба на водача е отрицателна. Най-вероятната версия за катастрофата е съчетание между тежките метеорологични условия в района и невнимание от страна на шофьора. Днес започва и вторият оглед на мястото, който ще изясни какъв е спирачният път на автобуса, както и ще бъдат проведени други експертизи. Резултатите от тях ще бъдат огласени по-късно. Оцелелите от катастрофата  в Своге са в тежко състояние В 14:00 часа в МВР ще има съвещание на няколко министерства по въпросите на пътната безопасност. Там е възможно да бъдат дадени и нови подробности около тежката катастрофа. Фирмата-превозвач притежава общо 6 автобуса. Транспортното министерство я е проверявало преди няколко месеца, когато всичко е било изрядно. Заместник-министърът на транспорта Ангел Попов заяви, че всички документи на фирмата са изправни. Съмненията са, че не е минал на повторна техническа проверка.  €24 милиона за ремонт, а мантинелата е като вафлена коричка Местните хора споделиха, че този участък от пътя е изключително рисков и там често стават катастрофи. МВР откри телефонна линия, на който роднини на пострадалите могат да потърсят информация за своите близки: 02 982 50 39. \"24 часа\" съобщи, че разследващите работят по две версии за инцидента, като основната е аквапланинг, тъй като по време на катастрофата е валял дъжд. Заради липса на сцепление на гумите с асфалта, водачът е загубил управлението и така се е стигнало до преобръщането на автобуса в дерето. Оцелелите от катастрофата  в Своге са в тежко състояние  €24 милиона за ремонт, а мантинелата е като вафлена коричка", "date": "2018.08.26", "title": "Шофьорът на катастрофиралия автобус за миг изпуснал контрола"}
{"url": "http://clubz.bg/72353-vylni_ot_somga_palmi_ot_magdanoz", "text": "Храната не е само за ядене. Пейзажи от зеленчуци, портрети от плодове, машини от шоколад  - това е запазената марка на фотографа Карл Уорнър. Обичайните изразни средства на художниците са боите и четките. Докато британецът Карл Уорнър си набавя материалите на пазара. И от целина, цвекло, копър, чесън и тем подобни създава напълно реалистично изглеждащи гори, езера и морета. Или пък изображения на градове, които са безпогрешно разпознаваеми.   Независимо че са направени от това, което принципно пълни чиниите. Разбира се, не всеки плод или зеленчук подхожда за художествено произведение, във връзка с което Уорнър е особено придирчив, когато посещава пазарите, респективно предизвиква известно удивление у продавачите – ако търси броколи с точно определена форма или наведнъж купи 20 ананаса. Освен това използва маслини, боб, пресни подправки, кокосови орехи. Комбинацията на тези съставки не става за ядене, но пък радва окото – т.нар. Foodscapes (пейзажи от храна) са наистина неповторими. И да – може да се случи изобразеният залез да изглежда донякъде кичозен с яркооранжевото кълбо, което потъва в морето. След което на \"второ четене\" вълните се идентифицират като напластени филета от пушена сьомга, палмите са от магданоз, а скалите – парчета хляб. Илюзията е любимата игра на Уорнър, който обича да въвежда в заблуждение, преди истината да лъсне: че драматичното облачно небе се състои всъщност от листа червено зеле, листа от радичио образуват вълните, а дърветата са от стъбла на целина. \"Най-голямото ми удоволствие е моментът, в който хората осъзнават, че това са хранителни продукти, и започват да се смеят\", казва Уорнър – експертът в т.нар. Food Art. Въпросният вид изкуство не е да не набира популярност напоследък и се радва на доста голям интерес – \"защото хората имат специално отношение към храната\", подчертава Уорнър. Първата му \"хранителна\" картина е направена преди цели 20 години:  гъби, кацнали сред оризови полета. „Но това беше твърде сюрреалистично“, спомня си фотографът, наричан от британската преса \"Салвадор Дели\" (от деликатес) или \"Караведжо\" (от veggie - вегетарианско). Първият опит е последван от множество други, съпроводени с все по-големи предизвикателства. В една от картините му, например, рибарска лодка се носи покрай скалисти брегове – те от сьомга, морето от шпроти. Точно това произведение обаче, е било особено нетрайно – не е могло да се съхрани за повече от ден, тъй като материалът се размирисал. Фаворит на Уорнър са зелките, чието приложение е многообразно заради високо ценената от него тяхна гъвкавост: стават и за храсти, и за дървета, и за джунгла. Трайността и при тях, обаче, не е продължителна, поради което фотографът си е изработил система, която му позволява да работи без напрежение:  снима различните сегменти от произведението си, което след това сглобява на компютъра. А как му се отразява това на апетита? \"Когато часове наред се взираш все в храна, тя някак губи своята привлекателност в кулинарен план\". Но нерядко се случва той и екипът му да си похапват от \"изразните средства\" – като например при \"рисуването\" на \"Шоколадовия експрес\", при който и влакът, и пейзажът около него са изцяло от шоколад.", "date": "2018.08.26", "title": "Вълни от сьомга, палми от магданоз"}
{"url": "http://clubz.bg/72351-hudojnikyt_nikola_manev_naj_vajnoto_v_jivota_ne_sa_kominite_a_jivite", "text": "- Великолепно! С душа на 18-годишен! Дай Боже да навърша 80 години, тъй като съм си поставил творческия път до 70-годишна възраст, всичко отгоре го смятам като подарък и мога да се пенсионирам с чиста съвест. Относно това как се чувствам ще ви кажа, че има огромна разлика между физиологията и духовното състояние на човека. Често говорим за развода, нали. Човек се жени и развежда, нещо нормално. За мен единственият сериозен развод е този, когато Душата се скара с Физиологията и подаде молба за развод. Разведат ли се - няма помирителен процес. Физиологията ти казва в един прекрасен момент: \"Мой човек, стига толкова! Служих ти и работих за теб цял живот! Баста, До тук!\" В този контекст аз може да се чувствам много млад, но физиологията ми отговаря на годините, на които съм и това не мога да го скрия. Затова не трябва да се пренебрегва разликата между душевното и физическото състояние. На тези години вече трудно ходя на дълги дистанции, трудно изкачвам стълби, и други работи трудно се правят (смее се!), но това е положението. Поне желанието ми и намеренията са същите, когато бях на 20 години.  Звучи наистина нереално. Винаги ми е било смешно, когато зададат на някого въпрос \"какво работиш\" и от отсрещната страна чуеш смисления отговор: \"пенсионер съм\". За мен тази дума е пълно отрицание на човешкият живот. Как можеш да обичаш живота и да си пенсионер. Това е пълен абсурд. - Задължителното първо кафе пия у дома. Второто кафе го пия по стара и постоянна традиция в кафенето на \"Едит Пиаф\", което е точно под апартамента ми. Винаги сядам на бара и гледам хората през прозореца. Имам си мое запазено място. Задължително хапвам един прясно ухаещ на масълце френски кроасан. След това се прибирам, полягвам отново да си отпочина и започвам да мисля. Преминават какви ли не мисли, като филмова лента. Сядам да работя следобеда. Не мога да работя сутрин. Първо, трябва да се адаптирам към деня и той към мен, да намерим допирните точки. Най-напред поглеждам към прозореца. Страхотен кеф ми доставя да гледам комините на покривите. На фона на облаците и небето комините са истинската жива картина. Гледам птиците, които летят и си представям как и аз се превръщам в една птица като тях и политвам на някъде. Обичам природата, тя ми дава сила и енергия. Природата ми дава силата да рисувам. Когато видя един комин - го виждам като икона, като нещо, което се протяга към Бога. Ей такива неща ми минават сутрин през акъла докато зяпам през прозореца. - Продължавам. Каквото и да правя, колкото и да остарявам, виждам, че не мога да си сменя темите на вдъхновението. Обожавам комините. Обичам пустините, обичам баирите. Обичам старите бръчки, които ми напомнят за канали, а в каналите има живот. Бръчките са една Библия във всяка индивидуална физиономия. Хората с бръчки по лицата за мен са като паметниците на културата.  В нашата професия всичко е въпрос на въображение. Имах навремето един приятел евреин, художник, на който единствената му тема за вдъхновения бяха кофите за боклук. С него заедно творяхме в Сите Дезар, където България, благодарение на Людмила Живкова, купи три ателиета. Та на този мой приятел евреин единственото вдъхновения му бяха кофите за боклук. Там живеехме художници от много националности, всяка от които се храни със своя специфична храна, обвита в родни опаковки. Съответно всички хвърляха различни и много разноцветни боклуци и тези отпадъци той ги виждаше като натюрморт. Той се вдъхновяваше от тази разноцветност на съдържанието на кофите за боклук. - Да си призная, напоследък ме вдъхновява факта, че пораснах доста, което, в интерес на истината, не ме радва много, но затова пък ме вдъхновява, определено. Да пораснеш и да станеш голям си е направо голям шанс. Животът се дава на всеки, но остаряването - на определени, това си е привилегия. Много хора и личности са си отишли млади в началото на живота, като Яворов, и други големи поети - Пушкин, Лермонтов, Есенин... и други творци. Да си призная, изпитвам носталгия по младостта. Доста хора асоциират носталгията с нещо отрицателно и изпитват голям страх към тази дума, аз пък съм на обратното мнение. Носталгията за мен е чувство на удоволствие и удовлетвореност от младостта. Когато си легна и започвам да си припомням щурите ми млади години. Това за мен е моето богатство, не недостатък. Има една страхотна мисъл, не помня от кой писател беше - \"когато един възрастен човек се спомине, една цяла библиотека изгаря\". Човек вижда, живее, пише, мисли, твори, изживява....и в един миг тази библиотека изгаря... - Жесток е стремежът към нея. Постоянен. Неукротим. Превръщаме се в нейни роби. \"Трябва да си син на природата, не внук на природата\", е казал Леонардо да Винчи. Свободата е във всяка моя картина, живея и творя чрез нея. - Пъпната връв на човека с вечността. Обичам светлината, ценя я и се стремя към нея. Изобразявам я, защото непрекъснато я виждам. Живея в светлина, творя в светлина, мислите са ми светли, душата ми е светла. Вероятно затова са толкова светли и картините ми. - Е, как да не съм доволен от живота? Доволен съм, разбира се! Дори си завиждам. Да ви призная, аз съм завистлив по натура. Всеки човек е завистлив, но някои просто не го показват външно. Приличам на майка си, и тя беше доста ревнива. Завистлив и ревнив вървят винаги ръка за ръка. Човек, който е ревнив, той неизбежно е завистлив. Аз никога не съм обичал да се хваля за каквото и да било. Нека другите да ме хвалят, ако преценят, няма да се съпротивлявам. Завиждам си също така, че съм изживял толкова много неща и емоционални, и любовни, и творчески. Толкова хора по света са ме признали като художник. Е не мога да не си завиждам! Единствената мъка, която малко ме преследва като сянка е това, че животът е нещо много временно и непостоянно и не го ценим навреме и достатъчно. ..  Не съм си задавал този въпрос. Нямам някакво съжаление, признавам - не съжалявам за нищо. Има хора, които са си сбъркали живота. Правят това, което не биха желали по една или друга причина...Това, с което съм се занимавал досега винаги съм го правил със свободен избор. Сам съм си го избрал, никой не ми го е налагал. Спомням си, когато бях на 15 години моят баща имаше амбицията да ме направи архитект. Той самият беше архитект, великолепен чертожник и рисувач, ако има такъв термин изобщо. А да си архитект, това означава да владееш много изкуства. След време той разбра, че от мен архитект няма да стане, защото, за да си архитект, трябва да разбираш и от математика, аритметика, геометрия - все неща, от които не разбирам. Тогава се насочих към рисуването. Баща ми не само, че не ми се противопостави, но ме насърчаваше.  Най-тъжното е, когато човек прави нещо насила, което не желае и не му е присърце. Всеки от нас е създаден за нещо определено на тази земя и идва с определена мисия. Всеки за нещо е направен конкретно - кой за продавач, кой за гений, като Леонардо Да Винчи, кой за крадец, кой за убиец. Затова най-добре е в живота човек да върши туй, за което е създаден. - Озовах се с два родни града, но не е важно къде си роден, а къде си израснал. Роден съм в Пазарджик, но съм израснал в Чирпан при баба си Кера. Затова се смятам за чирпанлия. Ако трябва да се изразя образно - родих се в Пазарджик, но прогледнах в Чирпан. В Париж живея от 57 години, така че Франция и нейната столица са неразделна част от мен като творец и като личност. Но колкото и да се мъча да стана французин, не мога. Останах си българин! Независимо че много обичам Франция. Това е страната на демокрацията и свободата, които изключително ценя. Франция ми е дала много и продължава да ми дава. Франция ме издържа. Рисувам в Париж, всичките ми творби се раждат в Париж - моите рожби, сътворени с четката са от Париж. Но кръвта ми е чисто българска, какъвто съм и аз! Копнея за България. През последните десет години преоткрих Пазарджик. Там сме родени с брат ми. Обожавам морето и Варна, където се връщам повече от 30 години. Харесвам Ловеч, Троян, правил съм изложба и в малкия китен Първомай. Изключително чист и спретнат, подреден. Винаги с удоволствие ходя там, но все бързам по работа. Чарът му е в пазара, площада, читалището, сенчестите кафенета. - Не само, че ми е мъчно, но осъзнах, че безумно обичам България. Каквито и дефекти да има - аз я обичам, милея за нея и продължавам да я обичам. Дори да призная, от няколко години по различни причини не идвам в България и много носталгично страдам. Обичам я тази страна. Влюбен съм в България, обичам я и много ми е мъчно за България. Правя си български гозби. Вчера си наготвих боб. Аромата на България ми липсва. Навремето много пътувах с влак. Двадесет години все с влак пътувах, просто много обичах. И като наближавахме българската граница в Драгоман първият аромат, който ме лъхваше беше на скара и печени чушки. Това е ароматът на България, тя ухае на печен пипер! Единствената голяма памет в съзнанието на човек, това е ароматът. Човек запомня аромата на страната си още от детските си години. Месец септември съм го запомнил с миризмата на печените червени чушки и това беше из цяла България. Някой път като ми замирише тук в Париж на чушки се пренасям мислено в България. Какво да правя - обичам я тази страна! Баща, майка, баба, дядо, брат - всички българи. Обичам България и ще я обичам винаги докато съм жив! Това е. - Аз съм от чирпански род - баща и майка - чирпанлии, баба и дядо - чирпанлии. От петгодишен ме мъкнаха по баирите и планините. Гледах ги аз тия баири, поляни и планини, този простор и започнах да ги пресъздавам на хартията. Така че първите си картини ги направих по натура от чирпанските гледки. Затова тези неща до ден днешен са ми в подсъзнанието. Дълги години съм прекарал в Холандия, тъй като двадесет години имах брак с холандка, майката на децата ми. Между другото, добре, че се появи в живота ми тази холандка и ме изчака да й направя две великолепни деца, които обожавам Сара и Александър. Тези две деца ме направиха богат, иначе щях да си остана един дъртак без нищо, ако ги нямах тези две деца.  \n\t-  - Придържам се към една определена система на работа. От десет и повече години работя в парижкото си ателие, но излагам в България. 40 години съм излагал произведенията си във Франция, в САЩ, в Япония, и къде ли не по света. Имам над 180 самостоятелни изложби. От десет години насам основното място, където излагам картините си, е България. Годишно правя между 3 и 5 изложби. Най-много изложби правя в моя роден град - Пазарджик. Напомням, че не съм роден в Чирпан, това беше моята най-голяма лъжа и заблуда на околните. Както вече споменах имам два родни града - Чирпан е родния град на моите родители, а ние с брат ми Добри сме родени в Пазарджик. Там открих галерия и първата ми изложба беше в Пазарджик. Там се създаде и една група от мои колекционери и почитатели, които ми станаха истински приятели. Това ме обогати и отново се почувствах богат - с хората около себе си. Така, след 60 години живот, аз преоткрих родния си град. Пазарджик за мен е градът, свързан и с моето детство, и с моето настояще. Най-значимите изложби съм ги правил там. В Пазарджик има колекционери, притежаващи по 40 мои картини и повече. Сред тях е и председателят на Общинския съвет - адвокат Хари Харалампиев. Освен всичко друго, той е бивш антиквар и изключителен познавач на изкуството.  Във Варна също така правя много изложби. Там имам голяма къща, в която винаги отсядам, когато си идвам в България. В София също така излагам в една много хубава галерия, с която работя от три години насам. Да си призная обаче, 2015-та беше най-продуктивната в живота ми! Сътворих много платна с четири техники: пастел, акварел, маслени бои, молив. Направих няколко изложби по страната и в столицата. Открих сезона в Пазарджик, където от 10 години показвам свои експозиции. Направих голяма изложба в галерията на Икономическия университет във Варна по покана на ректора Пламен Илиев, който не само е мой колекционер, но и се съветва с Валерий Пощаров, изключително компетентен галерист. След което гастролирах в софийските галерии. Годишно правя по стотина картини в различни техники - пастел, акварел, молив, маслена боя, разбира се. Не съжалявам, че излагам в България, тъй като това е моята родна страна, в която имам много почитатели и ценители, които ме харесват.  - Да. Не мога да кажа, че рисувам от сутрин до вечер. Имам периоди, в които седя, мисля, обмислям, разсъждавам, но не мога да хвана четката. Както е казвал Репин: \"рисувам с очи\". Често гледам, съзерцавам нещата и ги запомням, за после. Всичко, което е около в мен в този свят го виждам в една картина - харесвам го или го отричам. Светът е моето най-голямо безразмерно платно. Всеки миг, който виждам, ми влиза трайно в подсъзнанието, но това не означава, че обезателно ще го нарисувам. Един голям френски художник е бил известен с това, че много е рисувал голи тела. Моделите му позирали по десет пъти за една определена картина. Веднъж той поканил поредната жена да му позира гола. Два месеца я рисува, тя идва като на работа, позира и накрая, когато той завършил картината тя пожелала да види произведението, за което толкова дълго е позирала. Когато художникът обръща картината към нея, тя остава изумена - вижда един прекрасен натюрморт - ябълки, круши, грозде, праскови. Кръглите и апетитни форми на жената художникът ги е излял с въображението си в един великолепен натюрморт. Въображението е голяма работа, то е вътре в артиста. Всеки артист се състои преди всичко от въображение. Така че всичко може да е вдъхновение. При мен също е така вдъхновението - на приливи и отливи. Има периоди, като започна да работя, по шест месеца не излизам от ателието. Когато правя изложбите, не работя. Така че не мога да кажа, че работя непрекъснато. Имам много продуктивни периоди, имам периоди много мисловни, а когато разсъждавам и мисля, тогава не мога да работя. Не съм маниак да работя всеки Божи ден. Един от големите италиански класици беше казал: \"Не може да има ден без линия. Всеки ден направи поне по една линия!\" Аз пък имам дни без нито една линия. Всичко идва от съзнанието, то ни ръководи. Да си призная, обаче, не съм доволен. Когато приключвам една картина, я обръщам веднага срещу стената. Не искам я гледам. Всичките ми готови картини са с лице към стената и с гръб към мен. Но, когато ги видя на стената на мой колекционер или дори в книга, едва тогава ги оценявам и започват да ми харесват. Страх ме е да се привържа към някоя картина. Всяко привързване ме спира да продължа напред! Не обичам картината да ме привлича и обсебва. Това е зависимост. - Повече от десет години притежавам и ателие до Фестивалния комплекс в центъра на Париж. Рисуването ме крепи, презарежда и вдъхновява за живот. Четката трябва непрекъснато да се държи. За художника няма нищо по-лошо от изсъхнала палитра. Морският бриз, полъхът, пейзажът - другаде не мога да рисувам. Да рисувам в София?! Абсурд! В Чирпан също не се получава. В чифлика ми в село Партизанин само си почивам, предимно с приятели. Там ми е най-спокойно и добре, но не мога да работя. В чифлика имам великолепен огромен двор с цветя, отглеждам фазани и други екзотични животинки, имам зеленчукова градина - и въпреки това не мога да творя там. Рисувам само във Франция.  ... Много често в България на мои изложби при мен са идвали най-обикновени хора с едно парче вестник и ми казват: \"Г-н Манев, подпишете се тук\". На мен ми става неудобно за тези хора да им давам автограф на парче вестник. Щом на тези хора им харесва моето творчество, то бих желал да им дам картини. Но не всеки има възможността да си купи картина. Не само в България, но и в много други страни животът е труден, на човек не му стигат парите за хляб, та камо ли да даде пари за картина. И това много добре го разбирам. Тогава си казах, тези хора, които ме харесват, заслужават да имат картина от мен, да я гледат, да я виждат реално, а не на едно парче вестник, което вятърът ще го отвее рано или късно в кофата за боклук.  Преди повече от 6 години взех решение да направя дарение на различни градове в България, където хората искат и имат желание да видят моите картини, а не да събират пари, да лишат от хляб децата си, за да ми купят картината. Затова съм направил тези няколко дарения на 6 града в България. Без никакъв комерс, никакъв бизнес - чисти дарения. Започнах от Чирпан, градът на моите родители и моето детство, сетне направих дарение на галерията на Икономическия университет във Варна. Там един прекрасен човек - ректорът Пламен Илиев, не само че ми направи няколко изложби, но и закупи мои картини. На Икономическия университет във Варна съм дарил 30 картини и те се съхраняват в една уникална и много красива галерия там. Отново повтарям - картините са дарение!  В още няколко града имам постоянни колекции - Троян, Ловеч, дори в едно малко градче, като Полски Тръмбеж имам постоянна изложба в един великолепен музей. Тези постоянни експозиции нямат нищо общо с бизнеса. За всяко дарение в шестте града е налице документ. Тези мои картини принадлежат на града, на България! Както е казал Дьолакроа: \"Дайте ми едно платно и ще изпиша цял Париж!\" Аз бих желал във всеки един български град, във всяко едно българско село да има поне една моя рисунка. Бих искал моите картини да са отворен прозорец на хората към един по-красив свят. А дали ще ме харесват или няма да ме харесват - това е друг въпрос. Както е казал френският художник Морис Вламенк: \"Тези, които ме харесват - да влязат в моето ателие, тези, които не ме харесват - да влязат в моето ателие, тези, които са безразлични - вход забранен!\" - Много са... Най-важното в този свят не са комините и покривите, а живите хора около нас. Комуникацията между хората. Това е в основата на всичко - комуникацията. Колко къщи и коли имаш, колко пари си натрупал, с колко жени си спал - всичко това е на втори план. Най-важното за мен е комуникацията, контактът между живите хора. В този живот най-приоритетното е с кой си комуникирал, с кой си контактувал, с кого си казал две думи, кой ти е дал път или те е вдъхновил.   Член съм на \"Есенния салон\" (Сосиете). Със Светлин Русев, Бог да го прости, станахме по едно и също време членове на салона. Та веднъж, бях в \"Есенния салон\" в Париж и там се срещнах с Белмондо - любим актьор за редица поколения. Баща му на Жан-Пол беше голям скулптор и затова и Белмондо се навърташе в нашите среди. Срещнахме се, говорихме. С Ален Делон се срещнахме на острова Сен Луи, където съм живял десет години. Ален снимаше там филм и се видяхме на снимачната площадка. Познавам се с Жорж Мустаки - един от най-великите френски поети. С Мустаки бяхме приятели, живеехме на една улица десет години. Познавам се и с Жан Габен, присъствал съм на негови снимки дори. До много легенди съм се допрял. Живея на площад \"Едит Пиаф\" и всеки ден си пия кафето в останалото от време оно кафене \"Едит Пиаф\" с нейни снимки. Много пъти съм ходил в любимото кафене на Ленин и Пикасо - \"Ля Купол\". Най-интересната история обаче беше тази с Марк Шагал! Отивам един ден в една книжарница, от която купувах материали. Всички ме познаваха там, бях редовен клиент. Изведнъж продавачът ми вика: \"Мосю Манев, извинете ме, но ще трябва да изчакате малко, тъй като има един човек с приоритет.\" Казах си, кой ли пък ще е тоя човек, дошъл след мен, а така безочливо ме прережда. Него ще го обслужват, а аз ще чакам. Откъде накъде?\" Когато възрастният мосю напазарува и затвори стъклената врата на магазина, магазинерът ми каза: \"Знаете кой беше този човек - това беше Марк Шагал.\" Ето така ме пререди самият Марк Шагал!  - В Париж, в моето ателие с любимата си дама с бутилка френско шампанско. В България съм поканил 12 от най-скъпите си приятели и други десетина човека - мои приятели и колекционери. Всички ще се съберат в моята любима ферма - къщата ми в село Партизанин. От двадесет години насам печем по едно агне във фурната на двора. Тази година пак ще го направя.   - Ще си пожелая Господ да ми дава още живот, за да мога да направя още картини. Няма какво да се лъжем, по сме близо до изхода, отколкото до входа на живота. Трябва да оставя максимално количество картини - това е моето желание, друго нямам. ", "date": "2018.08.26", "title": "Художникът Никола Манев: Най-важното в живота не са комините, а живите"}
{"url": "http://clubz.bg/72357-bojko_borisov_otmenq_vizita_v_albaniq_zaradi_traura", "text": "Министър-председателят Бойко Борисов отменя посещението си в Албания заради обявения в понеделник ден на национален траур в памет на жертвите от тежката катастрофа край Своге. 16 човека, сред които и едно дете, загубиха живота си, след като автобус се преобърна в Искърското дефиле, а други 21 са в болници в София в тежко състояние. Прокуратурата проверява шофьора, превозвача и ремонта на пътя край Своге Българският премиер беше поканен да участва в неформалната среща на премиерите на шестте страни от Западните Балкани за регионалната икономическа интеграция. На форума в град Дуръс е предвидено да се обсъжда изработването на обща визия за Стратегията за интеграция на шестте страни от региона, както и създаването и укрепването на Регионалното икономическо пространство. Еврокомисар: Китай може да превърне Западните Балкани в троянски кон в ЕС Освен министър-председателите, в събитието участие ще вземат еврокомисарят по европейската политика за съседство и преговори за разширяване Йоханес Хан и президентът на Европейската банка за възстановяване и развитие (ЕБВР) Сума Чакрабарти. ЕБВР подкрепя проекти за свързаност - на дигиталната и транспортна инфраструктура в региона. Подписан е Меморандум за финансиране на проекта C-5 в следващите няколко години. Банката ще подпомогне и завършването на транспортните коридори 8 и 10, в т.ч. проекта за жп инфраструктура, който ще свърже България с Македония.  Подписано е и споразумението за т. нар. \"Магистрала на мира\" - Сърбия, България, Румъния - Сърбия, Косово, Македония, за финансиране  в размер на 38,5 млн. евро, свързани с този проект. Еврокомисар: Китай може да превърне Западните Балкани в троянски кон в ЕС", "date": "2018.08.26", "title": "Бойко Борисов отменя визита в Албания заради траура"}
{"url": "http://clubz.bg/72307-severen_potok_2_geopolitika_ili_korupciq", "text": "Има две мнения за проекта за газопровода „Северен поток 2“. Едно от тях бе споменато преди няколко месеца от анализатора на Сбербанк Александър Фек и му струваше работата. Той написа, че нито един от проектите за тръбопроводи на „Газпром“ не се изплаща – строят се не в интерес на акционерите, а в интерес на изпълнителите. Да се чете – не заради печалба, а заради подкупи. Наскоро почти същото каза и един от най-добрите руски анализатори в областта на нефта и газа Михаил Крутихин: При цялото уважение и към Фек, и към Крутихин, въпросът е малко по-сложен. „Лишаването от транзит“ ще струва на украинците максимум 2 милиарда долара. Това не са критично количество пари и могат лесно да бъдат компенсирани от ЕС или САЩ. А с прекъсването на газа няма да поставим Украйна на колене – страната вече четвърта година получава газ от Европа по реверсивните връзки. София помага на Москва да изолира Украйна от транзита на газ „Газовото оръжие“ срещу Украйна се оказа за еднократна употреба. Веднъж като го използва, Русия се лиши от възможността да го използва повече, а заедно с това – и от няколко милиарда долара, загубени от „Газпром“ заради умишленото намаляване на доставките на газ за Европа, да не говорим за репутацията на надежден доставчик, която бе загубена още по-рано. Същото се отнася и за свръхпечалбите на изпълнителите. Тези свръхпечалби, без съмнение, са важни, но ако ставаше дума само за тях и ако САЩ не се бяха обявили против строителството. Междувременно „Уолстрийт джърнъл“ съобщава, че е почти готов законопроектът за санкции срещу фирмите, които участват в строителството на „Северен поток 2“. Работа ли е на американците, ако ротенбергци и тимченковци изкарат пет пъти повече пари? Тази афера само ще усили напрежението от социалното неравенство в Русия. (Изобщо в Кремъл много обичат геополитиката.) Ако „Северен поток 2“ бъде построен, Германия ще бъде главният разпределител на руски газ за Европа. А руският газ, особено при изчерпване на находищата в Северно море, ще остане ако не единственият, то безалтернативен източник. В смисъл, че ако руският газ изчезне от пазара, замяната му ще бъде скъпа и трудна. Германия, разбира се, и сега се явява главният разпределителен център за руски газ. „Северен поток 2“ само изостря съществуващите тенденции, разширява статуквото. Самият „Северен поток 2“ гарантира, че Германия ще бъде принудена да продължава да се съобразява с Русия, каквото и да направят в Кремъл. А Кремъл може да направи две неща. Първо, отново да започне пореден рунд от хибридната война срещу Украйна, като се надява на снизхождение от страна на Германия. И второ, да се опита да анексира още нещо – да, поне Беларус. Следващата цел на Путин е аншлус на Беларус (версия) Икономиката на Русия е в свободно падане. Рейтингът на президента пада; анексията на Крим помогна за неговото повишаване. В такава ситуация е въпрос на време следващият „Кримнаш“. Всички забравиха за Грузия и Украйна, но на техния фон Беларус: Тогава изтича поредният президентски мандат и за да бъде удължен, трябва промяна на конституцията. А в случай на обединение на Русия и Беларус също ще се наложи промяна на конституцията. Държавата ще се промени – конституцията също. Александър Лукашенко редовно дава да се разбере, че обединението е желано. През юли 2018 г. Държавната дума прие законопроект, предвиждащ пълна отмяна в следващите шест години на експортните мита върху нефта. В случая с Беларус това означава, че страната, която до сега живее от това, че внася руски нефт без експортно мито, преработва го и го продава на Запада, ще изгуби конкурентното си предимство, а заедно с него и около 3 милиарда долара годишно, което е около 5% от БВП на страната. Не е трудно да забележим, че капацитетът на „Северен поток 2“ от 55 млрд. куб. метра е колкото капацитета на беларуската тръба, която обаче е 100-процентова собственост на „Газпром“. Сега „Газпром“ не може да прекъсне доставките по тази тръба, защото това ще доведе до срив на доставките за Европа и ще предизвика скандал. Но няма да е трудно да пресуши тръбата след изграждането на „Северен поток 2“. При това беларуската газова мрежа има една фундаментална и потенциално фатална разлика от украинската – и магистралните, и разпределителните тръбопроводи принадлежат на 100% на „Газпром“. Т.е. ще бъде невъзможно получаването на газ по реверсивен път. Така че, казвате, Крутихин и Фек не са прави? Те разсъждават късогледо за подкупите, за това, че проектът е икономически неизгоден, а тук има толкова геополитика! Крутихин и Фек, разбира се, са прави. Поне по две причини. Първо, „геополитика“ в съвременния свят съществува само там, където не работи икономиката. Русия нямаше да има никаква нужда да „привързва“ към себе си Германия с неизгодни тръбопроводи, ако можеше да привърже към себе си целия свят със своите водещи икономически и научни достижения. Русия, също така, нямаше да има никаква нужда да се страхува от санкции от страна на Германия, ЕС и САЩ, ако водеше вменяема външна политика вместо хибридни войни. Ако перифразирам известната фраза – геополитиката е последното убежище на патриота. На второ място, именно „геополитиката“ е най-удобна за оправдаване на подкупи и икономически неизгодни проекти. Геополитиката и подкупите са така обвързани в Русия, че е сложно да се ориентираш кое е кокошката и кое е яйцето. Ние строим губещи газопроводи, за да имаме възможност да водим хибридни войни – или ние водим хибридни войни, за да можем после да оправдаем желанието ни да строим губещи газопроводи. Следващата цел на Путин е аншлус на Беларус (версия)", "date": "2018.08.26", "title": "\"Северен поток 2\" - геополитика или корупция?"}
{"url": "http://clubz.bg/72346-ocelelite_ot_katastrofata_v_svoge_sa_v_tejko_systoqnie", "text": "Почти всички оцелели след жестоката катастрофа край Своге, при която загинаха 16 души, са в тежко състояние. Без опасност за живота е само шофьорът на автобуса, който е и негов собственик. 18-те ранени са настанени от снощи в трите болници - \"Пирогов\",\"Света Анна\" и Военномедицинска академия (ВМА), след като автобус на фирма \"Мобилус 5\" ООД, се преобърна в Искърското дефиле. Понеделник - ден на национален траур заради катастрофата до Своге Собственикът на фирмата е бил зад волана и е возел възрастни хора от Световрачене. Автобусът, с който е превозвал хората, е бил стар - на 17 години, и едва ли е имал колани. \n\tОт седемте човека, настанени в болница \"Пирогов\", четирима са в тежко състояние.  \"Колегите реагираха много бързо и впечатляващо. Предвид тежестите на травмите динамиката на събитията може да бъде изключително голяма, допълни той. В момента се занимаваме в оцеляването на тези хора. За момента кръв не се налага, заключи проф. Габровски. В Университетска болница са 6-има - двама мъже и 4 жени - стабилизирани са. От шестимата, постъпили в \"Света Анна\", всички са в тежко състояние, в реанимация. 16 загинаха при тежка катастрофа край Своге Двамата, транспортирани във Военномедицинска академия след инцидента, са мъж и жена. Мъжът е с множество травми и е в тежко, но стабилно състояние. В тежко състояние, с множество контузии, е пострадалата жена. И двамата пациенти са в реанимацията на ВМА. Без опасност за живота е шофьорът, настанен в ИСУЛ. Късно снощи зам.-транспортният министър Ангел Попов заяви, че има съмнения, че автобусът не е минал на повторна техническа проверка в началото на август. \"Мобилус 5“ ООД притежава още шест моторни превозни средства, а документите на фирмата били изправни. Президентът Румен Радев се появи при пострадалите в \"Пирогов\" вчера и заяви, че очаква правителството да предприеме \"дълбоки адекватни мерки\" във връзка с катастрофата и изрази съболезнования на семействата им. Десет инцидента с автобуси само през 2018 г., равносметката - 27  убити, 66 ранени (ОБЗОР) В същия ден стана ясно, че в продължение на седмица е била прикривана информация за пътен инцидент, при който 81-годишният баща на Радев е ударил с колата си триколка с инвалид на кръстовище в Харманли. Човекът се е отървал с лека телесна повреда. МВР не е съобщило за случая, който проверява Окръжната прокуратура в Хасково по разпореждане на главния прокурор Сотир Цацаров. Полицията в Харманли написала акт за административно нарушение на човека в инвалидната триколка за пътното произшествие. По-късно през деня в МВР започва съвещание с представители на всички институции, които имат отношение по проблема с пътната безопасност. Вътрешният министър Валентин Радев разпореди психолози от института на МВР да помогнат на близките на загиналите и на пострадалите, както и на участвалите в спасителната операция - полицаи и пожарникари. В момента на катастрофата е валял проливен дъжд. Автобусът премазва мантинелата и пада 30 м надолу. Там няма дървета и той се преобръща няколко пъти. Рехабилитацията на този участък е от 2016 г., но имало много сигнали, че този участък е опасен. 16 загинаха при тежка катастрофа край Своге Десет инцидента с автобуси само през 2018 г., равносметката - 27  убити, 66 ранени (ОБЗОР)", "date": "2018.08.26", "title": "Оцелелите от катастрофата  в Своге са в тежко състояние"}
{"url": "http://clubz.bg/72347-vytreshniqt_ministyr_na_italiq_razsledvan_zaradi_migranti", "text": "Вътрешният министър на Италия Матео Салвини е обект на прокурорско разследване за участието му в случая със спасените на 16 август в морето мигранти, на които не бе позволено да стъпят на италианска територия. Това съобщи снощи италианската национална телевизия, след което самият Салвини косвено потвърди новината, предаде Асошиейтед прес. Десет в ЕС не се разбраха за мигрантите от кораба \"Дичоти\" Натовареният с африканци кораб \"Убардо Дичоти\" стана повод за събиране на минисреща на върха в Брюксел преди дни, на която отново не бе намерено разрешение на мигрантската криза и натиска, на който са подложени Италия и Испания. Рим дори заплаши, че няма да прави вноски в бюджета на Общността. Министърът написа в \"Туитър\", че един сицилиански прокурор е поискал да узнае неговите лични данни и че \"ако той иска да ме разпитва или даже да ме арестува, защото браня границите и сигурността на своята страна, то аз ще съм горд\". Анатомия на популизма. Как Салвини стана най-силният в Италия? Салвини съобщи, че скоро ще позволи на близо 140-те останали мигранти да слязат на сушата. Те от дни пребивават на кораб от италианската брегова охрана. Министърът добави, че освен двайсетината мигранти, които Албания се съгласи да приеме, останалите ще бъдат приютени от италиански епископи. На няколко десетки от спасените 190 мигранти вече бе позволено да стъпят на сицилианска земя. Новият политически ред в Италия - зелена брада и моцарела Анатомия на популизма. Как Салвини стана най-силният в Италия? Новият политически ред в Италия - зелена брада и моцарела", "date": "2018.08.26", "title": "Вътрешният министър на Италия разследван заради мигранти"}
{"url": "http://clubz.bg/72337-nad_40_mln_dushi_jiveqt_pri_robski_usloviq", "text": "По данни на австралийската организация \"Walk Free Foundation\", в света днес има над 40 милиона души, които живеят при робски условия. 167 000 от тях - в Германия. Това отговаря на около 0.2% от местното население. Докато историческото робство се основава на законно признатата собственост на един човек върху друг, съвременното робство функционира другояче. 40,3 милиона са новите роби, 32 хиляди - в България \"Робството вече не е легално, но то е като хамелеон и продължава да съществува тайно\", казва Дитмар Ролер, изпълнителен директор на германското бюро на правозащитната организация \"International Justice Mission\". Основната отличителна черта на съвременното робство, според  \"Walk Free Foundation\" е това, че хората \"не могат да избегнат или да предотвратят експлоатацията посредством заплахи, насилие, принуда и злоупотреби с властта\". Понятието \"модерно робство\" се използва за различните форми на подчинение и експлоатация като търговия с хора, принудителен труд или принудителни бракове. Много често границите на това, което наричаме модерно робство, са размити. 20 на сто от жителите на Мавритания все още са роби Модерното робство засяга при това не само страни като Либия, Катар, Конго. Още през април Съветът на Европа предупреди , че търговията с хора и робският труд са в настъпление и в Европа. Особено търговията с хора с цел експлоатация на работна ръка. По данни на германската криминална служба, това се отнася най-вече до мигрантите в строителния бранш, гастрономията, месопреработването, селското стопанство и транспорта. През миналата година властите са регистрирали 180 жертви на съвременно робство в 11 приключени разследвания. Повече от жертвите произхождат от Източна Европа. Сексуалната експлоатация е широко разпространена в Германия. \"Германия е публичният дом на Европа\", казва Дитмар Ролер. Особено голям е броят на жените, принудени да проституират. По данни на федералната криминална служба, през миналата година са регистирани 500 жертви на принудителна проституция. Докато в сферата на принудителния труд повечето жертви са мъже, мнозинството от жертвите на сексуална експлоатация са жени, главно от България, Румъния и Германия. Дитмар Ролер обръща внимание и върху една сравнително нова форма на сексуална експлоатация: чрез интернет. \"Германските клиенти могат да си наемат за един час дете от Филипините, което трябва пред камерата да прави това, което те искат\", казва той. Тези примери, както и чуждестранният произход на много от жертвите, показват, че модерното робство не признава държавните граници. Много повече става дума за един глобален феномен със свързани по цял свят участници. Преди две години икономистката Еви Хартман разбуни духовете с книгата си \"Вие колко роби държите?\" Нейната теза е, че всеки среден германец държи косвено около 60 роби само чрез потребителското си поведение. \"Дори чрез покупката на дрехи, или стоки, които съдържат суровини от конфликтни региони, човек насърчава робските условия на труд в другите части на света\", посочва Дитмар Ролер. Говорейки за модерното робство, не бива да изпускаме из очи, че малолетните са най-силно застрашени да станат жертва на подобни структури. Също и в Германия. Наскоро един скандал в Щауфен щокира германската общественост. В продължение на две години едно семейство систематично изнасилва днес десетгодишния си син и го предлага на други клиенти за пари. През последните години и принудителните бракове са във фокуса на властите. Германската полиция регистрира годишно между 50 и 60 случая на принудителни бракове. Тъмните цифри във всички сфери на модерното робство са значително по-високи. \"Затова трябва енергично да се борим срещу подобни структури. Германия също трябва да направи още много в това отношение\", казва Дитмар Ролер. \"International Justice Mission\" работи активно в други страни от Азия и Африка, където модерното робство е широко разпространено и хората нямат достъп до правните системи. \" В повечето случаи става въпрос за пари. Затова трябва да направим бизнес-модела неатрактивен за участниците\", изтъква Ролер. Така например \"International Justice Mission\" търси филипински полицаи за преследване на детската проституция и изправя престъпниците пред съда. По този начин може да открие и някой германец, който чрез интернет задоволява педофилските си наклонности. 20 на сто от жителите на Мавритания все още са роби", "date": "2018.08.26", "title": "Над 40 млн. души живеят при робски условия"}
{"url": "http://clubz.bg/72344-gigant_ikona_geroj", "text": "Джон Маккейн не иска Тръмп на погребението си  заяви, че със смъртта на Маккейн \"ние губим човек, който неотклонно изразяваше най-добрите идеали на нашата страна\".  Маккейн издъхна ден след като спря лекарствата  каза, че \"в ера, изпълнена с цинизъм относно националното единство и публичните институции\", животът на Джон МакКейн е ярък пример за \"безграничен патриотизъм и саможертва\"   припомниха, че малцина от американците са били подложени на изпитания, през които е минал сенаторът от Аризона, нито има се е налагало да проявяват смелост като неговата.  заяви: Маккейн: Путин е най-голямата заплаха за сигурността, по-голяма от \"Даеш\" (ВИДЕО)  изтъкна, че Джон Маккейн е \"американец, който няма никога да бъде забравен\". Той е гигант. Икона. Американски герой. Но ние тук, у дома, сме най-горди да го наричаме аризонец\", съобщава БТА.  : Маккейн: Не казвам, че Тръмп е диктатор, но да помним историята Маккейн беше рядък и откровен републикански критик на Тръмп, обвинявайки го за \"наивност\", \"егоизъм\" и за съчувствие към автократите, пише \"Фокус\". В Сената Маккейн стана близък приятел със сенатор Линдзи Греъм и бившия сенатор Джо Либерман - трио, наречено \"Тримата Амигос\". Сега, когато триото остана без движещата си сила, Греъм пише, че \"Америка и свободата са загубили един от най-големите си защитници ... И аз съм загубил един от най-скъпите ми приятели и ментор\". Маккейн, който е бил измъчван през петте си години като военнопленник във Виетнам, прекрати лечението си от агресивна форма на рак ден по-рано, а семейството му заяви, че \"напредъкът на болестта и непрестанният напредък на възрастта казват думата си\". Той е прекарал повече от три десетилетия в Сената. Преди да се присъедини към горната камера, той работи като американски конгресмен от 1983 до 1987 година. Маккейн не е бил в Сената от началото на годината, оставайки в дома си в Аризона за лечение на глиобластома - същата форма на рак на мозъка, която отне живота на друг сенатор - демократът Тед Кенеди през 2009 г.    Маккейн издъхна ден след като спря лекарствата Маккейн: Путин е най-голямата заплаха за сигурността, по-голяма от \"Даеш\" (ВИДЕО) Маккейн: Не казвам, че Тръмп е диктатор, но да помним историята", "date": "2018.08.26", "title": "Гигант, икона, герой"}
{"url": "http://clubz.bg/72343-makkejn_izdyhna_den_sled_kato_sprq_lekarstvata", "text": "Сенаторът републиканец Джон Маккейн, бивш военнопленник във Виетнам и неуспял кандидат за президент на САЩ през 2008 г., е починал снощи на 81-годишна възраст. Това съобщи неговата канцелария, цитирана от световните агенции.  Сенаторът от Аризона се бореше с глиобластома - агресивна форма на мозъчен тумор, диагностицирана през юли 2017 г. В средата на април т.г. то бе подложен на операция заради чревна инфекция.  Джон Маккейн спря да лекува рака си Маккейн не се е появявал в Конгреса от началото на годината.  През 1967 г. самолетът на Джон Маккейн е свален над Северен Виетнам по време на мисия за бомбардировка. Той е тежко ранен и прекарва над пет години в плен.  Гигант, икона, герой През 1982 г. е избран в Камарата на представителите, а през 1986 - Сената на САЩ. По много въпроси се придържа към консервативни възгледи; привърженик е на финансова реформа, а също полага усилия за издирване на безследно изчезналите американци по време на Виетнамската война.  \n\tПотомък на фамилия със славни военни традиции, Маккейн оглавява сенатската комисия за въоръжените сили. От този пост той работи за активната военна намеса на САЩ в чужбина, което да спомогне, по собствените му думи, за \"победата над силите на радикалния ислям, които искат да унищожат Америка\". През 2000 г. не успява да спечели кандидат-президентската номинация на Републиканската партия, но се сдобива с нея през 2008. Тогава се явява с подгласник Сара Пейлин и е победен от Барак Обама. Маккейн: Тръмп се държа срамно пред Путин Джон Маккейн бе изтъкнат опонент на президента Доналд Тръмп. След като отправи критики към Тръмп за антиимигрантската му реторика президентът се изказа пренебрежително за военното минало на сенатора с думите, че \"предпочита хора, които не са били залавяни\". Съгласно партийната дисциплина МакКейн изрази подкрепа за Тръмп, след като той спечели републиканската номинация, но през октомври 2016 г. оттегли подкрепата си във връзка с публикуването на запис, в който Тръмп се хвали, че е хващал жени за гениталиите. Джон Маккейн не иска Тръмп на погребението си След това Джон Маккейн редовно критикуваше настоящия обитател на Белия дом, пише БТА. Гигант, икона, герой Маккейн: Тръмп се държа срамно пред Путин Джон Маккейн не иска Тръмп на погребението си", "date": "2018.08.26", "title": "Маккейн издъхна ден след като спря лекарствата"}
{"url": "http://clubz.bg/72348-13_godishno_dete_sred_jertvite_ot_katastrofata_v_svoge", "text": "Момче, което е пътувало в преобърналия се край Своге автобус, е сред 16-те жертви, съобщи Нова телевизия. То е на 13 години и е от село Световрачене. Оттам са и повечето от хората, пътували в 17-годишния автобус. Шофьорът на автобуса - 59-годишния Григор Григоров, е в ИСУЛ без опасност за живота. Оцелелите от катастрофата  в Своге са в тежко състояние За живота на повечето оцелели се борят лекарите от три университетски болници.  Екскурзията до манастира \"Седемте престола\" е организирана от пенсионерския клуб в Световрачене, каквито са правели почти всеки уикенд. На нея е имало около 15 души от певческия състав на селото. Понеделник - ден на национален траур заради катастрофата до Своге До момента са събрани данните на 19 от пътниците. За един от тях вече я ясно, че е сред загиналите. Другите 18 са ранени. 15 човека обаче все още липсват от списъците. В автобуса са пътували 33 души и шофьорът. 13 човека загинаха на място, а трима на път към болниците. 16 загинаха при тежка катастрофа край Своге Понеделник - ден на национален траур заради катастрофата до Своге 16 загинаха при тежка катастрофа край Своге", "date": "2018.08.26", "title": "13-годишно дете сред жертвите от катастрофата в Своге"}
{"url": "http://clubz.bg/72345-insult_pokosi_nikola_manev_v_parij", "text": "Именитият български художник Никола Манев почина снощи в Париж след боледуване, съобщи за БТА синът му Александър Манев.  \n\tВ сряда Манев даде последното си интервю за БТА, посветено на цялостното му творчество и по повод предстоящия му рожден ден.  \n\tВ четвъртък художникът не се почувствал добре и тръгнал без придружител към болницата. На входа на болницата той припаднал пред лекарите с мозъчен инсулт, поясни синът му Александър. По думите му смъртта е настъпила в 22,15 ч. (бълг. време). \n\tНикола Манев ще бъде погребан в България, съобщиха от семейството му.  \n\tНа 28 август творецът трябваше да навърши 78 години. Поклон пред паметта му!", "date": "2018.08.26", "title": "Инсулт покоси Никола Манев в Париж"}
{"url": "http://clubz.bg/72349-braziliq_priema_venecuelci_bqgashti_ot_krizata", "text": "Президентът на Бразилия Мишел Темер потвърди вчера, че страната няма да ограничава достъпа на мигранти от Венецула, предаде ДПА. Затварянето на границите ще бъде \"нехуманен акт срещу онези, които търсят убежище\", каза Темер в столицата Бразилия, цитиран от местни медии. Социалистическа Венецуела маха пет нули от банкнотите си \"Бразилия полага всички усилия и ще продължи да го прави, като приема добре бежанците\", подчерта държавният глава. По-рано тази седмица границата с Венецуела на бразилския щат Рорайма бе отворена, след като бе затворена за венецуелци в продължение на 17 часа. Затварянето на границата бе по решение на бразилски съд. Рорайма е един от най-бедните бразилски щати. По данни на местните власти дневно в Рорайма прииждат по около 500 венецуалци, бягащи от политическата и икономическата криза в родината си. Кризата във Венецуела слага край на евтиния бензин Голяма част от тях са крайно бедни и спят по улиците или в приюти. Щатският губернатор нееднократно е протестирал против наплива на мигранти, защото те са непосилно бреме за общинските власти. Военно положение в Бразилия заради вируса \"Зика\"  Кризата във Венецуела слага край на евтиния бензин Военно положение в Бразилия заради вируса \"Зика\" ", "date": "2018.08.26", "title": "Бразилия приема венецуелци, бягащи от кризата"}
{"url": "http://clubz.bg/72354-lovech_ne_moje_da_izpolzva_vlakche_kupeno_za_360_000_leva", "text": "Община Ловеч не може да използва атракционното влакче, купено за 360 000 лева, заради което бившият вече кмет Минчо Казанджиев си спечели обвинение за безстопанственост. Обвинения си спечелиха и други двама - управителят на фирмата, спечелила обществената поръчка за влакчето (за документно престъпление) и чиновникът, ръководил проекта (за безстопанственост и документно престъпление). Пребиха с железен прът зам.-кмет на Ловеч Влакчето не може да бъде пуснато в движение, съобщи кметът Корнелия Маринова на последното заседание на Общинския съвет в отговор на въпрос на общинския съветник Доротея Цанкова. Като общински съветник в него е бившият кмет Казанджиев. \"Влакчето няма регистрационен номер, тъй като КАТ отказва да го регистрира. Използвано е няколко месеца с регистрация подобна на регистриране на каруца през 2015 г\". Няма да кача деца и възрастни на нещо, което крие толкова много рискове и опасности, категорична е Маринова. Община Ловеч, представлявана от кмета, кандидатства по схема за предоставяне на безвъзмездна финансова помощ BG161PO001/3.1-03/2010 \"Подкрепа за развитието на природни, културни и исторически атракции\" пред Министерство на регионалното развитие и благоустройството, по Оперативна програма \"Регионално развитие\", по Приоритетна ос 3: \"Устойчиво развитие на туризма\" - с проекта \"Подкрепа за развитие на туристически атракции в Община Ловеч\". Депутатката от БСП Бъчварова - поредна оправдана за \"висока корупция\" Проектът е за 4 358 180.78 лв., като една от дейностите по него е закупуване на атракционно влакче с 2 вагона на цена 360 000 лева. След което се възлага обществена поръчка \"Доставка на атракционно влакче - локомотив с два вагона\". Явил се един единствен кандидат, който предложил цена, близка до заложената - 360 000 лв. Тъй като фирмата не разполагала с атракционно влакче, което да отговаря на поставените условия, представила преправени документи (относно техническите параметри и характеристики на влакчето), за да отговори  на изискванията на техническото  задание на обществената поръчка. На 3 септември 2014 г. е сключен договорът и на 5 ноември същата година влакчето е доставено в Ловеч. Според прокуратурата \"от лицата, имащи пряко отношение и ангажираност към проекта за доставката на атракционното влакче, при приемането на същото\" присъствал само представител на община Ловеч. Сглобили влакчето и направили 2-3 обиколки на плаца. И \"атракционът\" бил приет, без да са изпълнени задълженията по приемане, без да са проведени тестове и проби, като не е направена никаква проверка дали реалните му параметри отговарят на заложените в обществената поръчка. Арести на бивши кметове в Перник В подписаният на следващия ден приемно-предавател прокол от ръководителя на проекта е посочено, че оборудването е прието без забележки, но без да са извършени никакви реални и относими действия по приемане, свързани с проверка на действителните и съществени параметри. Парите са платени на изпълнителя, но влакчето не може да работи - и \"да изпълнява функциите за които е закупено, като свързващ елемент между туристическите атракции в града\". Колко точно доверие събраха кметовете? В резултат на (не)свършеното от кмета Казанджиев, за община Ловеч са настъпили щети -  210 034.52 лева, представляващи разликата между  реално заплатената от община Ловеч сума от 359 732.55 лева и сумата от 149 698.03 лева, представляваща пазарна стойност на полученото атракционно влакче.  Депутатката от БСП Бъчварова - поредна оправдана за \"висока корупция\" Арести на бивши кметове в Перник Колко точно доверие събраха кметовете?", "date": "2018.08.26", "title": "Ловеч не може да използва влакче, купено за 360 000 лева "}
{"url": "http://clubz.bg/72356-prokuraturata_proverqva_shofora_prevozvacha_i_remonta_na_pytq_kraj_svoge", "text": "След катастрофата край Своге, отнела 16 живота, прокуратурата и разследващите работят по три направления: проверява се шофьора, фирмата-превозвач и качеството на извършения ремонт на пътя от \"Трейс-Своге\". 13-годишно дете сред жертвите от катастрофата в Своге Известните към момента факти са, че автобусът, марка МАН, който е на 17 години, със 37 места, се е движел без задължителния технически преглед, какъвто е трябвало да бъде направен на 5 август т.г. Всички автобуси, които са на повече от 10 години, минават два пъти годишно на такива прегледи. Това стана ясно от изявление на главния прокурор Сотир Цацаров след съвещането в Министерски съвет днес, свикано заради трагичния инцидент. След края му министрите на вътрешните работи, на регионалното развитие, на здравеопазването и на транспорта отчетоха направеното. Всички те изказаха съболезнования и благодариха на екипите на спешна помощ, на лекарите и на следователите. Освен това обещаха в ускорени темпове да бъде приет законът за движение по пътищата, който ще влезе в есенната сесия на парламента. Понеделник - ден на национален траур заради катастрофата до Своге 16 загинали, 21 ранени, извозени с 15 линейки на четири спешни центъра - софийския, монтанския, врачанския и филиала в Своге. 12 от ранените са в особено тежко състояние. Най-тежко пострадалите са в \"Пирогов\", където са шестима, от които две жени са в изключително тежко състояние.  В Окръжна болница са пет жени и един мъж, 62-годишна жена е в критично състояние след операцията. Двама пострадали са във Военно-медицинска академия, в стабилно състояние са, като 30-годишният мъж е в по-тежко състояние. Както вече стана ясно, водачът Григор Григоров е най-леко пострадал, с охлузвания и рани, и е в \"Царица Йоанна\" (ИСУЛ). Тази сутрин е приключила проверката, фирмата-превозвач \"Мобилус 5\" ООД, с валиден лиценз - до 14 март 2027 година, издаден м.г. На 5 април т.г. Автомобилна администрация е извършила цялостна проверка на компанията, която оперира 6 автобуса, и не са установени нарушения. Десет инцидента с автобуси само през 2018 г., равносметката - 27  убити, 66 ранени (ОБЗОР) Установени са обаче две нарушения, за което ще бъдат наложени административни санкции и глоби - фирмата не е минала през технически преглед, какъвто е трябвало да направи на 5 август, и не е уведомила Автомобилна администрация за този превоз. Такова уведомление за случаен превоз на пътници се изисква да става предварително, като се подадат данни за броя на пътниците, датата, началото и края на превоза. Такова за конкретния превоз не е изпратено, заяви Московски. Без да назовава името на фирмата-изпълнител на ремонта, Нанков съобщи, че е бил финансиран по линия на програма \"Транзитни пътища\", въведен е в експлоатация на 27 декември 2016 г. А приемателната комисия е подписала протоколите без забележки към пътнотранспортните характеристики - т.е. всичко било отлично, според Агенция \"Пътна инфраструктура\" (АПИ). Въпреки тази висока атестация обаче м.г. има поредица сигнали за повишена честота на пътнотранспортни произшествия със случаи на травматизъм в някои участъци от пътя, в т.ч. 54-и километър, където е станал вчерашният инцидент. Нанков съобщи, че от март до 27 юли 2017 г. от МРРБ пет пъти са уведомявали фирмата - изпълнител на проекта, да отстрани посочените дефекти, открити в гаранционния срок на договора - асфалтова покривка, обрушване на скална маса, нарушени мантинели и др., но това не се е случило.  €24 милиона за ремонт, а мантинелата е като вафлена коричка От 27 юли са изискали моментално стартиране на възстановителни дейности от фирмата-изпълнител в срок до 15 август - \"колегите от пътна инфраструктура са указали какви действия трябва да бъдат предприети\", но нищо такова не се е случило. Цацаров потвърди, че автобусът се е движел без редовен технически преглед, а превозвачът не е уведомил Автомобилна администрация за случайния превоз. Освен това съобщи, че водачът Григор Григоров има две наказателни постановления от КАТ и 7 фиша - за превишена скорост, пътувал е без шофьорска книжка и е шофирал без колан, и няма санкции за управление на МПС след употреба на алкохол и упойващи вещества. От утре разследването поема националната следствена служба. Автобусът се е движел със скорост 53 км/час, при ограничения за този участък - до 40 км/ч. Обяснявайки трите версии, по които работи разследването, Цацаров обърна особено внимание на състоянието на пътя и връзката му с настъпилите в района пътнотранспортни произшествия.  Главният прокурор съобщи, че началникът на РУ-Своге в периода май-ноември 2017 г. е изпратил три сигнални писма за нуждата от обезопасяване на няколко пътни участъка по този път, в т.ч. и мерки за асфалтовото покритие, но нищо такова не се е случило.  Само от началото на годината до 27 ноември 2017 г. в този участък има един загинал и шестима ранени при общо шест ПТП. По думите на главния прокурор АПИ е поставила ограничението за скоростта, защото изпълнителят не е извършил нищо от исканите от него ремонти - нито в гаранционния срок, нито досега. Предстои изискване на цялата документация в тази насока от АПИ и МРРБ - искаме договора за изпълнение, приемането на пътя и паспортизацията му, която очевидно не отговаря на действителното му състояние и последващите действия, коментира Цацаров. Експертната група от Института за пътна безопасност ще започне утре, понеделник, в 6 часа, независимо разследване на причините, довели до тежкия инцидент до Своге, съобщиха от организацията. Понеделник - ден на национален траур заради катастрофата до Своге Десет инцидента с автобуси само през 2018 г., равносметката - 27  убити, 66 ранени (ОБЗОР)  €24 милиона за ремонт, а мантинелата е като вафлена коричка", "date": "2018.08.26", "title": "Прокуратурата проверява шофьора, превозвача и ремонта на пътя край Своге"}
