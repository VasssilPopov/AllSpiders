{"url": "https://clubz.bg/93448-geshev_si_e_izbral_glavniq_redaktor_na_praven_svqt_za_vryzka_s_mediite", "text": "Новият главен прокурор на Републиката - Иван Гешев, си е избрал медиен съветник и шеф на пресцентъра. Това е Веселин Иванов, който допоследно беше главен редактор на твърдо пропрокурорското издание \"Правен свят\", съобщи днес \"Капитал\".  Очаква се Веселин Иванов да замени на поста шеф на пресцентъра на Прокуратурата Малина Александрова, която работеше при Сотир Цацаров, твърди изданието. Сега Цацаров е председател на КПКОНПИ, като за да заеме мястото а заминалия като консул на България в Испания Пламен Георгиев прекрати предсрочно мандата си. Смяна в медийния екип на държавното обвинение обаче не е огласена публично, няма данни за такава в сайта на институцията.  Името на Иванов обаче е свалено от редакционното каре на сайта на \"Правен свят\".  Иванов е дългогодишен журналист, работил е в БНТ и БНР, като в националната телевизия е редактор на предаването \"Денят започва с Георги Любенов\".  Работил е в годините и в бТВ, и в Нова тв - като продуцент на публицистични предавания. Телевизионната му кариера всъщност започва от ТВ \"Европа\", с криминален и съдебен ресор.  Преди да отиде в \"Правен свят\" - има вземане-даване и на политическия терен. Иванов бе в медийния екип на бившата еврокомисарка, основала партията \"Движение България на гражданите\" Меглена Кунева. При кабинета на Пламен Орешарски пък може да се похвали с работата си като медиен съветник на вицепремиера и министър на правосъдието по това време Зинаида Златанова. 20:0 гласа, пълно мълчание и Гешев си има нова заместничка (СНИМКИ) Един от интересните моменти в биографията на Иванов е свързан с приключването на работата на една от критично настроените към управлението телевизии в България - BiT (Би Ай Ти). Телевизията, основана през 2015 г. от предприемачите, работещи в САЩ Павел и Румен Вълневи, близо 3 години по-късно беше купена от дружеството \"Интеркактив ТВ Системс\" АД. Последната бе на продуцента Мирослав Янев и на фирмата \"Интерактив ТВ Системс\" ООД, в която именно Иванов има 50% собственост. Припомняме, че малко след като телевизията беше продадена - актуалните предавания спряха, журналисите започнаха да не получават възнагражденията си и малко по малко напуснаха. После и архивът на телевизията беше свален от интернет, а в момента тя просто не съществува. Миналата година дойде и вече офциалният  й фалит. Гешев укàза: прокурорски шефове да се занимават с боклука, да питат европартньорите Кариерата на Иванов и в специализирания юридически сайт \"Правен свят\" е свързана със смяна на собствеността на медията, а оттам и с рязка смяна на редакционната му политика - в посока затвърждаване на тезите на държавното обвинение и мнозинството във Висшия съдебен съвет. Един от акцентите в концепцията на главния прокурор Иван Гешев за управление на прокуратурата, представена преди да бъде изран, бе именно комуникацията с медиите и публичния образ на институцията. Гешев укàза: прокурорски шефове да се занимават с боклука, да питат европартньорите", "date": "2020.01.26", "title": "Гешев си е избрал главния редактор на \"Правен свят\" за връзка с медиите"}
{"url": "https://clubz.bg/93443-silite_na_bashar_asad_napredvat_sreshtu_buntovnicite_v_idlib", "text": "Сирийските правителствени сили достигнаха днес покрайнините на ключов град в северозападната провинция Идлиб в рамките на започналата преди седмици офанзива в последния голям бунтовнически бастион в страната, предаде Асошиейтед прес, цитирана от БТА, като се позова на държавни медии и опозиционни активисти. През последните два дни сирийската армия е превзела шест села близо до Маарет ан Нуман. Според опозиционни активисти тя е на по-малко от 1 километър от града. Неидентифицирани самолети поразиха цели в Сирия до Ирак Сирийските правителствени сили са на път да установят контрол над критично важната магистрала М5, която преминава през Маарет ан Нуман и свързва северната с южната част на страната.  Стратегическият път е блокиран от бунтовници още от 2012 г. През август сирийските правителствени сили превзеха по на юг друг град в Идлиб, през който минава магистралата - Хан Шейхун. Ако те установят контрол над Маарет ан Нуман, следващата им цел вероятно ще бъде Саракеб на север - последният голям град извън контрола на сирийското правителство, през който минава М5, отбелязва АП. Разблокирането на магистралата би съкратило пътя между столицата Дамаск и най-многолюдния сирийски град, Алепо, с два часа, тъй като сега шофьорите са принудени да минават по заобиколно трасе през пустинята. Европа притеснена - ислямисти се местят от Сирия в Либия Граничещата с Турция провинция Идлиб формира заедно със съседни зони последния голям район в Сирия, който се изплъзва от контрола на режима в Дамаск.    Европа притеснена - ислямисти се местят от Сирия в Либия", "date": "2020.01.26", "title": "Силите на Башар Асад напредват срещу бунтовниците в Идлиб"}
{"url": "https://clubz.bg/93444-lebron_djejms_veche_e_realizator_%E2%84%963_v_istoriqta_na_nba", "text": "Леброн Джеймс вече е реализатор №3 в историята на Националната баскетболна асоциация (НБА). Краля измести от третото място Коби Брайънт, негов приятел, бивш съперник и съотборник в тима на САЩ. Краля записа 29 точки при загубата на \"Лос Анджелис Лейкърс\" от \"Филаделфия 76\" с 91:108 като гост. Така той събра 33 655, а Брайънт остана с 33 643 на четвърто място. Пред 35-годишния Джеймс са само Карим Абдул Джабар - 38 387 т., и Карл Малоун - 36 928 т. В топ 10 единственият действащ баскетболист е Джеймс. Той започна в мача с 18 пункта зад Коби.", "date": "2020.01.26", "title": "Леброн Джеймс вече е реализатор №3 в историята на НБА"}
{"url": "https://clubz.bg/93446-mikaela_shifrin_zapisa_oshte_edna_pobeda_v_bansko", "text": "Микаела Шифрин спечели супергигантския слалом в Банско, като записа 66-а победа в кариерата за Световната купа по ски алпийски дисциплини. Американката остави зад себе си италианката Марта Басино (0,29 сек) и швейцарката Лара Гут-Бехрами (0,70 сек). Микаела Шифрин спечели спускането в Банско 24-годишната Шифрин дублира успеха си след първото спускане в петък край Бъндеришката поляна - то бе отложен старт по-рано през сезона.  Тя остана четвърта във второто в събота, но днес бе пределно мотивирана за победата и в крайна сметка я постигна. Тя вече е само на една победа от Марсел Хиршер, който прекрати кариерата си през миналата година. С победата си Шифрин увеличи аванса си в генералното класиране за Световната купа, като вече води с 370 точки пред италианката Федерика Бриньоне, която не завърши в днешното състезание. В подреждането в супергигантския слалом тя има преднина от 36 пункта пред Зютер. Следващото състезание при жените е спускането в Сочи на 1 февруари.", "date": "2020.01.26", "title": "Микаела Шифрин записа още една победа в Банско"}
{"url": "https://clubz.bg/93440-iz_zapis_razkarajte_q_kazva_trymp_za_bivshata_poslanichka_v_ukrajna", "text": "Близо 90-минутен запис, в който се чува как американският президент Доналд Тръмп иска отстраняването на посланика на страната в Украйна, разпространи  , в разгара на процедурата за импийчмънт на държавния глава, която вече е в Сената. Това се случва, докато тече представянето на аргументите в защита на Тръмп по искането на Демократическата партия да бъде отстранен от власт.  \"Вашингтон пост\": Републиканците не служат нито на страната, нито на Тръмп, а на самите себе си Според публикацията записът е предоставен от адвокат на бизнесмена с украински корени Лев Парнас, когото президентът твърди, че не познава. Видеото е направено по време на вечеря със спонсори във Вашингтон, разказва CNN. От медията обаче още не са разпознали друг \"говорител\" по време на въпросната вечеря, освен държавния глава.  В определен момент става дума за вече бившата американска посланичка в Украйна - Мари Йованович.  \"Ройтерс\", където също се появи записът,  уточнява, че не се ангажира с автентичността му. Белият дом все още не е коментирал изтеклия запис. Демократите vs защитата на Тръмп - тезите по импийчмънта вече са в Сената Части от него се появят още преди ден в ABC. Мари Йованович беше освободена от поста си през май 2019 година. Официалната причина - загуба на доверието на президента Донадл Тръмп. Джей Секулоу, личен адвокат на Доналд Тръмп, обяви, че в следващите няколко дни планира да представи неоспорими доказателства, че президентът не е извършил нищо нередно. Защитниците на Тръмп остро критикуваха демократите и заявиха, че те искат да унищожат демократичния изборен процес. Според демократите пък, началото на представянето на републиканците е подчертало нуждата от свидетели по процеса. След 12 часа заседание: долната камара иска импийчмънт на Тръмп Адам Шиф, председател на Комисията по разузнаване в Камарата на представителите и водещ обвинител на демократите, коментира поведението на защитата. Изслушването на аргументите на защитата по делото за импийчмънт продължава утре. Демократите vs защитата на Тръмп - тезите по импийчмънта вече са в Сената След 12 часа заседание: долната камара иска импийчмънт на Тръмп", "date": "2020.01.26", "title": "Из запис: \"Разкарайте я\", казва Тръмп за бившата посланичка в Украйна"}
{"url": "https://clubz.bg/93442-temenujka_petkova_otiva_v_sasht_za_energijnata_sigurnost", "text": "Министърът на енергетиката Теменужка Петкова заминава на 27 януари на посещение в САЩ. Приоритет и за България, и за страната домакин е енергийната сигурност чрез диверсификация на доставките на ресурси, припомнят от министерството в съобщението за визитата, от което става ясно, че именно това ще е една от темите. Петкова ще проведе срещи с представители на Държавния департамент, Департамента по търговия, Департамента по енергетика. Предвижда се \"да бъдат обсъдени въпроси от общ интерес за двете страни в областта на енергетиката\", се казва още в съобщението.  Визитата е на фона на текущия с ускорени темпове - според твърденията на българското правителство, строеж на т.нар. \"Балкански поток\". Това е газовата тръба, която премиерът Бойко Борисов нарича така и твърди, че няма общо с проекта \"Турски поток\". Всъщност новата газопреносна мрежа на \"Булгартрансгаз\" представлява продължение на \"Турски поток\" от българо-турската до българо-сръбската граница, по която ще тече и транзитен руски газ към западната ни съседка, а оттам към Унгария. Трасето в Сърбия вече е готово, а Владимир Путин и Реджеп Ердоган дадоха старт на работата на \"първата тръба\", която свързва двете държави, в Истанбул. На церемонията през януари присъстваха и Борисов, и сръбският президент Александър Вучич - очевидно като партньорски страни в начинанието. \"Турски поток\" - официално открит Борисов: Питате се защо не ни спират \"Балкански поток\". Правим наша газопреносна мрежа Дейвид Хейл, който не дойде в София: САЩ са против втората тръба на \"Турски поток\" Официално: Газовата борса тръгва  Борисов се хвали с гръцката газова връзка - копае се, има тръби за 1 км Борисов: Питате се защо не ни спират \"Балкански поток\". Правим наша газопреносна мрежа Дейвид Хейл, който не дойде в София: САЩ са против втората тръба на \"Турски поток\" Официално: Газовата борса тръгва  Борисов се хвали с гръцката газова връзка - копае се, има тръби за 1 км", "date": "2020.01.26", "title": "Теменужка Петкова отива в САЩ - за енергийната сигурност"}
{"url": "https://clubz.bg/93439-zadyrjan_e_bylgarin_s_kokain_v_stomaha_v_dominikanskata_republika", "text": "Българин е бил задържан с 46 пликчета кокаин в стомаха в Доминиканската република, съобщи местното онлайн издание \"Доминикан тудей\", цитирано от БТА. Мъжът е бил арестуван на международното летище на Пунта Кана, където минавал проверка, за да се качи на полет за Белгия. Българинът бил откаран в болница, където кокаинът бил изваден от стомаха му.  Властите в Доминиканската република смятат, че той е бил използван като \"муле\". От началото на годината на летища в карибската страна са били задържани общо 13 наркотрафиканти. Преди време в Доминиканската република е била разбита наркотрафикантска мрежа, вербувала чужденци, за да ги използва като \"мулета\" за пренасяне на дрога в различни държави, предимно в Европа, припомня онлайн изданието.", "date": "2020.01.26", "title": "Задържан е българин с кокаин в стомаха в Доминиканската република"}
{"url": "https://clubz.bg/93436-gerdjikov_ednakvi_prisydi_za_nepylnoletni_i_pylnoletni_e_srednovekovie", "text": "Трябва ли да се отмени таванът на присъдите за непълнолетни, които са извършили тежко престъпление срещу личността - темата продължава да разделя юристите, след като премиерът Бойко Борисов поиска от депутатите си спешен ремонт на закона. Поводът - жестокото убийство на 18-годишната Андреа от Галиче, като арестуваният за деянието е 17-годишният Аксел от същото село. Заради това, че не е навършил пълнолетие, смятаният за извършител на престъплението, който вече направи самопризнания, може да получи наказание от максимум 12 г. затвор.  След убийството в Галиче: ГЕРБ предлага да няма задължително по-лека присъда за непълнолетни Заръката за промяна в закона на Борисов дойде след среща с бащата на погубеното момиче. А според депутати от ГЕРБ в основата на бъдещия ремонт на Наказателния кодекс ще е отпадане на тавана на присъдата и възможност съдът да преценява дали да третира даден непълнолетен обвиняем като възрастен извършител и да го осъди като такъв.  Идеята на ГЕРБ за тежки присъди за непълнолетни е \"ожесточаване на репресията\" Според бившия председател на Народното събрание, бивш служебен премиер и бивш председател на Съвета по законодателство в парламента пълно изравняване на наказанията за възрастни и за непълнолетни \"ще покаже, че вероятно сме в Средновековието\".  По думите му обаче отделен е въпросът за границата на пълнолетието - тя в различни държави е различна. С оглед на акселерацията би могло да се помисли за евентуално снижаване на тези възрасти, за евентуално увеличаване на наказанието, би могло да се направят корекции, но те не могат да бъдат кардинални, смята проф. Герджиков. \"За\" увеличение на наказанията за непълнолетни обаче се обяви адвокат Марин Марковски пред бТВ. И според него обаче \"това трябва да стане разумно и балансирано\". При промените в законодателството не трябва да се забравя, че непълнолетните са незрели и физически, и психически. Наказанието за извършено престъпление трябва да се определя към конкретен човек за конкретно извършено престъпление, заяви адвокатът. Доц. Светла Маргаритова, председател на Българската асоциация по криминология, също бе на обратната позиция. Според нея наказанията за непълнолетни трябва да останат по-леки, припомняйки първите закони, които гласят именно това. Тя изрази съмнение дали ако се увеличи размерът на присъдите, това ще доведе до превенция и по този начин тежките престъпления ще бъдат редуцирани. Според адвокат Марковски тежките санкции имали възпиращ ефект за извършване на тежки престъпления. , каза още Марковски. ГЕРБ вече прави срещи със специалисти, за да удоволетвори заръката на Бойко Борисов промени в закона да има. Първата такава бе с Висшия адвокатски съвет, който се очаква да предостави становище по темата.    Идеята на ГЕРБ за тежки присъди за непълнолетни е \"ожесточаване на репресията\"", "date": "2020.01.26", "title": "Герджиков: Еднакви присъди за непълнолетни и пълнолетни е Средновековие"}
{"url": "https://clubz.bg/93445-zamyrsqvaneto_na_marica_sprqno_iztochnikyt_firmata_za_plastmasa", "text": "Това се казва с информация от РИОСВ-Пазарджик от днес, след като от два дни по течението на реката между Пазарджик и Пловдив плува мъртва риба. Природозащитници заявиха по-рано през деня, че ситуацията е катастрофа за екологията и не е изключено популацията на видове риба в реката да не бъде възстановена в продължение на 10 години.  Първа проба: река Марица е отровена с пластмаса, няма цианид  Стотици мъртви риби изплуваха от река Марица Експертите са проверили какви отпадъчни води изпускат още няколко фирми в района на замърсяването. Установено е, че те не заустват отпадъчни води в канализационната система с водоприемник река Пишманка, локализирана като участък на замърсяването на водите. Преди ден директорът на РИОСВ Костадин Гешев незабавно сформира екип от експерти заради замърсяването сред сигналите за мъртва риба. За инцидента бяха са уведомени окръжният прокурор на Пазарджик, директорът на областната дирекция на МВР, взети са проби и от умрялата риба с цел установяване на причините за масовата смърт.  Властите от два дни предупреждават риба от реката да не се консумира, да не бъдат допускани и домашни животни в близост до реката.  От компанията, преработваща пластмаса, по-рано отрекоха пред бТВ да имат нещо общо със замърсяването, то отказаха техен представител да застане пред камера. Засега няма коментар от фирмата след официалното съобщение на РИОСВ, че именно тя е установеният замърсител. По-рано се появи и информация за наличие на мъртви риби и жълта пяна и в река Чая. Сигналът е от жители на Бачково, съобщиха асеновградски медии, и е сезирана РИОСВ - Пловдив. Няма повече информация по случая засега.  Стотици мъртви риби изплуваха от река Марица", "date": "2020.01.26", "title": "Замърсяването на Марица - спряно, източникът - фирмата за пластмаса"}
{"url": "https://clubz.bg/93449-obvinitelqt_na_trymp_bil_zaplashvan_ot_prezidenta_v_tuityr", "text": "Главният обвинител по процеса за импийчмънт на Доналд Тръмп, демократът Адам Шиф, заяви днес, че е бил заплашен от президента, предаде Франс прес, цитирана от БТА. Заплахата, оказа се, била публична - в туитър - любимият комуникационен канал на държавния глава на САЩ.  \n\t По-късно Шиф реагира в студиото на телевизия NBC. На въпрос дали възприема написаното от Тръмп като заплаха, конгресменът демократ отговори: Адам Шиф, който оглавява комисията по разузнаване в Камарата на представителите и е бивш прокурор, завършил Харвардския университет, се превърна в черната овца за републиканеца милиардер, провеждайки разследването, довело до обвинението срещу президента, припомня БТА.. Впоследствие той беше натоварен да оглави екипа на обвинението в процеса по импийчмънт в Сената, където дебатите ще продължат утре. \n\tВ обвинителната си реч в сряда Шиф обвини Доналд Тръмп, че се е опитал да \"мами\", за да спечели втори мандат в Белия дом. По думите му президентът упражнил натиск над Украйна да започне разследване във вреда на потенциалния му съперник Джо Байдън. Из запис: \"Разкарайте я\", казва Тръмп за бившата посланичка в Украйна Известният адвокат Алан Дършоуиц, който ще защитава Тръмп пред Сената, заяви днес пред Fox News, че избирателите са тези, които ще решат съдбата на президента, а не импийчмънта, предаде ДПА. Според него много от представеното от демократите не представлява нарушения, водещи до импийчмънт.", "date": "2020.01.26", "title": "Обвинителят на Тръмп бил заплашван от президента - в туитър"}
{"url": "https://clubz.bg/93432-nakazanie_za_izdatelstvoto_prevelo_pod_igoto_na_syvremenen_bylgarski", "text": "Издателство \"Византия\", което \"преведе\" романа на Иван Вазов \"Под игото\" на съвременен български език, както е упоменато и в заглавието на изданието, получи глоба от Министерството на културата. Актът е бил връчен на издателите в петък, съобщиха от ведомството на министър Боил Банов.  Дирекция „Авторско право и сродните му права” се самосезира в края на миналата година по повод публикации и участия в медии на издатели и експерти. Актуализираха 6000 архаични думи в \"Под игото\" По закон след изтичане на срока на времетраене на авторското право произведенията могат да бъдат използвани свободно, но под опрелени условия. В тях е регламентирано, че се гарантира обозначаването на авторството и запазването на целостта на произведението. Министерството контролира спазването на нормите, а в изключителни случаи пак то е натоварено с даването на разрешение за редакции на оригинал. По света осъвременяват Шекспир. Ние сакрализираме Вазов Оттам обаче заявяват, че искане за промени в автентичния текст на \"Под игото\" на Вазов от издателство \"Византия\" не е постъпвало. Изданието на „Византия“ се самопредставя като превод на романа на съвременен български език, като за за автор на превода е посочена Нели Стефанова, припомнят от министерството. И добавят, че в самото издание се уточнява, че „така преведен, романът в този си вид е обект на авторско право и нито част от него, нито целият текст може да бъдат публикувани без писменото разрешение на издателя и преводача или на неговите наследници“.  \"Под игото\" и като комикс Според Министерството на културата с осъществeния голям обем от значителни промени в текста на автора, без разрешението на административния орган, е осъществен съставът на административно нарушение по чл. 97 от закона за авторското право.  От министерството обаче не съобщават размера на наложената санкция на издателството. За нарушения по споменатия член от закона се предвижда  , в случай, че за конкретното нарушение не подлежи на по-тежко накаание. Не редактирайте гения... Протест в Сопот срещу превода на Вазов Така нареченият превод на \"Под игото\" на съвременен български език предизвика полемика и дори протести.   Преди време се бе появило и издание на романа на Вазов - написан  на \"шльокавица\" - писане на български език със смесване на латински букви, числа, знаци и т.н.  По света осъвременяват Шекспир. Ние сакрализираме Вазов \"Под игото\" и като комикс Не редактирайте гения... Протест в Сопот срещу превода на Вазов", "date": "2020.01.26", "title": "Наказание за издателството, превело \"Под игото\" на съвременен български"}
{"url": "https://clubz.bg/93433-bezplatna_premiera_na_superhitova_komediq_v_kitaj_zaradi_koronavirusa", "text": "Неочакван, но много скъп подарък получиха всички китайци по случай Новата година, която в Китай настъпи в събота. Филмовата компания „Huanxi Media“ реши да пусне безплатно в стрийминг платформата си филма „Изгубени в Русия“, съобщава „Холивуд рипортър“. Китай произвежда по 8 милиона маски на ден против новия коронавирус Премиерата на заглавието в киносалоните трябваше да бъде на 25 януари и се очакваше това да бъде блокбастърът на годината. За да стане ясно колко голям е подаръкът, „Холивуд Рипотър“ прави сравнение – това е все едно „Дисни+“ да пусне безплатно в стрийминг канал „Отмъстителите“, преди да го покаже по киносалоните. Китай разположи армията си в епицентъра на коронавируса Първите два филма от франчайза „Изгубени в…“ бяха излъчени през 2012-а и 2015 г. и събраха общо над 400 млн. долара, при това по време, когато боксофисът в Китай е бил доста по-малък. Комедията „Изгубени в Русия“ разказва за пътешествието на властна майка и порасналия ѝ син в чуждата страна. Вирусолог за новия коронавирус: Няма причина за паника Всички кина в Китай са затворени заради епидемията от коронавирус, при това точно в месеца, когато заради новогодишните празници почти всички са в отпуск. Точно в този период в киносалоните е трудно да се намери свободно място. Очакваше се филмът да спечели близо 350 млн. долара от прожектирането си в кината. Интересен факт е, че жестът на „Huanxi Media“ напомня сюжета на антиутопията на Николас Димитров „Дилър на реалности“  . В книгата един близкоизточен диктатор подарява на цялото население дигитално безплатно еротично изживяване със световен супермодел в опит да получи признателност от избирателите. Всъщност зад инициативата на „Huanxi Media“ стои интернет централата „ByteDance“, която е собственик на хитовата сред младите хора в цял свят социална мрежа „TikTok“. Китай разположи армията си в епицентъра на коронавируса Вирусолог за новия коронавирус: Няма причина за паника", "date": "2020.01.26", "title": "Безплатна премиера на суперхитова комедия в Китай заради коронавируса"}
{"url": "https://clubz.bg/93441-jiteli_na_mladost_protestirat_zaradi_zabaveno_sanirane", "text": "Жители на 4 блока в столичния квартал \"Младост\" излязоха днес на протест заради забавеното саниране на сградите, в които живеят, и за което са подали документи още през 2015 г. Фандъкова: 133 жилищни сгради в София се санират Основната група недоволни са от блоковете 451, 457, 213 и 220А, общо над 400 апартамента, но днес са дошли представители и на още 3 блока, чието саниране също е забавено. Преди 5 години те за пръв път са подали нужните документи за участие в Националната програма за енергийна ефективност. Договори за обследване на блока от общината са били сключени още същата година. Един от инициаторите на протеста е Валентин Костов, член на Управителния съвет на Сдружението на собствениците на бл. 451. Всеки път при нов районен кмет процедурата е била рестартирана или забавяна, обясни Костов по-рано тази седмица пред Клуб Z. И изрази надежда, че настоящият кмет Стефан Стефанов ще дойде на протеста и ще даде някакво обяснение за забавянето. През седмицата неколкократно се опитахме да потърсим Стефанов за коментар, но според неговия екип той бе постоянно в срещи и видно нямаше желание да говори с журналисти. Както стана ясно днес, не е имал желание да разговаря и с гражданите на района си. По-рано Стефанов пусна съобщение до медиите, че е обществената поръчка още не е приключила и няма достатъчно информация по темата, за да коментира в детайли. Стефанов обаче освен кмет през последните няколко години е бил и архитект на района, т.е. е човекът, който би трябвало да е запознат с процедурата за саниране и многократните забавяния отлично.", "date": "2020.01.26", "title": "Жители на \"Младост\" протестират заради забавено саниране"}
{"url": "https://clubz.bg/93365-bsp_alternativa_na_gerb_da_se_otkajat_pyrvo_ot_bkp", "text": "Покрай поредния вот на недоверие, внесен от БСП към ГЕРБ, за пореден път се повдигна въпроса защо социалистите не са и не могат да бъдат алтернатива на настоящото управление. Независимо колко се дънят Бойко Борисов и компания, БСП няма никакъв, ама никакъв шанс да дойде отново на власт. Причините за това не особено цветущо състояние, в което се намира \"Позитано\" 20, са много. Една от тях обаче със сигурност е продължаващата привързаност на червените ръководители към управлението на БКП. БСП няма как да бъде алтернатива на ГЕРБ, докато нейните ръководители не се разграничат категорично от БКП. Те обаче не само че не го правят, а напротив - една от най-важните им политически задачи е всячески да напомнят \"какво ни е отнела демокрацията\". Няма как обвиненията към Борисов, че е авторитарен политик, да звучат основателно от лидерите на социалистите, докато те продължават да се кланят пред паметника на Тодор Живков в Правец. Всички критики към \"калинките\" от ГЕРБ ще си останат глас в пустиня, докато в БСП продължават да се опитват да реабилитират един тоталитарен режим, който докара няколко фалита на България, нанесе сериозни щети върху нейната околна среда и какво ли още не. В ГЕРБ обаче също се забелязват тенденции, които силно напомнят на онзи период. Ако питате ГЕРБ, всеки, който критикува правителството, всеки, който смята, че то трябва да прекрати предсрочно мандата си, е безотговорен и нехаещ за собствената си държава. Това поведение много напомня на поведението на Петър Младенов, например. Малко преди легендарната си танкова реплика той призова хората, събрали се пред парламента, за отговорност към съдбата на народа и на България. А причината хората да излязат на площада бе искането им за отпадането на чл. 1 от тогавашната конституция, който постановяваше ръководната роля на БКП. Безотговорно е да протестираш за повече демокрация, отговорно е да браниш една провалена власт - това бе логиката на БКП. В ГЕРБ очевидно също има достатъчно много последователи на тази логика. Няма нищо безотговорно в това да се възползваш от демократичното си право да искаш оставка на правителството, ако си негов опонент. Напротив - безотговорно е властта да смята, че критиките към нея са саботаж срещу държавата. Това силно напомня въпросния чл. 1, който БКП беше готова да брани с танкове. С опозиция като БСП ГЕРБ още дълго ще бъде първа политическа сила. С поведение в стил \"член първи\" обаче техните изборни резултати ще продължат да намаляват. Както се случи на последните два вота през миналата година. И това не е заговор или конспирация от зложелателите на политическата стабилност, а най-обикновена глупост от страна на нейните поддръжници.", "date": "2020.01.26", "title": "БСП - алтернатива на ГЕРБ? Да се откажат първо от БКП"}
{"url": "https://clubz.bg/93429-kristalina_georgieva_naj_vajno_za_bylgariq_e_da_investira_v_horata", "text": "Кристалина Георгиева призова да се увеличат данъците за богатите, за да се намали неравенството Това заявява управляващият директор на Международния валутен фонд (МВФ) Кристалина Георгиева в интервю за БНР.  По думите ѝ нисковъглеродната икономика ще даде нов тласък на инвестициите и ще спомогне за създаването на нови работни места. Кристалина Георгиева призова да се увеличат данъците за богатите, за да се намали неравенството Според Кристалина Георгиева разходната част на българския бюджет трябва да се подобри, като се смени подходът при харченето в покоса инвестиции в човешки ресурс. България като цяло стои „много добре“ по пътя към еврозоната и влизането и по план през 2023 г. е „напълно обозримо“, каза още Георгиева. Планът и очакванията на правителството са страната ни да се присъедини към т.нар. чакалня на еврозоната до края на април тази година.  Ремонт в закона за валутния борд - заради чакалнята на еврозоната Шефката на МВФ каза, че по време на Световния икономически форум в Давос е разговаряла с председателя на Европейската централна банка (ЕЦБ) Кристин Лагард и по темата. По думите й влизане в еврозоната сега ще е добро за България. Кристалина Георгиева посочи препоръката на МВФ, че постепенно трябва да се въвежда данък върху въглеводородните емисии, като най-ефективен път за поставяне на цена на тези емисии и предсказуемост на трансформацията на икономиката.  Тя подчерта, че е „много е важно където отиват парите“: Кристалина Георгиева каза, че количествените облекчения – т.нар. лесни пари са направили голяма услуга на света миналата година. Както и че МВФ е предупредило, че икономиката на света влиза в синхронизирано забавяне, след което централните банки са реагирали синхронизирано. Според Георгиева лихвите трябва да се поддържат ниски и тази година с цел подобрение на икономическия растеж.   Кристалина Георгиева призова да се увеличат данъците за богатите, за да се намали неравенството Ремонт в закона за валутния борд - заради чакалнята на еврозоната", "date": "2020.01.26", "title": "Кристалина Георгиева: Най-важно за България е да инвестира в хората"}
{"url": "https://clubz.bg/93374-vyrhovnite_bandi_v_metyla_chast_ii", "text": "Вчера Клуб Z ви запозна с първата част на метъл класацията, изготвена за миналата година от  . Макар леко да я \"прекръстихме\" - тя все пак е за   групи (а не за най-стойностните) и отразява броя последователи в социалните мрежи и музикалните стрийминг платформи. Та, според нея най-голямата алтърнатив метъл група е  , най-яката хеви банда -  , най-великите трашъри са  , детаджии -  , пауър стилът се доминира от а исполинката Флоор Янсен от стърчи като холандски фар без конкуренция на върха на симфоник поджанра. Върховните банди в метъла - част I Британците  доминират в сегмента doom/sludge. Бзспорно страшно интересна банда! Обърнете внимание на броя слушания в Spotify и освен това не забравяйте, че спектаклите им на живо често са разпродадени напълно.  А вокалът Jus Oborn иронично отбелязва, че благодарение на алкохола и наркотиците нямат нужния успех и са \"най-великата банда, за която никога не сте чували\". Фолк метълът според тази класация се доминира от испанци -  Тук обаче са и монголците от The HU, за които в Клуб Z вече четохте, както и финландците Корпиклаани - да, да, онези с акордеона и водката. Запалени ли сте по монголски метъл? Сега е моментът (ВИДЕО) Насладете се обаче на победителите, които на практика са група от 1988 г., но под името \"Трансилвания\". Независимо как ви звучи    Готик метъл, о, готик метъл, що не си симфоник! ( Ако има нещо, което няма как да не признаем на създателите на класацията, е че в никой случай не са дискриминирали дамите, напротив. Затова тук начело е  . Е, и заради 690-те си хиляди слушатели месечно в Spotify също така. Италианците са \"в мача\" от 1994 г., но наистина избухнаха през 2012-а с албума Dark Adrenaline. Като слушаш колко много свирене, пеене, саунд и въобще - яко бачкане, има тук, неволно си казваш: ех, защо и автомобилостроенето им не работеше така!   Сред веселяците, които си вадят хляба в ковчези и с тежък грим в предимно тъмни стаи, доминират  Поляците от тази група още от зората си през 1991-ва завиваха от блек към дет, но се върнаха към черните корени през 2014-а година с един албум. Сигурно ще сте ужасно затруднени и никога няма да отгатнете заглавието му - казва се  Именно оттам е и тази жизнеутъврждаваща мелодийка, сякаш писана само за релакс по домашни чехли с чаша арманяк в неделния следобед:   Груув метълът има ужасно много почитатели в България. Немалко доказателство е, че предстоящият концерт на Five Finger Death Punch с Megadeth в Арена \"Армеец\" комай е разпродаден. Именно бандата на Айвън Мууди, която заради него а-ха да се разпадне през 2016-а, води този чарт. А Филип Анселмо е... хм, пети. Да го отдадем на далеч по-скорошното появяване на формацията му с The Illegals  Ето ви една песен с над 100 милиона гледания в YouTube. Дето се вика, и Миле Китич трудно прави толкова...   В жанра metalcore/deathcore доминират любимците на девойките (пък може би и не само - знае ли човек) Bring Me the Horizon. Каквото и - да му се не види! - да означава определението, с което ги описват:  . Явно времето на легенди, облечени като Кийт Ричърдс, или - не дай си, Боже - като Кърт Кобейн безвъзвратно е отминало. Точка!   Друг силно обичан у нас стил - прогресив метъл. И други легенди, които тук могат да напълнят голяма зала, макар разглезената западна аудитория отдавна да ги изтиква към по-малки арени и клубчета. Каквото и да кажем за Dream Theater, все ще е или малко, или излишно, или и двете. Заслужава обаче да отбележим, че   заслужава и конкуренцията в този сегмент: Mastodon, Gojira, Opeth и Meshuggah. Не правете това вкъщи: Sons of Apollo са откачени музиканти (ВИДЕО) Ето малко брутална класика от годините с Майк Портной зад барабаните.   Запалени ли сте по монголски метъл? Сега е моментът (ВИДЕО) Не правете това вкъщи: Sons of Apollo са откачени музиканти (ВИДЕО)", "date": "2020.01.26", "title": "Върховните банди в метъла - част II"}
{"url": "https://clubz.bg/93430-45_dushi_izvadeni_jivi_izpod_razvalinite_sled_trusa_v_turciq", "text": "45 души са извадени живи изпод развалините след земетресението с магнитуд 6,8 по Рихтер, което  разтърси Източна Турция в петък вечерта. Загиналите се увеличиха до 31 човека, повечето в град Елязъг. Най-малко 4 са жертвите на земетресението в Малатия, а ранените са 1607, съобщиха турските власти, цитирани от БНР. Жена с детето ѝ като по чудо бяха спасени 24 часа след земния трус.  На 29 нараснаха жертвите от земетресението в Турция. Ранените - над 1400 (ВИДЕО) Почти 80 сгради са разрушени, на 645 постройки са нанесени сериозни щети, други 540 са средно или слабо засегнати от земетресението. Над 15 000 души са останали без дом. В засегнатите райони са изпратени 9500 палатки за приютяване на хората. В момента в поразените области температурите са най-ниски, съобщават властите. В такива условия спасителните работи продължават. В района на бедствието пристигна президентът на страната Реджеп Тайип Ердоган. Той заяви, че държавата ще действа бързо за възстановяване на инфраструктурата и никой пострадал няма да бъде оставен без подслон или храна. Финансовото министерство обяви, че срокът за заплащане на данъците на живеещите в двете най-силно пострадали области – Елязъг и Малатия, ще бъде удължен. Търговското министерство обеща подкрепа за изплащане на кредитите на местни малки фирми.  Второ мощно земетресение разтърси Турция (ВИДЕО) Продължават и вторичните трусове, техният брой надхвърли 600, като най-силният вчера бе с магнитуд от 5,1 по скалата на Рихтер. Сеизмолози отбелязват, че епицентърът на земетресението е бил в по-слабонаселен район и това е намалило броя на пострадалите.  Второ мощно земетресение разтърси Турция (ВИДЕО)", "date": "2020.01.26", "title": "45 души - извадени живи изпод развалините след труса в Турция"}
{"url": "https://clubz.bg/93431-remont_v_zakona_za_valutniq_bord_zaradi_chakalnqta_na_evrozonata", "text": "Управляващите, в лицето на председателя на бюджетна комисия в парламента Менда Стоянова, са внесли предложение за промяна в Закона за Българската народна банка, което засяга статута на валутния борд в България. Поправката е свързана с бъдещо присъединяване на страната ни към еврозоната. Стоянова предлага създаването на нов текст в закона, според който от датата на участие на България в \"чакалнята на еврозоната\" официалният валутен курс на лева към еврото е равен на централния курс между еврото и лева, договорен с останалите държави в ERM II (Еврозоната + Дания) и ЕЦБ. На практика това означава, че Народното събрание ще позволи на правителството да води преговори с останалите държави членки на Еврозоната и ЕЦБ за курса на еврото, по който България ще се присъедини. Този курс теоретично може да претърпи промени от този, действащ в момента. Предложението на Менда Стоянова не променя сегашното съотношение от 1,95583 лева за едно евро.  Причината за промяната е ясна - това е задължително условия за членство в чакалнята на еврозоната. Припомняме, че финансовият министър Владислав Горанов предположи, че това може да се случи до края на април на тази година. Важно уточнение - преговорите по курса не означават, че промяна в него ще има. Почти сигурно е, че станата ще влезе в механизма по същия курс, за който в момента сменяме лев за евро. Такова е обещанието на Българска народна банка. Така се случи и при другите държави от Еврозоната, които преди да влязат в механизмна бяха в режим на валутен борд.  Теоретичен риск обаче все пак съществува - ако договореният курс все пак се окаже по-нисък от сегашния, а левът излезе от преговорите подценен, то спестяванията в лева ще намалеят.  Такъв риск обаче е повече от минимален към момента. Действията на Стоянова са съгласувани с Българската народна банка и нейния управител. Все пак, според повечето експерти, политическата ситуация в страната  е такава, че е по-добре Народното събрание да задължи правителството да води преговорите само при условия, че сегашният курс на лева към еврото бъде запазен. По-късно и от Министерството на финансите, и от БНБ официално подкрепиха законодателната инициатива на Менда Стоянова. А от ведомството на Владислав Горанов дори обясниха, че валутният борд остава до приемането на България в еврозоната. Тоест курсът към еврото дотогава остава фиксиран.  Иначе самите промени, предложени от Стоянова, са направени по класическия любим начин на депутатите от управляващата партия - между двете четения на друг закон, в случая валутния. За разлика от много други случаи, този път тишината може да има своето обяснение - режимът на Валутен борд има догматично значение за българското общество и всяка промяна на текстове в него може да има сериозен отзвук и да подлежи на различни интерпретации.", "date": "2020.01.26", "title": "Ремонт в закона за валутния борд - заради чакалнята на еврозоната"}
{"url": "https://clubz.bg/93321-vse_po_malko_amerikanci_znaqt_kolko_evrei_sa_bili_izbiti_v_holokosta", "text": "По-малко от половината от американците знаят колко евреи са били избити в Холокоста, сочат данните от ново изследване на изследователския център \"Пю\". Проучването, което обхваща 11 хил. души в САЩ, беше огласено преди международния ден на почит към жертвите на Холокоста на 27 януари. 45 на сто от анкетираните дават правилния отговор - 6 млн. евреи. Радев: България не прати нито един български евреин в лагерите на смъртта При възможност да се избира от посочени отговори, 12 на сто посочват 3 млн. убити, 2 на сто се спират на \"по-малко от милион\". Според 12 на сто са повече от 12 млн. убитите в Холокоста. Около една трета от американците отговарят, че не са сигурни и че не знаят.  В Изтока на ЕС - бум на ревизионизма за Холокоста Американците не са и съвсем наясно през какъв времеви период е било масовото изтребване на евреи. Според 69 на сто става дума за времето между 1930 и 1950 г. 10 на сто смятат, че е между 1910 и 1930 г. Даже 2 на сто мислят, че е между 1890 и 1910 г. 18 на сто не знаят или въобще не дават отговори. Според някои коментари непознаването на Холокоста е свързано с увеличаването на антисемитизма, отбелязва \"Гардиън\". Растат и притеснения, че с постепенното силно намаляване на живите свидетели и пострадали колективната памет за случилото се избледнява. Данните от изследването сочат, че само 43 на сто от анкетираните знат, че Хитлер е дошъл на власт чрез избори, 25 на сто смятат, че той е станал канцлер чрез насилие. В анализа на \"Пю\" се повдига въпросът:  Изследователите откриват известна корелация между правилните отговори и известно по-топло отношение сред неевреите към евреите.  На 27 януари ще отбележим 75-ата годишнина от освобождаването на Аушвиц, концлагера, в който са убити 1,2 млн. души. Паметта на жертвите от концлагерите се почита в целия свят. В Изтока на ЕС - бум на ревизионизма за Холокоста", "date": "2020.01.26", "title": "Все по-малко американци знаят колко евреи са били избити в Холокоста"}
{"url": "https://clubz.bg/93437-pyrva_proba_reka_marica_e_otrovena_s_plastmasa_nqma_cianid", "text": "Първите резултати от пробите на водата в река Марица изключват в тях да се съдържат пестициди или цианиди. Това каза пред бТВ областният управител на Пловдив Дани Каназирева. Поводът - от два дни в реката плува мъртва риба, а притесненията на еколози са, че поне 10 години ще отнеме възстановяването на фауната във водите на Марица. Труповете на животните бяха забелязани преди ден между Пловдив и Пазарджик. По думите на Каназирева все още не може да се каже кой носи отговорност и какъв със сигурност е замърсителят, но се потвърждава концентрация на пластмасови мленки. Областната управителка заяви, че няма притеснения за качеството на питейната вода в Пловдив - сондажите в близост до коритото на Марица бяха прекратени още вчера, както съобщиха от ВиК - Пловдив. Стотици мъртви риби изплуваха от река Марица Текат проверки на всички институции, в това число и на прокуратурата, която разследва причините за отравяне на реката. Непотвърдената до момента версия е, че замърсяването идва от неразтворими частици пластмаса, попаднали в реката заради недобра работа на пречиствателни съоръжения на промишлен обект - пазарджишка фирма за преработка на пластмаса. Бяха взети проби от различни участъци, част от рибите са предадени за изследване в специализирана лаборатория, разпитват се свидетели, назначени са експертизи, които да определят вида на замърсяването и причините за измирането на рибата. Днес отново ще бъдат взети проби от водата. От \"Басейнова дирекция\" уточниха, че първите лабораторни проби ще бъдат готови най-рано в понеделник. А окончателни резултати се очакват до края на седмицата. Според природозащитници ще са нужни поне 10 години, за да бъде възстановено екоравновесието в района. Местните хора настояват за строги санкции срещу замърсителя. От Районната здравна инспекция в Пазарджик още вчера влязоха на проверка в предприятието за преработка на пластмаси. Оттам са отрекли пред бТВ да имат нещо общо с отравянето на реката, но са отказали коментар пред камерата на телевизията. Вчера от фирмата отрекоха вина и отказаха коментар пред камерата на bTV. От Българската агенция по храните предупреждават хората да не купуват риба от нерегламентирани места в региона, както и да не бъдат допускани животни в близост до реката.", "date": "2020.01.26", "title": "Първа проба: река Марица е отровена с пластмаса, няма цианид "}
{"url": "https://clubz.bg/93434-v_bylgariq_veche_nqma_koj_da_lekuva_horata", "text": "Пред Центъра за спешна медицинска помощ в София са строени чисто нови линейки. Европейският съюз е вложил много средства в българската медицинска инфраструктура. Но проблемът не е в машините – се казва в сайта на Еuronews – онова, което не достига, са хората. Три четвърти от бъдещите лекари в България искат да заминат, сочи една анкета сред студенти-медици. Най-предпочитаните от тях места за работа и живот са Германия, Австрия и скандинавските страни. Лекарката от Центъра за спешна помощ Кристина Манчева още като дете искала да стане лекарка. Тя е една от онези, които са решили да останат в страната. България бързо застарява и страната има нужда от медици, но младежта напуска. По прогноза на ООН, до 2050-та година България може да загуби още 23 процента от населението си. Доклад на ЕК за здравеопазването в България: висок процент на преките плащания, липса на лекари и сестри, слаба превенция Само Германия е \"внесла\" близо 50 000 лекари от чужбина - от които някъде другаде има остра нужда. Към тях се прибавят и между 100 000 и 300 000 медицински сестри и санитари, предимно от Източна Европа. По данни на Българския лекарски съюз, цитирани от \"Ди Цайт\", само през 2018 година 348 лекари са напуснали страната, общо в периода между 2015-та и 2018-та те са били 1 692. Репортерът на Еuronews посещава Видин, където средната възраст на населението е най-високата в България. В града е пълно с аптеки. След успешното лечение на раковото ѝ заболяване Цветелина Милославова има нужда от ежедневни медицински масажи. Но във Видин почти няма физиотерапевти – повечето са заминали. В градската болница пък вече няма урология, а съвсем наскоро е затворена и неврологията. Както посочва главният лекар на частната клиника \"Омега\" във Видин Данчо Кирашки (бивш дългогодишен служител на градската болница) - в града липсват цели отделения. \"Който има нужда от лекар-специалист, трябва да пътува 60 или 100 километра до следващата болница. Преди колегите ми да си стегнат куфарите, имахме във Видин 300 лекари, днес са само 120.\" Софиянката Румяна Тодорова е патоложка, от пет години живее в Бавария. Тя е една от двете хиляди български лекари, които работят в Германия. Защо? Именно в това отношение са препоръките, които дава невроложката д-р Велина Гергелчева. Нейната рецепта за България: по-високи заплати, модерна медицинска техника и шансове за кариерно развитие на младите лекари. Младият невролог Александър Фарфаров е сред тези, които искат да останат в България. Той обаче смята, че трябва да се промени цялата система на здравеопазване, включително и да се въведат частни здравни осигуровки. Държавните разходи за здравеопазване, възлизащи на пет процента от брутния вътрешен продукт са твърде ниски в сравнение с тези в другите държави от ЕС, смята Фарфаров. Борисов обяви: правителството от години отделя милиарди за здравеопазване Еuronews привежда и данни за чистия доход на лекарите от спешната помощ в България - доскоро средно около 900 лева, а от началото на годината - между 1 200 и 1300 лева. В Германия началната заплата на асистент-лекарите в клиниките е 4 402 евро бруто. Според синдикални данни, през последните десет години България е била напусната от близо 30 000 медицински сестри. В Западна Европа доходите им са до 10 пъти по-високи от тези в родината. Борисов обяви: правителството от години отделя милиарди за здравеопазване", "date": "2020.01.26", "title": "\"В България вече няма кой да лекува хората\""}
{"url": "https://clubz.bg/93438-kitaj_koronavirusyt_zarazqva_i_predi_nositelqt_da_ima_simptomi", "text": "Новият коронавирус, който тръгна от Китай и към момента е взел живота на поне 56 души в страната, може да се предава от човек на човек и преди носителят му да има симптоми, че е болен. Неприятната новина съобщи днес министърът на здравеопазването на Китайската народна република д-р Ма Ксиаоуей.  Какво е най-важно да знаем за новия вирус 2019-nCoV Старшият съветник по здравеопазване в САЩ обяви в отговор, че вестта тотално променя ситуацията.  В САЩ има три потвърдени случая на заразени с новия коронавирус - в щатите Вашингтон, Калифорния и Илинойс. Вирусът вече е засечен и потвърден в Хонгконг, Макао, Тайланд, Австралия, Малайзия, Сингапур, Франция, Япония, Южна Корея, Тайван, Виетнам, Непал. Тази сутрин се появиха съобщения и за по един случай в Португалия и Испания, но тази информация още не е потвърдена официално.  Китай произвежда по 8 милиона маски на ден против новия коронавирус Ако китайският министър е прав, то за около две седмици хора, които дори не подозират, че са заразени, могат да разпространят вируса. Заболелите в Китай вече са хиляди, градът, в който първо се установи наличието на инфекция - Ухан - е блокиран, а общият брой на хората, които не могат да пътуват от мястото, на което са в Китай, е над 60 млн. души - заради карантина. Блокирани са и хиляди чужди граждани.  Китай разположи армията си в епицентъра на коронавируса На различни места в страната, в това число и в столицата Пекин, се взимат всякакви мерки за ограничаване на движението на хора в цел да не разпространи вирусът. И тържества за китайската нова година бяха отменени. Южната китайска провинция Гуандун, която е с най-голямо население, задължи днес своите над 110 милиона жители да носят предпазни маски, за да не се заразят с епидемичната вирусна пневмония, съобщиха местните власти, цитирани от Франс прес.  Тайван пък спря издаването на визи за пътуване на китайци.  По-рано през деня днес Китай забрани продажбата на диви животни. Появи се и информация, че не е невъзможно вирусът да е тръгнал от змия - т.нар. китайска кобра. Предсрочно от Китай се прибира българският ансамбъл “Петрич”. Той е бил в Пекин по покана на район Чаоян за представления в рамките на фестивал по случай Китайската нова година, съобщиха от МВнР. След като празниците са отложени поради указания от Пекинска община за спиране на масовите прояви на територията на столицата заради плъзналия в държавата коронавирус, 22-та българи са изявили желание да се евакуират от съображения за сигурност и да се приберат предсрочно у нас. МВнР следи ситуацията в Китай и оказва всякакво съдействие на сънародниците ни там.   Китай произвежда по 8 милиона маски на ден против новия коронавирус Китай разположи армията си в епицентъра на коронавируса", "date": "2020.01.26", "title": "Китай: Коронавирусът заразява и преди носителят да има симптоми"}
{"url": "https://clubz.bg/93435-otide_si_robi_renzenbrink_kojto_edva_ne_napravi_niderlandiq_svetoven_shampion_video", "text": "Легендарният нидерландски футболист Роби Рензенбринк почина на 72-годишна възраст, съобщи семейството му. Причина за смъртта му е гръбначна мускулна атрофия. Пълното му име бе Роберт Питер Рензенбринк. Той едва не направи Нидерландия световен шампион през 1978 г. Но нямаше късмет – ударът му в последните секунди на редовното време на финала срещу Аржентина бе в гредата  .     Любопитното е, че той играе в родната си Нидерландия само в началото на кариерата си. Започва в аматьорския амстердамски тим ДВС, след което отива да играе в Белгия. Първо две години носи фланелката на „Брюж“. Най-славният му клубен период са деветте сезона в брюкселския „Анлерлехт“. С него става два пъти шампион на Белгия и на два пъти печели европейския турнир на Купата на носителите на купи (КНК), който е закрит през 1999 г. Почина гениалният Йохан Кройф Рензенбринк е част от най-силния отбор на Нидерландия, с който на два пъти достига финалите – през 1974 и 1978 г. И двата пъти обаче „лалетата“ са победени, и все от домакините – първо от ФРГ, после от Аржентина. Роби Рензенбринк има шанса да направи Нидерландия световен шампион през 1978 г. До края на редовното време остават само 30 секунди и резултатът е 1:1. Рензенбринк получава топката вляво от вратата на „гаучосите“ и я насочва натам. Тя обаче се отбива от гредата. В продълженията аржентинците, които са домакини на първенството, печелят с 3:1. Година по-късно Рензенбринк се отказва от националния отбор. Спира с футбола след кратки престои в американския „Портланд Тимбърс“ и френския „Тулуза“.", "date": "2020.01.26", "title": "Отиде си Роби Рензенбринк, който едва не направи Нидерландия световен шампион (ВИДЕО)"}
{"url": "https://clubz.bg/93447-vodnata_kriza_panikata_i_politicheskata_celesyobraznost_sa_losh_syvetnik", "text": "Управлението на всяка криза започва с овладяване на страха от неизвестното и паниката като среда, в която трябва да се оценяват рисковете, вариантите за действие и да се вземат решения. Водната криза в Перник показа, че властите и на национално, и на общинско равнище са неподготвени за справяне със ситуацията. Към вече нанесените на населението и бизнеса вреди се добавят нови, а перспективата изглежда още по-плашеща с неяснотата си. Едните щети идват по линия на закона на непредвидените последствия -   Другите са следствие от отсъствието на системен и професионален подход при оценка на рисковете, на \"разходи и ползи\" при различните варианти. За това какво може и какво не може да се постигне с изсипване на огромни средства, като се усили допълнително кризата чрез синергии на грешките и взаимно отрицание между краткосрочни и дългосрочни мерки. Задължителен репер при изолиране на паниката е изключването на политическата целесъобразност като фактор. И на децата е ясно, че текущите решения се търсят извън поемането на отговорност и отстраняване на виновните. Свидетели сме предимно на \"пунтамарене\". Сал един Нено Димов остава да отговаря за кризата и лежи в зандана. Други виновни няма. Като няма вода, яжте Нено Още по-класическа и валидна в случая постановка е, че не може да възлагате на отговорните за кризата нейното решаване. Не е въпрос на правото на  , а на тоталния срив в доверието към тях, който предполага, че дори да измислят самостоятелно или с подсказки верните решения, пострадалите от кризата няма да им повярват и да ги приемат. Човешка и разбираема реакция е същите министри и заместник министри, които са причинили или чрез недоглеждане, или с умисъл сегашната криза, да търсят решение, в рамките на което да \"потопят\" предишната си отговорност. А това най-често е за сметка на ефективността на решенията.  Вън от съмнение е, че когато в медиите и обществото \"прелива\" от версии за причините и за изхода от ситуацията, резултатът обикновено е \"мъгла\", в която нито може да са открои ролята на експертите, нито на естествените лидери, които да \"водят\" мненията на обществото към спасителен пристан. Язовир \"Пчелина\" е относително пълен, а язовир \"Студена\" - празен. Очевидно водата от единия е пренасочена към втория, с пълното съзнание, че ако е в язовир \"Студена\" тя може да послужи за снабдяване на града с питейна вода, но веднъж попаднала в по-ниско разположения язовир \"Пчелина\" става само за производство на електрическа енергия. И това е предумишлено действие, не природно явление.  Явни са интересите на притежателите на ВЕЦ-а, които с осигурени водни обеми могат произвеждат електрическа енергия, докато в Перник хората са оставени на произвола на съдбата. Не е сигурно, че само икономическият интерес обяснява това действие. В стремежа си спешно да се отклони вниманието и намери дежурният \"клошар\" - паниката доведе до куп нови грешки. Новият, вече преждевремно \"остарял\" кме на Перник (Станислав Владмиров от БСП - б.р.), си помисли, че като се сниши и получи пари, ще може да овладее кризата и ще изпъкне като обществен лидер. Нищо подобно, Перник е обречен и следващите два месеца нещата ще стават само по-зле. Отговорност на кмета е да казва истината на своите граждани, а не да се оплита в условности и политическа целесъобразност. Вярно е, че критиките не помагат, но ако същите лица, които са отговорни за кризата, сега се опитват да я решават, то е ясно, че към старите щети ще се прибавят нови. Низ от грешки в Перник, но \"чест прави на премиера, че се ангажира\" \"Баш майстори с маркуче\" vs решава ли се кризата в Перник с политическа криза Кметът не направи нужното, за да отклони опитите да се прехвърли отговорността върху индустриалните предприятия в града, особено \"Стомана\" - Перник, като с това допусна едни перничани да бъдат противопоставени на други, бизнесът да бъде противопоставен на гражданите. С негово съгласие, групи \"виновни\" на местно равнище, поеха и отклониха вината от националните играчи от МОСВ и МРРБ.  Днес спокойно може да се каже, че към греховете на старите началници, новият кмет успя да прибави и своите. Вместо да се противопостави, стана част от уравнението на отговорността. \"Стомана\" оспорва данните на прокуратурата по делото \"Димов\" Водата на \"Стомана\" е на свършване. Кметът: Ще си намерят вариант Какво печелят като настроят хората срещу удобната цел - чуждестанния инвеститор в \"Стомана\"? Рефренът  \" звучи и национално, и патриотично, но фалшиво и вещае само нови беди.  Няма как заводът да е виновен, първо защото е на съшия режим за снабдяване с питейна вода, както и целия град. И второ - защото консумацията е едва 3% от общата консумация на Перник, т.е. няма как тези 3% да са преобърнали \"каруцата\". В желанието си да намери виновника извън себе си, от ВиК \"Перник\" измислиха, че 40% от водата от язовир \"Студена\" се отклонявала към \"Стомана\" и свързаните по този водопровод потребители. После се оказа, че нещо са попресолили манджата, че са пообъркали, но нали заглавията бяха направени, а ВиК юнаците и шефовете им в София си попрехвърлиха горещите кестени, залъгвайки публиката.  Важното бе към лошите американски централи се добави и лошата \"Стомана\" в Перник.   Да приемем, че тези атаки срещу индустрията в града успеят да намалят работата на завода, като спрат производства и това доведе до уволнение на хора. Към водната криза ще се добавят и социална, и икономическа криза от непознат за последните десетилетия мащаб. Ако това се случи, то процесите ще попаднат в низходяща спирала от излезли извън контрол събития. Без индустрия няма град, още повече когато става реч за Перник, в който индустрията е била градообразуващ фактор.  Производителите на фейк новините за различните цени, по които се плаща питейната водата от индустрията и от битовите потребители си имат име и адрес. Но никой не ги преследва, защото те са сред отговорниците за кризата и търсят да се скрият зад \"чуждата\" вина. Тепърва ще е нужна солидарност между самите перничани, защото тепърва предстоят трудни дни, както и между софиянци и перничани, между всички български граждани и жителите на градовете с воден режим, защото е твърде вероятно Перник да не е единствен и последен.  Никакви десетки или стотици милиони лева няма да осигурят вода на жителите на Перник нито този, нито следващия месец.  Жителите на Перник - на протест в София  Ако допуснем кризата да стане удобно прикритие за развихряне на поредната надпревара по корупция и харчене на средства без контрол и процедури,  ще получим  . И това няма да бъде за пръв, нито за последен път. Едни ще правят пари и ще трупат власт, а други ще плащат сметката. Гражданската отговорност на всеки един от нас е част от това уравнение. Паниката може допълнително да задълбочи кризата, защото ако дори експертите започнат да се съобразяват със страховете на политиците за властта си, то професионализмът ще бъде компрометиран.  Именно тези, които призовават да не се политизира дебата, го политизират, превръщайки търсенето на отговорност в политика, а не в непременно условие за излизане на чиста управленска позиция.   Всеки професионалист щеше да ви каже, че обществеността бе излъгана и продължава да бъде лъгана с нереалните срокове за прекарване на спасителния водопровод през София и за разхлабване на \"водната\" примка около Перник. Нито тръби могат да бъдат доставени, нито проектите направени, нито процедурите реализирани. Ако стане до август, пак добре, но междувременно подмяната на водопроводната мрежа също няма да бъде осъществена.  Отбиват води от \"Белмекен\" за Перник При това, забележете, дори и да се намери магическо решение, то пак няма да сработи в каскадата от минали нерешени проблеми. На теория е възможно да се направи виртуален водопровод до Перник, но водата веднъж попаднала в преносната мрежа, която има 75 процента теч, изчезва и обезмисля всеки подобен ход. Обезмисля се и пренасочване на допълнителни количества вода от язовир \"Белмекен\" към \"Бели искър\". Каква мащабна операция за прехвърляне на води, а 75% от нея ще се загубят, а заедно с нея и похарчените милиони. Нужен е нов подход - отговорниците за кризата, включително в МРРБ и МОСВ, да бъдат отстранени от нейното решение и експертите да излязат напред. Трябва да се каже истината на хората, че скоро няма да има вода и че ще се потърсят други решения, включително с цистерни и водоноски за питейни нужди.  Ако не можете да закарате вода при перничани, закарайте перничани при вода. София е длъжна да прояви солидарност, а разходите по кризата да се поемат от държавата. Включително политическата и морална отговорност. Изобщо крайно време е комфортът на политическата класа да остъпи на заден план и през откровеността и експертността да се потърси възстановяване на доверието и човешката солидарност. Низ от грешки в Перник, но \"чест прави на премиера, че се ангажира\" \"Баш майстори с маркуче\" vs решава ли се кризата в Перник с политическа криза \"Стомана\" оспорва данните на прокуратурата по делото \"Димов\" Водата на \"Стомана\" е на свършване. Кметът: Ще си намерят вариант Жителите на Перник - на протест в София  Отбиват води от \"Белмекен\" за Перник", "date": "2020.01.26", "title": "Водната криза: паниката и политическата целесъобразност са лош съветник"}
{"url": "https://clubz.bg/93366-%E2%80%9Eumivane_liceto_na_bogorodica%E2%80%9C", "text": "Днес Негово човешко величество Йордан Радичков има рожден ден. От доста време мъдрецът се е смълчал, в голямата говорилня не иска думата, защото знае като никой друг в днешната ни литература нейната необикновена цена. Знам, че добрата енергия на читателите му, които мигом се озаряват, щом чуят библейското му име, го спасява в безвремието, безсърдечието и безсрамието, в което всеки от нас мърда като попова лъжичка. По пладне някъде, навръх Никулден, на Малката Коледа, както старите хора наричат този голям християнски празник, Йордан Радичков за първи път в седемдесетгодишния си живот стана кръстник. Не на едно, на три или на пет деца – а на 55 сирачета, дошли чак от село Гаврил Геново в столичната черква „Св. св. Кирил и Методий“. Ококорените чернооки циганета, изсипали се като два тона слънчогледово семе от автобусите, наети от фондацията за социално подпомагане „Свети Никола“, веднага впериха поглед в писателя, за когото бяха само чували. И виждали по телевизията. Йордан Радичков, с подкосени от вълнение нозе, щръкна като необикновена птица сред този рояк от истински двуноги врабчета. Отец Анатоли Балачев излезе пред храма и приветства с доб­ре дошли тази нежна орда от дечица. След което хвана под ръка своя свят брат Йордан и го поведе да го въведе в черквата. Но не би. Писателят бе тутакси разпознат и людете, без да подозират повода, който бе довел известния писател в тази „народна“ църквица, започнаха до го поздравяват, да го здрависват, по-смелите и да го прегръщат, а някои се втурнаха да му целуват ръката. Радичков стоеше досущ като голямо, неразбиращо и объркано дете, бършеше избликналите си сълзи и шепнеше: „Но как така... Моля ви! Моля ви! Какво правите... Моля ви!“ Народът разпозна своя мъдрец, своя свят чиляк и се на­хвърли като невидял върху му, върху крехката му птича осанка, сякаш благословията му беше по-важна за момента от всичко друго, което ги заобикаляше. Сред възклицанията „Господин Радичков, откога мечтая да ви видя на живо!“, „Господин Радичков, не се познаваме, но аз ви зная отдавна, да сте ни жив и здрав!“, „Господине, дойдох специално заради вас, четох във вестника, че тук ще кръщавате децата...“, „Хвала! Хвала на такива българи като вас, дайте да ви прегърна!“ Йордан Радичков стоеше, огрян от святата светлина на всенародната признателност и любов, и неловко се опитваше да запристъпва сред морето от богомолци към купелите със светена вода. Празникът най-сетне започна. Радичков стоически издържа и силното вълнение, и дължината на проточилия се ритуал, и любопитството на случайните зяпачи, и зяпналите в него за всяка подробност журналисти, и окупацията на обективите на телекамерите, и смиреното присъствие на сиромасите, които висяха безцелно, но на топло в храма, както и атаките на графоманите, които дочакаха реда си, за да му подарят свои книжлета със заръката непременно да ги прочете. Децата на България, изоставени от своите родители, се множат непрекъснато. Повечето от тях са роми. Но всички заедно живеят назаем, който ще плащат цял живот. С най-интимни лихви. И този доживотен данък се нарича самота. Самотността на сиротните души сред сбирщината от чужди хора. Петдесет и пет от тези сироти в този ден се сдобиха с духовен баща, със свой ангел-хранител. Ритуалът трябваше да се извърши в храм-паметника „Александър Невски“, но неговото настоятелство поискало по 50 лв. на дете, за да се извърши свещеното кръщение. Радичков знаеше за отказа и бе до дъно оскърбен. Въпреки че всенародното опиянение от присъствието му в черквата го омая, извиси и отново смали, макар че детското възхищение го омагьоса с чернооката си закачливост и го освети целия отвътре. Лицето му обаче остана лице на човек, който е угнетен от чуждия грях, но изпитващ болезнена вина, че е безпомощен да му се противопостави, да го предотврати. Поне като известен българин и популярен писател. Отказът на Светия синод, който стопанисва храм-паметника, на дело бе отказ тези ничии чеда да бъдат приютени в лоното на вярата. Защото и без друго там кръщения не се извършвали. А най-вече не се намерил някой луд да извади 55 пъти по пет десетачки, за да нахранят за цял живот с катедрални спомени всяка една от тези 55 врабчови човчици, тази шумна, но гладна за добрина и ласка, иначе говореща нашия български език врабчова дружина. По-малките циганета не уловиха оскърблението, но и по-големите знаеха за какво иде реч, но не се впечатлиха, че отново са пренебрегнати. Защото бяха привикнали да бъдат пренебрегвани. И редовно унижавани. Нестройният хор от „джиф, джиф“, „джиф“ за малко млъкна. Докато траеше ритуала. След това отново се разжужа и радостно се изсипа пред портите на църквата. Децата бърбореха, пипаха своите осветени кръстчета, не млъкваха нито за миг и непрекъснато мешаха своя врабешки език с езика на Радичков, който твърди в книгите си, че това врабешко възклицание „Джиф! Джиф! Джиф!“ означавало „Жив, жив, жив съм!“. Не е нужно непременно да си циганин, за да сториш някому цигании. И най-чистият българин, и най-големият чистник може да бъде голям мръсник. Както и не е нужно да си непременно хрисим човек, доказан человеколюбивец или честен християнин, за да се чувстваш оскърбен, когато оскърбяват другите. Радичков отново уми лицето на Богородица. Както го е сторвал с иконата на Дева Мария като дете, на всяка Голяма Коледа, насред затрупаното със сняг село, с кладенчовата вода, под строгия изпитателен, но много топъл поглед на майка си. И пред димящия сред пара език на вярното домашно куче. Този път Радичков уми лицето на България. Пред погледа на Богородица. И успя да избърше сълзите на 55 сирачета. И нейните сълзи по нас, които умеем да плачем, но не умеем да утешаваме. Защото познаваме страданието, но не припознаваме съ­страданието...", "date": "2020.01.26", "title": "„Умиване лицето на Богородица“"}
{"url": "https://clubz.bg/93428-oon_dyrjavi_narushavat_oryjejnoto_embargo_za_libiq", "text": "Няколко страни нарушиха оръжейното ембарго, което приеха да поддържат на срещата на високо равнище, посветена на ситуацията в Либия. Срещата се проведе на 19 януари в Берлин. Това се казва в изявление на ООН, цитирано от БТА.  Операция „София“ ще следи за оръжейното ембарго срещу Либия Оръжейно ембарго за Либия На срещата с домакин Ангела Меркел големите сили, подкрепящи двата лагера, борещи се за контрол над либийската столица Триполи - международно признатото правителство на Либия и силите ген. Халифа Хафтар, приеха да окажат натиск върху страните за прекратяване на огъня и спазване на наложеното от ООН ембарго върху доставките на оръжие. Мисията осъжда продължаващите нарушения, които рискуват да доведат до нови сблъсъци. Москва търси помощ, след като не успя да помири воюващите в Либия Според изявлението нарушенията са извършени от страни, присъствали на конференцията в Берлин, но те не се назовават поименно. Смята се, че ОАЕ и Египет подкрепят силите на ген. Халифа Хафтар в Източна Либия, които се опитват да установят контрол над столицата Триполи от близо 10 месеца. Международно признатото правителство в Западна Либия има подкрепата на Турция, припомня \"Ройтерс. \" Оръжейно ембарго за Либия Москва търси помощ, след като не успя да помири воюващите в Либия", "date": "2020.01.26", "title": "ООН: Държави нарушават оръжейното ембарго за Либия"}
