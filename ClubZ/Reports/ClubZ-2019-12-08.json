{"url": "https://clubz.bg/91529-ds_v_obshtinskite_syveti_samo_3_ma_ot_15_agenti_s_uspeh_na_mestniq_vot_v_blagoevgradsko", "text": "Точно 15 от общо 833 проверени кандидати за общински съветници на местния вот през октомври 2019 в област Благоевград се оказаха с досие от Държавна сигурност, показа проверката на комисията по досиетата. Едва трима от тях обаче успяха да получат мандат в общините, в които се явиха на избори. Един от тях е добре известният бивш кмет на Гърмен  . Преди години той управляваше от ДПС, след това беше и депутат, а принадлежността му към тоталитарните служби е добре известна. До 2023 г. той ще е общински съветник от местна коалиция в Гърмен.  ГЕРБ също се класира с действащ общински съветник, работил за Държавна сигурност. Това е представителят на партията в Разлог  Бил е агент, а не щатен сътрудник, досието му е унищожено през 1990 г. - веднага след падането на комунистическия режим на Тодор Живков. От ГЕРБ са имали още един кандидат-съветник с досие - в Саточва - но той не е успял на местния вот, показа още справката на Клуб Z след избраните.  Третият успешен кандидат с досие на изборите тази есен е от АБВ в коалиция - в община Гоце Делчев. Името му е  , като и той вече е обявяван от комисията по досиетата - като кандидат на местни избори през 2011 и 2015 г.  137 от ДС - кандидати за кметове. БСП и ГЕРБ - с най-много \"ченгета\" Останалите 12 кандидати с агентурно минало са от различни партии, като закономерно най-много са от БСП за България - петима. Никой от тях обаче не стана общински съветник на 27 октомври. Сред имената има още един представител на ГЕРБ, както и на друга дясна партия, която на миналия вот на места бе коалиционен партньор на ГЕРБ - СДС.  Тепърва комисията по досиетата ще обявява имената на кандидат-общинарите с минало в тоталитарните служби в останалите области в страната. По закон проверката би трябвало да се прави преди провеждането на изборите - с регистрирането на кандидатските листи на партиите. Особено на местни и парламентарни избори този член от нормативния акт обаче е практически неприложим - защото комисията няма административния капацитет да обработи данните на хиляди претенденти във всички 265 общини в страната. Или в 31 избирателни района - ако вотът е за Народно събрание.  Законът за досиетата позволява на партиите и коалициите да поискат предварителна проверка на хората, които смятат да участват в избори от листите им. Много рядко обаче те се възползват от тази опция в годините, показва практиката. Въпреки че целта на разпоредбата е гражданите да могат да взимат информирано решение дали биха подкрепили един или друг кандидат - в случай, че смятат  работата на тоталитарните служби като петно в нечия биография.  \"Демократична България\" оттегли доверие от кандидата си с досие от ДС Преди местните избори на 27 октомври и съответно балотажа за избор на кметове седмица по-късно комисията по досиетата успя да провери и огласи претендентите за кметове с досиета от ДС в цялата страна. \"Демократична България\" оттегли доверие от кандидата си с досие от ДС", "date": "2019.12.08", "title": "ДС в общинските съвети - само 3-ма от 15 агенти с успех на местния вот в Благоевградско"}
{"url": "https://clubz.bg/91522-v_sofiq_fini_prahovi_chastici_3_pyti_nad_normata", "text": "Концентрацията на фини прахови частици (ФПЧ) във въздуха в София е тройно по-високо от нормата за изминалото денонощие, съобщи в неделя Столичната община на сайта си. Данните са получени от четири от петте градски станции в София. Сред най-силно засегнатите са кварталите \"Павлово\", \"Хиподрума\", \"Надежда\" и \"Младост\". В рамките на неделния ден концентрацията на ФПЧ ще намалява, сочат прогнозите на Националния център по метеорология и хидрология. В понеделник обаче замърсяването отново ще нарасне. Най-големите нива на замърсяване се отчитат през нощта, съобщи още Фандъкова. През зимата около 40% от замърсяването на въздуха идва от битовото отопление с дърва и въглища. В дни с мъгла фините прахови частици се задържат в приземния слой и трудно се разсейва поради котловинния характер на София. Столичната община проверява строителни и търговски обекти, както и други места за нерегламентирано горене на отпадъци на открито. В последните дни са извършени над 60 проверки, пише още там. В момента се монтират и коминни филтри на домакинства, които използват твърдо гориво за отопление в районите “Красна поляна” и “Слатина”, съобщават още от СОС. На сайта   публикуваме в реално време стойностите на ФПЧ, прогнозите за следващите дни, както и допълнителните мерките, които въвеждаме. От началото на декември работи и специално мобилно приложение SofiAir може да се свали и използва на телефони с Android и iOS операционни системи. Приложението известява за допълнителните мерки, които общината въвежда при повишени нива на замърсяване, напомня Фандъкова.", "date": "2019.12.08", "title": "В София фини прахови частици 3 пъти над нормата"}
{"url": "https://clubz.bg/91534-chlen_na_venecianskata_komisiq_trqbva_da_se_fokusirate_vyrhu_tova_koj_izbira_nezavisimiq", "text": "Това коментира в \"120 минути\" по бТВ Мартин Кайер, един от авторите на становишето на Венецианската комисия. Той е и специален юридически съветник на Министерството на правосъдието на Холандия. В петък Венецианската комисия, юридическият съветнически панел на Съвета на Европа, обединяващ уважавани световни експерти по конституционно право, отново заговори за нуждата от повече справедливост в българското общество чрез конкретни идеи как главният-прокурор да не е повече безконтролен. За да изпревари събитията, още в началото на седмицата премиерът Борисов анонсира, че ще бъде създадена позиция за специален прокурор, който ще може да разследва главния обвинител. Нещо като \"прокурор на прокурора\". В събота имаше по въпроса и извънредно заседание на Министерския съвет. Независим прокурор, избран от прокурорската колегия, ще разследва главния Кой ще е този независим прокурор зависи изключително много от правилата в конкретните законодателни промени, коментира още Кайер. \"Ако това е човек с прокурoрски опит, но току-що пенсиониран, или е такъв, на който му предстои пенсиониране,  би било напълно различна картина от това да се ангажира с тази задача определен действащ прокурор, който работи 23 часа на денонощие по ежедневни случаи под инструкциите на главния прокурор, а по-късно изпълнява и това свое задължение допълнително\", допълни той.  Членът на Венецианската комисия посочи и някои изисквания: \"Нужно да бъде изработена юридическа рамка, чрез която се забранява на главния прокурор да дава инструкции на този човек, докато изпълнява задълженията си по разследването. Това –  . И  . Ако това - например - е прокурорската колегия на ВСС с настоящата структура, където всички членове са под влиянието на главния прокурор – най-вероятно това не е правилният път напред\", отбеляза Мартин Кайер. Преди всичко, според него, трябва да бъде преразгледана структурата на цялата прокурорска колегия. Мартин Кайер прави уговорката, че е трудно да се коментира, защото все още липсват развити и детайлни законопредложения. ", "date": "2019.12.08", "title": "Член на Венецианската комисия: Трябва да се фокусирате върху това кой избира независимия прокурор"}
{"url": "https://clubz.bg/91533-ako_specheli_izborite_boris_djonsyn_shte_vyvejda_tri_vida_rabotni_vizi", "text": "Министър-председателят на Великобритания Борис Джонсън обяви, че при победа на предстоящите избори през декември ще въведе три вида работни визи, съобщава БГНЕС. Джонсън и Корбин си разменят обвинения за руска намеса на изборите Първата категория визи „изключителен талант” ще бъдат издавани на учени, гении от стартиращи организации и хора, които ще допринесат за ръста на икономиката на Великобритания - например на прима балерини, обяснява Джонсън в интервю за вестник „Сънди таймс”. За такива хора няма да е необходимо да имат предложение за работа в страната, а визи ще им бъдат издавани в оперативен порядък. Във втората категория попадат квалифицираните работници, които трябва да разполагат с предложение за работа на територията на Обединеното кралство. Третият вид визи е предназначен за онези, които идват в страната „на отсраслов принцип” за краткосрочна работа, която не изисква квалификация. Такива, например, са сезонните работници в селското стопанство. Тази категория граждани няма да имат възможност да получат право на постоянно пребиваване. Джонсън обясни, че системата ще бъде организирана по австралийски образец и ще позволи да се върне контролът върху британските граници след напускането на Евросъюза.", "date": "2019.12.08", "title": "Ако спечели изборите, Борис Джонсън ще въвежда три вида работни визи"}
{"url": "https://clubz.bg/91535-upravitelqt_na_bnb_bylgarskata_ikonomika_raste_s_edni_ot_naj_visokite_tempove_v_es", "text": "Така описа ситуацията в банковия сектор управителят на БНБ Димитър Радев пред Нова тв. „Основни индикатори като капиталова адекватност, ликвидност са над средните за ЕС. Очакването ми е, че българската икономика и българските банки ще останат стабилни през следващата година, независимо от неблагоприятната външна среда”, продължи той. Управителят на БНБ определи като „реалистична оценка” предвидения от правителството растеж от 3-3,5% за 2020 г. По думите му основните предизвикателства остават проблемите в световната търговия, Брекзит, военните конфликти. „Тези развития в световната и регионалната икономика и в политическия живот, може да имат своето отражение, но има неща, които ни правят умерени оптимисти. ЕЦБ обяви, че ще започне дългоотлагания преглед на паричната политика. Това е изключително важно упражнение. Очаква се това да даде отговори на много въпроси. Освен това има ангажимент за конкретна дискусия по отношение на това, което трябва да се прави с поддържащия икономически растеж”, обясни управителят на БНБ. За следващата година той заяви, че няма да има резки движения в лихвените равнища.", "date": "2019.12.08", "title": "Управителят на БНБ: Българската икономика расте с едни от най-високите темпове в ЕС"}
{"url": "https://clubz.bg/91520-antyni_djoshua_otnovo_e_svetoven_shampion_kyde_v_planovete_mu_e_kubrat_pulev", "text": "Антъни Джошуа за втори път стана световен шампион след победа по точки над Анди Руис снощи в Саудитска Арабия. Той си върна не само поясите, загубени на 1 юни в нюйоркската зала \"Медисън Скуеър Гардън\". Практически върна и положението на силите в тежката категория отпреди половин година. И сега е каквото беше тогава - неколцина кандидати за слава са на опашката за битка с британеца. Сред тях е и Кубрат Пулев като официален претендент на Международната боксова федерация (IBF). Джошуа си върна трона след тактическа победа над Руис (СНИМКИ) Снощи в студиото на \"Диема Спорт\" Кобрата и неговият мениджър Ивайло Гоцев за пореден път заявиха, че мачът Джошуа - Пулев предстои. Не е толкова просто обаче. Професионалният бокс не е на принципа на елиминациите в турнир. Интересите са много и разнопосочни. Както и парите. Същото в общи линии се отнася за коментарите на Джошуа и импресариото му Еди Хърн. Дни преди мача с Руис промоутърът заяви, че Пулев не е на дневен ред. Снощи той се въздържа от коментар. Заяви, че в щаба на 30-годишния здравеняк сега ще се празнува, а бъдещето ще покаже какво предстои. Минути след Сблъсъка в дюните с Руис Световната боксова организация (WBO) обяви в туитър, че за олимпийския шампион от Лондон 2012 следва мач с нейния официален претендент, украинецът Александър Усик. Нещо повече - това трябвало да стане до 180 дни. Джошуа призова феновете си да пишат на стената на Би Би Си Радио 5 в туитър кого предпочитат за следващ съперник, тъй като той няма предпочитания. Кубрат Пулев: Следващият ми мач ще е за световната титла Звучи много мило, дори романтично, но изборът няма да стане така. Люк Риди от Би Би Си споменава Кубрат Пулев, като подчертава, че Джошуа и Хърн трябва да изберат кой измежду българина и Усик да е първи. И че ако не го направят, Антъни може да загуби поясите на IBF и WBO, но мениджърът е отхвърлил такава опасност. Мач с Александър Усик, който е доста атрактивен като стил и спечели всичките титли в долната категория, преди да се \"качи\" в най-тежката, е по-лесно осъществим за шампиона. Защото мениджърът му е... Еди Хърн. Това е нещо, което може да обърка плановете на Пулев и Гоцев. И би трябвало да ги притеснява.  Възможно ли е лондончанинът в една година - 2020-а, да срещне и Усик, и Пулев? Да, разбира се. Само че вървят приказки и за обединителен мач в тежката категория. Те не са нищо ново, но моментът е интересен. Уайлдър спря Ортис със светкавичен нокаут  (СНИМКИ) Единствената титла, която липсва на Джошуа, е на Световен боксов съвет (WBC). Тя е притежание на Дионте Уайлдър, който на 24 ноември нокаутира Луис Ортис и я защити. Сега му предстои втори титаничен сблъсък с Тайсън Фюри - на 22 февруари 2020 г. Всички погледи на боксовите фенове и специалисти са насочени в тази дата. След победата над Ортис, Бронзовия бомбардировач заяви, че иска мач за обединяване на титлите. Фюри също го иска и ако се стигне до преговори с Хърн (колкото и двамата да се мразят и неглижират), те ще са по-лесни, отколкото с Уайлдър. Най-малкото няма да има спор къде да се играе мачът - във Великобритания, например на \"Уембли\", а не в САЩ или в Азия.  Въобще всички искат мач, който да короняса един властелин в тежката категория, но той така и не се е случил още след ерата на Владимир Кличко с тримата големи - Джошуа, Фюри и Уайлдър. Не бива да се изключва още един вариант - \"по между другото\" - трети сблъсък Джошуа - Руис. И трети сблъсък Уайлдър - Фюри. Кубрат Пулев не е капризен, той ще отиде на Острова за мач с шампиона и няма да извива ръцете на Хърн за пари, подобно на Уайлдър. Но това не означава, че ще е следващият първи или дори втори съперник на Джошуа за титлата. Виждате, че е сложно. Всичко е интереси и пари, особено в професионалния бокс. На книга през високосната 2020 г. трябва да гледаме високооктанов сблъсък за световната титла с участието на Кубрат Пулев.  Но няма гаранции, че това ще се случи. Кубрат Пулев: Следващият ми мач ще е за световната титла Уайлдър спря Ортис със светкавичен нокаут  (СНИМКИ)", "date": "2019.12.08", "title": "Антъни Джошуа отново е световен шампион. Къде в плановете му е Кубрат Пулев"}
{"url": "https://clubz.bg/91523-porednata_metastaza", "text": "През тази седмица министър-председателят заяви, че е необходим „абсолютно независим прокурор“ (явно за премиера един магистрат не е зависим или независим, а съществуват степени на не/зависимостта), който да разследва главния прокурор при съмнения за извършено престъпление. Според премиера, това щяло да отговори на препоръките на Венецианската комисия и да се изпълни в бързи срокове. Проблемът за ефективното разследване на главния прокурор при съмнения, че той е замесен в извършването на престъпление, съществува от десетилетия. Преди 10 години обаче този проблем получава своеобразна легитимация от Европейския съд по правата на човека чрез решението по делото „Колеви срещу България“. Именно през тези 10 години (с малки изключения) България се управлява от ГЕРБ и Бойко Борисов. През това време обаче правителствата му предприеха фиктивни мерки за изпълненията на препоръките на съдебното решение като осуетиха реформата на прокуратурата и статута на главния прокурор при конституционните промени от 2015 г. И изведнъж, четири години по-късно, на премиера уж му се прищя да разреши проблема за няколко дни. Моментът, в който това се случва е същият, в който президентът на Република България обяви, че ще проведе консултациите за конституционни промени на „цялостния модел на българската прокуратура, нейното устройство и функции, мястото й в съдебната система и връзките с други институции“. Подобен смел ход от страна на президента, съчетан с това, че се ползва с едно от най-високите нива на доверие сред българските институции , вероятно е подсетило министър-председателя, че парламентарните избори през 2021 г. всъщност не са далеч. Създаването на подобен нов модел (ad hoc прокурор или орган) от правителството може до голяма степен всъщност да саботира или поне да обезсили усилията на президента да проведе широк, публичен и задълбочен дебат относно ролята, функциите и структурата на прокуратурата, както и отчетността и търсенето на наказателна отговорност на главния прокурор. Независимо дали ще бъде предложен нарочен орган или само нарочен прокурор отново стигаме до въпроса – кой ще го избира и няма ли това да бъде поредният „чистач“ на обезпокоителни факти и обстоятелства около главния прокурор. Само няколко конкретни аргумента обаче са повече от достатъчни, за да разкрият, че това ще е поредното увреждане в българския  демократичен организъм: Нито един задължен орган не се сезира по който и да е от посочените случаи – нито прокуратурата, нито ВСС, нито КПКОНПИ, която проверява конфликта на интереси. Видно от многобройните свидетелства, назначенията на ключови постове в съдебната система не се извършват в предвиденото за това място - Висшия съдебен съвет. Не е налице нито един аргумент, който да убеди българското общество, че към избора на този „абсолютно независим прокурор“ подходът ще е различен, напротив. В този смисъл, въвеждането на подобна фигура е предизвестен провал. Това обаче ще е провал за българското общество. За управляващите ще е успех. Хем ще отговорят на очакванията за действия на Съвета на Европа и Европейския съюз за създаване на механизъм за наказателно преследване на главния прокурор при съмнение за извършено престъпление, хем контролът над това кой ще бъде този   прокурор пак ще е в техните ръце. На практика, нищо няма да се промени, освен още един орган, за който данъкоплатците трябва да се погрижат. Идеята за това главният прокурор да бъде разследван от нарочен прокурор заживява собствен живот още при убийството на върховния прокурор Николай Колев. Неговата съпруга отправя това искане в хода на разследването. Възможността нарочен прокурор или нарочен орган да разследват главния е разгледана и в Структурния и функционален анализ на прокуратурата от 2016 г. Нека разгледаме потенциалните рискове и недостатъци на едно такова решение. При настоящия конституционен порядък главният прокурор осъществява надзор за законност и методическо ръководство върху дейността на всички прокурори и следователи като издава писмени инструкции и указания относно дейността на прокуратурата. Накратко – може всичко спрямо всички прокурори в системата, включително да възпрепятства предприети срещу него действия, въпреки измененията на ЗСВ от 2016 г. Тоест, за да бъде разследван главният прокурор, трябва разследващият да бъде някой външен за системата. Но кой да бъде той? Както отбелязахме, това е модел, предложен и в Структурния и функционален анализ на прокуратурата, а именно в работата по казуса да участва независим и уважаван висш служител от системата на наказателното правосъдие. Предложението е отговорността за упражняването на надзор върху разследването на твърдения за тежки престъпни деяния, извършени от главния прокурор, да се възлага на независимо лице, заемащо висша длъжност в съдебната система извън системата на прокуратурата. Това лице следва да се подпомага от служители на Националната следствена служба (НСлС) (предоставени от ръководещия НСлС заместник-главен прокурор) или от старши полицейски служители от МВР. За тези цели разследващите служители, независимо дали са от НСлС или МВР, следва да отговарят пред горепосоченото независимо лице, натоварено с провеждането на разследването. Решението дали да се започне наказателно преследване обаче не се взема от лицето, упражняващо надзор, а от този заместник на главния прокурор. Той самият ще носи отговорност за това решение пред парламента и обществеността. Тази теза за проведено независимо разследване по делото от страна на Националната следствена служба се застъпва в самото дело Колеви (§98 от делото). Но от тогава до днес,  в резултат на конституционни и законодателни промени от 2006 г., 2007 г. и 2009 г., следствените служби бяха интегрирани в прокуратурата, и към момента са административно подчинени на главния прокурор, тоест зависими от него. Нещо повече - нито един орган, извън прокуратурата, няма правомощието да прави преценка дали да обвинява или не разследвания? Тогава това следва да се направи от прокурор, който обаче да остане извън „методическото ръководство“ на главния, тоест да разполага с привременен статут на независим от главния прокурор. Този статут следва да се явява имунитет срещу дисциплинарни посегателства, кариерни препятствания и наказателни атаки на разследвания спрямо разследващия. Но и тук се натъкваме на практически и законови пречки: Възникват и редица спомагателни въпроси, които да изключат такова решение. Критично може да се гледа на предложението най-старшият заместник-главен прокурор да взема решение за разследване. Като положително може да се отчете единствено въвличането на парламента. Концепцията зад този вариант е функцията на независим разследващ главния прокурор и повдигащ обвинение, при основание за това, да бъде изпълнявана от нарочен за целта орган. Тази хипотеза изглежда примамлива, тъй като би дала възможност на широк кръг експерти, включително и външни за прокуратурата лица, да участват. Такъв орган би могъл да се учреди   или дейността му да бъде изпълнявана от Конституционния съд, по подобие на други държави като Словакия и Грузия. И този вариант обаче изглежда непостижим поради факта, че държавното обвинение има монопол над дейността си. Тоест и тук стигаме до задънена улица, която води до въпроса за иницииране на конституционен дебат. Прехвърлянето на делото на външен за  системата на прокуратурата субект е невъзможно на този етап без изменение на Конституцията. Очевидно, приемането на мярка нарочен органи или прокурор да разследват главния прокурор е само елемент от един по-дълбок кръг промени, които ще изискват изменения на конституцията. Тематичният обхват следва да засегне структурата на прокурорската колегия на ВСС, инициативата кой да иска разследване и отстраняване на главния прокурор, намаляване влиянието на главния прокурор над членовете прокурори във ВСС – теми, които надхвърлят предложеното от Борисов решение. Далеч по-удачен е вариантът, обсъждан и подкрепен и в Структурния и функционален анализ на прокуратурата, е създаването на възможност главният прокурор да бъде временно отстраняван от длъжност или другояче задължен по закон да отстъпи от функциите си на главен прокурор, докато трае разследването срещу него. Конкретно предложение в тази насока и мотивите за него може да откриете в посветения на тази тема  . И ако Борисов обещава изпълнение на всички препоръки на Венецианската комисия, ще даде ли най-сетне този статут на съдилищата, така че да излязат от политическата опека и контрол на политиката. А ако Венецианската комисия отхвърли и разкритикува предложенията на министъра Данаил Кирилов, този експертен шамар не поставя ли въпроса не е ли време да се потърси адекватен министър на правосъдието?   \n\t \n\t", "date": "2019.12.08", "title": "Поредната метастаза"}
{"url": "https://clubz.bg/91459-%E2%80%9Edenqt_si_ima_nosht%E2%80%9C", "text": "Галата, това привлекателно неверническо гнездо, на чийто бряг жителите на Константиние преминаваха с лодки, ладии, салове или каквото намерят и по чиито улици блуждаеха разноезични тълпи от хора, отдавна се беше превърнало в място и средище на похот и разгул. Това най-видно свърталище на всякакви удоволствия и грях, удавено във вино и наслади, правеше невъзможно кой да е правоверен да премине през райската врата. В часовете, в които мургавите, мустакати и обгорели алжирци излизаха на разходка, хванали под ръка любимите си левенти, шепнейки им на ушенце любовни думи, яките и мускулести мъжаги от отсрещния бряг на султанския град се спотаяваха по тъмни вертепи или ергенски квартири, прегърнали по някоя уличница. Както джамиите на стария град не оставаха никога без правоверни, така от тая населена с християни страна на брега механите диктуваха положението. След като слънцето се оттеглеше в леговището си, любителите на удоволствията плъпваха навсякъде и червеният огън започваше да се лее като вода от бъчвата в каната и от каната в чашите и тези, които денем се уповаваха на Бога, вечер се отдаваха на бог Дионисий. Е, имаше и такива, дето пред нито един бог не свеждаха глава или я свеждаха пред множество богове, но с тяхното въжеиграчество нито един праведен не можеше да излезе наглава. Чревоугодниците, отдавайки заслуженото на израза „Денят си има нощ“, намираха тук най-прясната риба и хапваха най-белия хляб. Най-месестите от морските твари – най-предпочитаната храна на християните по пости – се сервираха именно по тези маси. Отгледаното с любов по полята на Румелия одринско грозде, след като се превърнеше в черна руйна течност в бъчвите на греха, тук се изливаше обилно в коремите на разни сластолюбци. Всякакъв вид салати, туршии, мезета и саламури привършваха земния си път в ненаситните гърла на чревоугодниците. Най-вкусният таратор, направен от мляко, орехи и копър, най-месестите гъби, изпържени с яйца и чисто масло, най-прясното сирене, докарано от Муду̀рну , облажаваха първо тукашните поданици на султана. На рибния пазар на този нечестив квартал неизброими видове риба очакваха купувачите си. Множество от тях, оставени на милостта на изгарящото слънце, по цял ден се сушаха върху керемидите или нанизани на пръчки и чакаха деня, в който ще се превърнат в мезе на някоя от масите. Още толкова бяха осолени и напълнени в бъчви. Напоследък уловът беше в такова изобилие, че който си пъхнеше ръката в морето пред къщата на Големия евреин, тутакси скутът му се напълваше с риба. Скрити истини за Втората световна война Ах, ти жива вода! Ах, огнена украса за простосмъртните устни! Ах, райска течност, на която правоверните не устояват и трупат грехове с хиляди. Критско, кипърско, хиоско, едремитско вино, кое от кое по-вкусно и по-омайно. В тези развеселяващи сърцата средища на приказки и приятелства се насищаха не само стомасите, а и ушите на посетителите. Както вкусът на приготвената с чеснов таратор и оцет риба-меч оставаше на небцето дни наред, така и клюките, носещи се от уста на уста над масите, тези гнезда на хиляди дяволии и интриги, месеци наред ехтяха в ушите. Празните приказки се редяха една след друга и се предаваха нататък, като всеки добавяше и нещо от себе си. Комунизмът пристига в Евксиноград. И си отива в Прага и Гданск Докато тази тарапана от хора с невероятна бързина като невидяла оплячкосваше масите, сякаш атакува неприятел във война, и никой не знаеше кой кому служи и чия ръка в кой джоб бърка, всеки шушукаше в ухото на другия и разни хартийки постоянно подхвърчаха насам-натам и къде под масата, къде над нея, се разнасяха от джоб в джоб, излизаха от расо, влизаха в пелерина, измъкваха се от чалма и се вмъкваха в хастара на някоя шапка с пера. \n\t  Комунизмът пристига в Евксиноград. И си отива в Прага и Гданск", "date": "2019.12.08", "title": "„Денят си има нощ“"}
{"url": "https://clubz.bg/91452-nqma_bezplaten_obqd_no_ima_bezplatna_jurnalistika", "text": "Депутатите проведоха поредния дебат за свободата на словото и състоянието на медийната среда. И задължиха правителството да приеме план за нейното развитие. В този дебат бяха засегнати много въпроси, но най-важният почти не бе дебатиран. А именно - безплатен обяд няма, но безплатна журналистика има. Основният принцип на свободния пазар е, че търсенето определя предлагането. Че пазарът по естествен път определя коя стока е качествена и коя не е. И съответно по-качествените стоки се продават и по-скъпо. България също би трябвало да е свободен пазар. У нас за всичко се плаща, освен за едно - за журналистика. В журналистиката пазарът не просто не е най-важният фактор за качеството на стоката. Той въобще отсъства, няма го. С едно изключение - вестниците. И тъй като достатъчно много медии са безплатни, то вестниците, за които се плаща, лека-полека изчезват. Колко качествена е една медия няма почти никакво значение за нейния бюджет. Има значение само за нейния обществен имидж. Единствената възможност за една добра медия да капитализира своето влияние е чрез привличането на рекламодатели. Но това пак е косвена връзка. Журналистите са единствените работници, чиито труд не се заплаща пряко от тези, които се възползват от него, т. е. от читателите. Няма друга професия, в която в годините на прехода пазарните взаимоотношения да са паднали на по-ниско ниво, отколкото са били преди 1989 г. Дори за \"Работническо дело\" се плащаше. Ако пазарът стане фактор в журналистиката, то това ще промени изцяло правилата на играта. В момента за всяка медия най-важното е колко добре върви бизнесът на нейния собственик. Освен това липсата на пазар създава възможност на правителството да бъде основен фактор в медийната среда. Защото къде ще отидат едни пари - било бюджетни, било европейски - по различни програми е жизненоважен въпрос за медиите. През годините отделни онлайн медии пробваха да станат платени и се провалиха. Ако обаче всички са длъжни да го правят положението доста ще се промени. Пазарът ще бъде и възможно най-добрата пречка пред фалшивите новини. Извинете, но кой би давал пари, за да го лъжат? Ако правителството иска да свърши някаква работа, то управляващите би трябвало да мислят в посока на това да направят журналистиката част от свободния пазар. Защо, например, да не се приеме закон, според който   Защо да не се приеме закон, според който   Изключение биха могли да бъдат само обществените медии, за които всички плащаме с данъците си, независимо дали ги ползваме или не. Ролята на държавата в една пазарна икономика е точно тази - да създава еднакви правила за всички и да следи за нелоялна конкуренция. Нашата държава не се е показала като много добра в тази си роля. Напротив - често тя се грижи по-скоро за интереса на монополите, отколкото за лоялната конкуренция, но това е друга тема. Аргументите против са известни. Българинът беше научен да плаща за медии, ще се научи пак, както се научи да си плаща за всичко останало. А защо трябва вечно да чакаме нещо да го направят по света, за да го направим евентуално и ние? Нищо безплатно не е достатъчно добро. Не става дума за някаква революция. Става въпрос за стриктно придържане към принципите на пазарната икономика. Освен това за много от големите световни издания и сега трябва да заплатиш, ако искаш да ги ползваш в пълния им обем през интернет. Постигнали са го някакси. Може би там не им трябва закон, който да им казва, че няма безплатен обяд. Те си го знаят. Не са минали през 45 години комунизъм, който ежедневно да им втълпява обратното. Често сравняват журналистиката, особено българската, с най-древната професия. Това сравнение е погрешно. Дори за услугите на най-древната професия все пак се заплаща.", "date": "2019.12.08", "title": "Няма безплатен обяд. Но има безплатна журналистика"}
{"url": "https://clubz.bg/91527-arda_i_cska_sofiq_izmychiha_malko_publika_v_plovdiv", "text": "\"Арда\" и ЦСКА-София направиха сиво 0:0 в мач от 19-ия кръг на efbet Лига. Двубоят се игра пред малко на брой зрители на стадион \"Локомотив\" в Пловдив - тимът от Кърджали домакинства там в първенството. И не предложи нито едно чисто голово положение. Двата отбора измъчиха както публиката на \"Лаута\", така и зрителите пред телевизорите. През седмицата същите съперници спориха за Купата в Кърджали и тогава ЦСКА-София измъкна 1:0. ЦСКА-София се добра до 1/4-финал. Скандален край на мача в Кърджали Жеферсон от \"червените\" стреля с глава, но не уцели вратата след ъглов удар, а в 32-ата при удар на Вив Соломон-Отабор топката облиза дясната греда на вратата на символичните домакини. Гостите имаха още няколко прилични атаки, но за целия двубой така и не отправиха удар в рамката. \"Арда\" може да се \"похвали\" с това, но без да застраши Бусато. След почивката стана още по-скучно.. Последните минути бяха за \"Арда\".  ЦСКА-София не се възползва от равенството на \"Лудогорец\" вчера и продължава да е на 11 точки от лидера. Може да изостане на по-голям аванс от \"Левски\" и \"Локомотив\", ако спечелят мачовете си. В друг двубой днес \"Славия\" победи \"Ботев\" (Враца) с 2:0 като гост.", "date": "2019.12.08", "title": "\"Арда\" и ЦСКА-София измъчиха малко публика в Пловдив"}
{"url": "https://clubz.bg/91525-us_armiqta_shte_se_prenasochi_kym_konkurenciqta_s_rusiq_i_kitaj", "text": "Американският министър на отбраната Марк Еспър заяви снощи, че планира да пренасочи вниманието на американската армия към конкуренцията с Русия и Китай, въпреки заплахите за сигурността в Близкия изток, предаде Асошиейтед прес, съобщава БТА. Еспър очерта стратегическите си цели и приоритети в реч на Националния форум за отбраната \"Роналд Рейгън\", на който всяка година се срещат военни, представители на правителството и на отбранителната индустрия. Министър Еспър, който встъпи в длъжност през юли, ще се придържа към отбранителните приоритети, зададени от неговия предшественик Джим Матис, който също присъстваше на речта. Матис подаде оставка преди година в знак на протест срещу решението на президента на САЩ Доналд Тръмп за изтегляне от Сирия. Оттогава Близкият изток стана още по-нестабилен. Поради опасения за действията на Иран, от май насам в района на Персийския залив бяха изпратени още най-малко 14 000 американски военни, отбелязва АП. Сирия може да бъде смятана за още по-сложен проблем за Вашингтон, а Ирак е изправен пред граждански протести. Извършеното в петък нападение в американска военноморска база в Пенсакола може да усложни американско-саудитските военни връзки, макар че Еспър заяви в петък, че отношенията между двете страни остават стабилни. ", "date": "2019.12.08", "title": "US армията ще се пренасочи към конкуренцията с Русия и Китай"}
{"url": "https://clubz.bg/91526-parij_e_gotov_da_se_obyrne_kym_svetovnata_tyrgovska_organizaciq_zaradi_us_mita", "text": "Франция е готова да се обърне към Световната търговска организация (СТО) във връзка с възможните наказателни мита на САЩ върху шампанското и други френски стоки в спора за планирания от Париж данък за интернет компаниите. Това заяви днес френският министър на икономиката и финансите Брюно Льо Мер, цитиран от Ройтерс и ТАСС, съобщава БТА. \"Според нас тези санкции нямат правно основание\", каза френският министър. В началото на седмицата САЩ заплашиха да наложат мита на френски стоки за около 2,4 милиарда долара. Списъкът включва млечни продукти, сред които сирена, пенливи вина, козметика и козметични принадлежности, чанти и порцелан. Допълнителните мита за тези категории стоки могат да достигнат 100 процента. ", "date": "2019.12.08", "title": "Париж е готов да се обърне към Световната търговска организация заради US мита"}
{"url": "https://clubz.bg/91530-djonsyn_i_korbin_si_razmenqt_obvineniq_za_ruska_namesa_na_izborite", "text": "Лидерът на британската лейбъристка партия Джереми Корбин определи като \"теории на конспирацията\" твърденията, че правителствените документи, които е използвал в предизборната си кампания след изтичането им в Интернет, са дошли от Русия, предаде Франс прес, съобщава БТА. Преди седмица Корбин извади 450 страници документи, които според него показват, че правителството на Борис Джонсън иска да \"продаде\" Националната здравна служба на САЩ. Документът беше публикуван първо в социалната мрежа Reddit, която смята, че това изтичане на данни \"е част от кампания, идентифицирана като идваща от Русия\". Социалната мрежа закри 61 подозрителни акаунта. Министърката на културата Ники Морган изрази пред Би Би Си сериозни притеснения от възможността документите да идват от Русия. \"Абсурд\", отговори Джереми Корбин, обвинявайки премиера Борис Джонсън в конспиративни теории. Лейбъристкият лидер подчерта, че никой не е оспорил автентичността на документите, но отказва да разкрие откъде ги е получил. Корбин, чиято партия изостава с около десетина пункта в социологическите проучвания, призова Борис Джонсън \"да представи отговори, което той отказва да направи, по въпроса за руските дарения\" за Консервативната партия. Освен това лейбъристкият лидер обвини премиера за отлагане на публикуването на доклад за подозрения за руска намеса в британската политика. Джонсън заяви днес, че използваните от лейбъристите документи \"не доказаха това, което Джереми Корбин и Лейбъристката партия се надяваха да докажат\".", "date": "2019.12.08", "title": "Джонсън и Корбин си разменят обвинения за руска намеса на изборите"}
{"url": "https://clubz.bg/91528-kabinetyt_v_parij_opitva_da_namali_naprejenieto_za_pensionnata_reforma", "text": "Пенсионните реформи във Франция ще бъдат прилагани постепенно, а обществените тревоги, които доведоха до общонационални демонстрации и стачки, ще бъдат взети под внимание. Това обяви френското правителство, след като днес за четвърти пореден ден част от транспортната система на страната остана парализирана от протестиращите. В опит да намали напрежението премиерът Едуар Филип обяви, че ще завърши пенсионната реформа, но и ще вземе под внимание притесненията на обществото. По думите му, ако не се направят сериозни реформи днес, утре някой друг ще го направи, но по много по-брутален начин.Филип обеща да представи подробен план за пенсионната реформа в сряда. \n\t \n\tСпоред заместник-министъра на околната среда Еманюел Уаргон правителството ще прояви гъвкавост и при времевото планиране на реформите, и при прилагането им. \n\t \n\tФренската система предвижда ранно пенсиониране на работещите в транспорта, като те могат да се пенсионират близо десетилетие преди други професии. Синдикатите в държавните железници и обществения транспорт в Париж удължиха стачката си и в неделя. Френската национална железопътна компания Ес Ен Се Еф (SNCF) отмени повечето влакове за днес.. По данни на Ес Ен Се Еф трябваше да се движи само един високоскоростен влак Те Же Ве (TGV) от шест предварително планирани, както и един от шестте крайградски електрически влака Трансилиен (Transilien) и два от десет регионални влака Те Е Ер (TER). Приблизително същият график е предвиден и за утре. \n\tОсвен това бяха отменени три от пет международни влака Евростар (Eurostar) между Париж и Лондон и два от три влака Талис (Thalys), свързващи Франция с Швейцария, Испания, Италия и Германия. И достъпът до метрото на Париж остана силно ограничен. Парижката автономна транспортна администрация (RATP) информира, че днес и утре са затворени 14 от 16 линии на метрото. Автобусите и трамваите също се движат със закъснения. Пред седмичника \"Журнал дю диманш\" премиерът Филип по-рано изрази твърда решителност да завърши планираната пенсионна реформа, а лидерът на Общата конфедерация на труда Филип Мартинез заяви, че ще се бори докато планът не бъде оттеглен. Двамата дадоха интервюта, публикувани днес и цитирани от Ройтерс и ТАСС. \"Твърдо решен съм да доведа докрай тази пенсионна реформа и ще го направя с уважение и отговаряйки на опасенията на хората\", каза премиерът пред седмичника \"Ако днес не приемем цялостна, сериозна и прогресивна реформа, то утре някои друг ще го направи, но наистина брутално\", коментира Едуар Филип. Филип Мартинез каза пред същото издание, че неговият синдикат ще продължи протеста, докато правителството не се откаже от плана. \"Ще продължим, докато планът не бъде оттеглен\", предупреди профсъюзният лидер. \"Нека (Филип) се вслуша в гнева на хората. Нека каже, че само идиотите никога не променят мнението си. Нека се върне в изходна позиция\", заявява Мартинез. По думите му \"няма нищо добро\" в правителствения план за реформа. Президентът Еманюел Макрон беше избран през 2017 г. с платформа за либерализация на икономиката и реформиране на пенсионната система.Той иска да въведе пенсионна система с равни права за всички и да премахне подсистемите, при които някои работници в железопътния транспорт и други сектори могат да се пенсионират в началото на 50-те си години, с едно десетилетие преди останалите, припомня Ройтерс, съобщава БТА.  ", "date": "2019.12.08", "title": "Кабинетът в Париж опитва да намали напрежението за пенсионната реформа"}
{"url": "https://clubz.bg/91516-psihichnobolen_namushka_ohranitel_i_minuvach", "text": "Охранител и минувач са били намушкани в Горна Оряховица с нож от мъж, нахлул в оръжеен магазин, съобщава Нова тв. Около полунощ мъжът се е опитал да разбие оръжеен магазин. При появата на охранителите той е проявил агресия. Напдателят е непознат на полицията.  Носил е „кози крак” и щанга, за да отвори магазина. На полицаите обяснил, че е искал да се въоръжи. Пристигналият на място частен сот се е опитал да го обезвреди. Мъжът е извадил нож и намушкал единия от охранителите в предмишницата. Минаващ случайно гражданин се опитал да го задържи. Нападателят е намушкал и него в ръката и в гърдите, след което е обезвреден от полицията и задържан. Състоянието на пострадалите е стабилно. Те са с шевове и са освободени за домашно лечение. Мъжът е на 64 години, живее сам, психично болен е. Още днес трябва да бъде приведен в заведение за лечение. Това, което е казал на полицаите и охранителите, е, че се опитвал да се въоръжи, за да „хване гората”.", "date": "2019.12.08", "title": "Психичноболен намушка охранител и минувач"}
{"url": "https://clubz.bg/91517-boris_bonev_az_sym_principen_chovek", "text": "ГЕРБ проправя пътя на Борис Бонев към зам.-председателския пост Защо трябва да бъда избран за зам.-председател на СОС Изборът на Борис Бонев - срам или лицемерие? Кои са студио \"Фуксас\", които ще правят пл. \"Света Неделя\"? Защо трябва да бъда избран за зам.-председател на СОС Изборът на Борис Бонев - срам или лицемерие? Кои са студио \"Фуксас\", които ще правят пл. \"Света Неделя\"?", "date": "2019.12.08", "title": "Борис Бонев: Аз съм принципен човек"}
{"url": "https://clubz.bg/91524-s_putin_ili_sreshtu_putin_pyrvi_test_za_makron", "text": "Как би могло да изглежда сближаването с Русия на Владимир Путин, което желае Еманюел Макрон? Френският президент се надява да направи утре първи пробив по темата Украйна, който може да успокои европейците, разтревожени от едностранните му действия по отношение на Русия. Държавният глава ще събере за пръв път господаря на Кремъл и неговия украински колега Володимир Зеленски в Елисейския дворец. Заедно с германската канцлерка Ангела Меркел, те ще се опитат да намерят изход от конфликта, който от 2014 г. отне живота на над 13 000 души в проруската източна част на Украйна. Френският президент, който е най-влиятелният лидер в Европа, откакто стана ясно, че Меркел ще сложи край на политическата си кариера, шокира колегите си с думите си за НАТО (\"мозъчна смърт\"), непреклонната си позиция по въпроса с разширяването на ЕС и едностранните си инициативи по отношение на Русия. Утрешната среща на върха ще бъде първата по рода си от 2016 година. Преговорите между четиримата ръководители в \"нормандски\" формат - от името на френския регион, където се състоя първата им среща на високо равнище през 2014 г. - целят да приведат в действие споразуменията от Минск. Тези спогодби позволиха значително намаляване на насилието, но политическата им част така и не бе приложена. Макрон знае, че европейските му колеги имат очаквания от него и казва, че \"интересите в сферата на сигурността\" на континента са негов абсолютен приоритет. Той постави постигането на напредък за Украйна като предварително условие за подновяването на диалога с Русия. Полето за маневриране между исканията на Русия, която се стреми да запази влияние върху съседката си, и тези на Украйна, решена да си върне суверенитета върху Донбас, е доста тясно. Според Мишел Дюкло \"Кремъл е достатъчно находчив и разбира, че тази среща на върха трябва да бъде успех\". Украинският президент, от своя страна, заяви, че \"нова размяна на затворници\" - след тази на 7 септември - и \"истинско спиране на огъня\" биха били добър сигнал. Самият той е под натиск, тъй като се бои да не се създаде впечатление, че прави много отстъпки за степента на бъдещата автономия на региона Донбас в Украйна. Освен украинското предизвикателство, източноевропейците - Полша, балтийските държави и Румъния - които смятат Русия за първостепенна заплаха - и някои западни държави, включително Германия, ще наблюдават отблизо за сигнали за добронамереност от страна на президента Путин. Макрон, според когото сигурността на Европа зависи от това да има солиден диалог с Москва, но без \"наивност\", иска да вярва, че руският му колега ще избере Европа пред Китай. Русия не може вечно да бъде \"деструктивна сила, както бе в случаите със Сирия и Турция\", каза френски дипломатически източник пред АФП. Но Путин е известен с това, че пренебрегва ЕС и предпочита да води диалог с отделните държави. \"Той вижда в подадената от Макрон ръка възможност да всее разкол сред европейците\", анализира Дюкло. Според руския анализатор Константин Калачов \"ще бъде наивно да се смята, че Макрон може да окаже някакво влияние на Путин\" в опит да притегли Русия към ЕС. Колкото до украинския конфликт, \"Путин няма интерес той да се задълбочава, но иска всяко уреждане да бъде постигнато според неговите условия\". ", "date": "2019.12.08", "title": "С Путин или срещу Путин? Първи тест за Макрон"}
{"url": "https://clubz.bg/91519-domuschiev_zove_za_var_neka_futbolyt_vyztyrjestvuva", "text": "Собственикът на \"Лудогорец\" и член на Изпълкома на БФС Кирил Домусчиев недоволства в профила си във фейсбук от съдията Георги Кабаков, ръководил снощния мач на тима му срещу \"Черно море\" в Разград (1:1). И заявява, че докато е част от колективно подалия оставка ИК, до конгреса на 7 юни догодина ще настоява за въвеждането на технологията ВАР (Видеоасистент на рефера).  \"Черно море\" открадна точка на \"Лудогорец\" Кабаков не зачете редовен гол на \"орлите\" за 2:1 в края на срещата. Шампионите имат и други претенции към пловдивчанина. Ето какво написа Кирил Домусчиев тази сутрин: Преди да хвърли оставка през октомври Борислав Михайлов няколко пъти заявяваше, че в България ВАР може да се внедри \"до две-три години\". Технологията е доста скъпа, пък и по българските стадиони трябва да се свърши много работа.", "date": "2019.12.08", "title": "Домусчиев зове за ВАР: Нека футболът възтържествува"}
{"url": "https://clubz.bg/91518-ot_partiqta_na_slavi_trifonov_reshenieto_na_syda_narushava_zakona", "text": "Това каза пред Нова тв един от сценаристите на Слави Трифонов и учредител на партията \"Няма такава държава\" Тошко Йорданов. В петък Софийският градски съд отказа да регистрира формацията заради използване на национален символ като флага в партийното лого. За името на партията съдът прие, че дава оценка на състоянието на държавата. Решението може да бъде обжалвано пред Върховния касационен съд в 7-дневен срок. \"Ще обжалваме това решение, тъй като е в нарушение на закона. Според Закона за държавния печат националният флаг трябва да е в правоъгълна форма, трите цвята трябва да са разположени водоровно с еднаква дължина, дори има детайли на цветовете. В знака на партията \"Няма такава държава\" присъстват бяло, зелено, червено и не са с еднаква дължина\", продължи Йорданов. Съдът отказа да регистрира партията на Слави Трифонов Логото на партията няма да бъде променяно, тъй като сега учредителите отиват на втора инстанция във ВКС, каза още Йорданов.  Нямало такава... хубава държава -  затова така кръстили партията Според него учредяването на партията било дело на учредяващите, а всичко останало било публично. Така той отговори на въпрос защо учредяването е станало с голяма доза тайнственост, закрито за медии и т. н. \"Ще пуснете ли у вас да се снима как празнувате Коледа\", реши да се аргументира той. Отговорите, които не чухме от \"Няма такава държава\" \"В момента няма партия, за да се казва, че е финансирана. Когато тя се регистрира, ще имаме членове, които ще плащат членски внос. Партията ни ще се финансира, когато стане по законов път\", каза Йорданов по въпроса кой дава парите за новата формация. Нямало такава... хубава държава -  затова така кръстили партията Отговорите, които не чухме от \"Няма такава държава\"", "date": "2019.12.08", "title": "От партията на Слави Трифонов: Решението на съда нарушава закона"}
{"url": "https://clubz.bg/91521-myj_izqde_banana_kojto_se_predlagashe_za_150_hil_video", "text": "Необичайното изкуство предизвиква необичайни събития. Представяйки се за  , Дейвид Датуна изяде банана от композицията на Маурицио Кателан в изложението на „Арт Базел“ в Маями. Произведението имаше три версии, първите две продадени за по $120 хил., а третата се предлагаше за $150 хил. Преди да си намери купувач, в събота Датуна наруши целостта на инсталацията. Банан, залепен с тиксо, се продаде за $120 хил. „Гладният артист“ влязъл спокойно в галерията, отишъл до твобрата със заглавие „Комикът“ – банан, залепен с тиксо за стената, необезпокоявано свалил плода, обелил го и изял солидно парче от него, преди да бъде спрян от охраната. Дори поискал и получил салфетка от посетителите, които го снимали. Въпреки че е бил задържан и разпитан, срещу Датуна няма да бъдат предприети никакви действия от страна на полицията. Изяденият банан бил сменен с друг, а кураторът на изложбата заявил в официално изявление, че творбата не е разрушена, защото  . Извършеното от Датуна е нагледен пример за разликата между инсталация и пърформанс в съвременното „изкуство“. Гладният артист се превърна в съавтор на Кателан. \n\t", "date": "2019.12.08", "title": "Мъж изяде банана, който се предлагаше за $150 хил. (ВИДЕО)"}
{"url": "https://clubz.bg/91513-djoshua_si_vyrna_trona_sled_takticheska_pobeda_nad_ruis_snimki", "text": "Антъни Джошуа си върна трите световни титли в тежката категория на професионалния бокс след тактическа победа в 12 рунда над Анди Руис. Британецът взе реванш за поражението си в Ню Йорк на 1 юни. Двубоят се игра в Саудитска Арабия - пред около 14 хиляди зрители на специално направена арена край столицата Рияд. Точките в картите на съдиите са 118:110, 118:110 и 119:109. Така Джошуа си прибра обратно поясите на IBF, WBA и WBO, както и на IBO. Той заложи на търпеливо надиграване с изчакване и разиграване на съперника по ринга.  За разлика от мача на единственото си поражение, беше предпазлив и обран, всячески бягаше от близък бой и размяна - дори с цената на клинчове и навеждане. Този път използва предимствата си - по-високия ръст, по-дългите ръце и по-добрата игра с краката. Стратегията му успя, не и тази на Руис, който целеше обратното - да притиска опонента си край въжетата и да го налага отблизо, било то и с цената на размени. Това е 23-тата победа на англичанина от 24 мача, като нокаутите остават 22. Реваншът с Руис беше едва втората среща в 12 рунда за Джошуа - и може да се каже, че бе най-трудния успех в кариерата му. Руис записа второ поражение в 35 двубоя - отново по точки.  След Сблъсъка в дюните и двамата боксьори говореха за трети мач. По време на боя те се провокираха един друг, но след това демонстрираха приятелско отношение. Началото беше предпазливо, но Джошуа постепенно започна да налага стила си. Той вкара леви прави и дясно кроше в главата на Руис, с което му отвори аркада. Вълнуващо начало на двубоя. Руис не удари нито веднъж по-високия си съперик. Рунд за Джошуа. Руис започна с двоен ляв прав в главата на Джошуа и показа, че е решен да тръгне по-смело напред. Аркадите са 1:1 - кръв рукна и от лявата вежда на британеца. И двамата размениха удари. Равностоен рунд. Дебнене. Двамата бяха доста респектирани един от друг. Джошуа опитваше да разиграва по ринга мексиканеца и да бяга от въжетата, обратно - Руис да скъсява дистанцията. Равностоен рунд. Леви и десни удари в главата на Руис, както и ъперкът. Същевременно Джошуа на два пъти трябваше да се измъква от въжетата с клинчове. Анди нанесе удар зад врата на англичанина и получи забележка от съдията. Рунд за Джошуа, който пласира повече и по-чисти удари. Предпазливи три минути, в които ще се запомнят ляв и десен прав на сметката на олимпийския шампион от Лондон. Руис кървеше, скулата му бе подута. Рунд за Джошуа. Почти нищо интересно отново. Джошуа поразклати своя съперник с ляво кроше. Той продължаваше да разиграва съперника си, който веднъж се спаси с клинч, а в друг случай отново удари британеца в тила, но пък и той се наведе. Равностоен рунд. Страстите се разгорещиха. Двамата стигнаха до размени и до близък бой, което бе доста опасно за Джошуа, но той се поувлече, след като направи добри серии. Все пак избегна тежки удари. Рунд за Джошуа. Рунд за Руис и то много убедително. Той разклати противника си с леви и десни удари в главата му. Диктуваше рунда от началото до края. Джошуа изглеждаше все по-изнервен, но не рискуваше като в предишния сблъсък. Остана дисциплиниран спрямо набелязания план. Джошуа успя да си върне контрола със стила от началото на мача - много движение по ринга и дълги периоди без удари, след които действаше с бързи прави удари и крошета. Анди обаче бе непоклатим, понасяше ударите и тръгваше смело напред. И все пак - рунд за Джошуа. Тактически. Джошуа явно опитваше да измори шампиона, който го гонеше по ринга. Почти без удари - равностоен рунд. Нещата се развиваха по вкуса на олимпийския шампион. Той демонстрираше завидна енергия за рунд преди края. Вкара и няколко удара в главата на човека, който го детронира в началото на лятото. Рунд за Джошуа, макар и с минимален превес. Най-интересният от началото на мача. Двамата стовариха толкова удари, колкото за всичките 11 рунда взети заедно преди това. Руис тръгна дръзко напред в търсене на нокаут, Джошуа контраатакуваше. Анди кървеше по цялото тяло, но демонстрира завиден дух. Антъни показа майторство и хладнокръвие. Рунд за Джошуа. И мач. Вече двукратният световен шампион явно си бе извадил поуки срещу доста неудобния за него Анди Руис-младши.", "date": "2019.12.08", "title": "Джошуа си върна трона след тактическа победа над Руис (СНИМКИ)"}
{"url": "https://clubz.bg/91514-glaven_prokuror_%E2%80%93_nadglaven_%E2%80%93_gospod", "text": "Между Господ и главния прокурор в България вече ще има... още един прокурор. Той ще се нарича независим и ще разследва сигнали и данни за извършено престъпление от главния прокурор, без да му докладва на нито един етап от разследването. Промените в Наказателно-процесуалния кодекс, с които се създава тази нова фигура, бяха одобрени днес на извънредно заседание на правителството. “Надзорникът” на главния прокурор ще се избира с ⅔ от гласовете на прокурорската колегия на Висшия съдебен съвет, за 7-годишен мандат, а официалната му длъжност е “прокурор, завеждащ отдел „Инспекторат“ във Върховната касационна прокуратура”. Независим прокурор, избран от прокурорската колегия, ще разследва главния Четири години след като провали съдебната реформа, предложена от тогавашния правосъден министър Христо Иванов, премиерът Бойко Борисов се разбърза за промени, отхвърлени през декември 2015 г. от почти всички политически сили в парламента, независимо опозиция или управляващи - ГЕРБ, БСП, ДПС, АБВ и част от Реформаторския блок. Сега те отново ще трябва да се произнесат, освен за независимия прокурор, за въвеждането на по-голяма отчетност на главния прокурор. Според одобрените от МС промени в НПК, той ще трябва да се отчита не само с годишен доклад пред парламента, както е в момента, но и ще бъде изслушван на всеки 3 месеца. Предвижда се и възможност всяка от комисиите в парламента да кани главния прокурор за изслушване, ако има въпроси към него. Борисов: Ще създадем независим прокурор, който да разследва главния Симулация на приличие и имитация на съгласие. Така накратко могат да бъдат определени промените, обяснени като изпълнение на препоръки на Европейската комисия за демокрация чрез право към Съвета на Европа, известна като “Венецианска комисия”. Обикновено подобно законодателно спешаване на властта, което не е мотивирано от нейни дългогодишни усилия и реформи в тази посока, е в името на някаква конкретна файда.  Българските управляващи хранят надежди финландското председателство, което изтича в края на годината, да предложи на Съвета на ЕС да отпадне мониторингът над България за спазване върховенството на закона и борбата с корупцията. Оглавяваната от Жан-Клод Юнкер вече бивша Еврокомисия предложи наблюдението да отпадне, но остави крайното решение на Съвета на ЕС и Европейския парламент. В последния доклад по Механизма за сътрудничество и проверка (МСП) Комисията “Юнкер” обяви, че, в допълнение към ангажимента за продължаване на реформите, свързани с борбата с корупцията: “... отбелязва по-специално ангажимента на българското правителство да въведе процедури относно отчетността на главния прокурор, включително с цел запазване на независимостта на съдебната власт в съответствие с препоръките на Венецианската комисия”. Така че ако иска окончателно отпадане на Механизма за сътрудничество и проверка, наложен при влизането на България в Общността през 2007 г., София ще трябва да направи известно саниране на законодателството си. Но властта не изневерява на типичния си стил - външно потягане, малко стиропор и боя, с едно законодателно изменение. Точно обратното на препоръките на Венецианската комисия по предложените промени в българското законодателство, свързани с възможността за разследване на главния прокурор. Пълното им съдържание ще бъде публикувано в понеделник, 9 декември. От комисията смятат, че една законодателна промяна не стига, необходими са “институционални промени, нови процедурни правила, промени в професионалната етика и политическата култура”. Управляващите се отказаха от идеята си към главния прокурор да бъдат “пришити” и председателите на Върховния касационен съд (ВКС) и на Върховния административен съд (ВАС). Те я лансираха от дълго време чрез правосъдния министър Данаил Кирилов, а бившият вече главен прокурор Сотир Цацаров също акламираше предложението председателите на ВКС, на ВАС и главният прокурор да могат да бъдат разследвани и отзовавани предсрочно от мандата си. „Нашето предложение беше „тримата големи“ да имат еднаква подсъдност. Те (Венецианската комисия - б.а.) считат, че така би се накърнила независимостта на съдебната система, на съдиите специално”, заяви днес премиерът Борисов. И ако властта е уважила тази препоръка, е загърбила друга. В доклада по МСП от края на октомври т.г. от Брюксел припомниха “ангажимента на българските органи да приемат законодателство за отмяна на разпоредби на Закона за съдебната власт, изискващи автоматично временно отстраняване от длъжност на магистрати в случай на наказателно разследване срещу тях и деклариране на членство в професионални сдружения”. Това е неизменно напомняно от Венецианската комисия от юли 2017 г. насам, след приемането на промени в Закона за съдебната власт, но българските управляващи все така си правят оглушки. На практика това означава, че ако конкретно дело се разглежда от съдия, който по някакви причини не допада на прокуратурата, тя може да му спретне наказателно производство, така че да му попречи да гледа конкретното дело. Нито по тази препоръка, нито по онзиденшната - предвиждане на възможност и съдийската колегия във ВСС да предложи отстраняването на главния прокурор - управляващите не подемат инициатива. Системата, излъчила и подкрепила Иван Гешев за главен прокурор, изглежда в пълна готовност да излъчи и надглавен прокурор. Същата тази система, наложена от времената на обвинител №1 Никола Филчев, удобна за задкулисието. При днешното състояние на държавата е трудно да се възлагат големи надежди на новата фигура. Подборът ще докаже, че заедно с Гешев ще действат като колела в една и съща машина.  Борисов: Ще създадем независим прокурор, който да разследва главния", "date": "2019.12.08", "title": "Главен прокурор – \"надглавен\" – Господ!"}
{"url": "https://clubz.bg/91455-dyf_ot_guns_n%E2%80%99_roses_se_vyrna_kym_pynk_korenite_s_pesen_za_bezdomnite", "text": "Легендата от Guns N’ Roses Дъф Маккаган пусна музикалния видеоклип към песента Cold Outside, която третира темата за кризата с бездомните хора, съобщи  . Песента е част от соловия албум на McKagan,  , който излезе по-рано тази година. Ако някой не знае, Дъф има дълбоки пънк корени, което личи и на заряда на ритъмсекцията \"под\" соловите инструменти в Гънс, както и на цялостната му солова кариера. Той е свирил и е основавал няколко пънк банди, а в албума с пънк кавъри на \"Гънс\" - The Spaghetti Incident е соло вокал в 4 песни и продуцира една. Под черта: друга от бандите, чиито членове която - напук на тупирания си (на първо четене) имидж, са живели като истински отрепки, е Мотли Крю. И тази \"закваска\" винаги им е личала.  ", "date": "2019.12.08", "title": "Дъф от  Guns N’ Roses се върна към пънк корените с песен за бездомните"}
{"url": "https://clubz.bg/91515-phenqn_se_hvali_che_e_izvyrshil_mnogo_vajno_izpitanie", "text": "Северна Корея е извършила \"много важно изпитание\" на полигона за изстрелване на сателити Сохе, предадоха световните агенции, съобщава БТА. Резултатът от това изпитание е от голямо значение, тъй като ще промени \"стратегическата позиция\" на Северна Корея. Това заяви говорител на научната академия за национална отбрана в комюнике, разпространено от държавната агенция КЦТА. Той е докладван на Централния комитет на Корейската трудова партия, се допълва в текста. Не се съобщават подробности за какво изпитание става дума. Медии обаче съобщиха, че според сателитни снимки Северна Корея може да се готви да поднови изпробването на двигатели за изстрелване на сателити. Северна Корея се готви за война Изпитанието бе направено в момент, когато Пхенян увеличава натиска върху Вашингтон да направи отстъпки в изпадналите в застой ядрени преговори. Постоянният представител на Пхенян в ООН Ким Сон каза вчера, че денуклеаризацията вече не е част от дневния ред на преговорите между САЩ и Северна Корея. ООН не разрешава на Северна Корея да изстрелва сателити, тъй като това се смята за изпробване на технология за ракети с голям обсег. \n\tСлед многократни опити Северна Корея успешно изпрати сателит в орбита за пръв път през 2012 г., след което го направи отново през 2016 г.", "date": "2019.12.08", "title": "Пхенян се хвали, че е извършил \"много важно изпитание\""}
