{"url": "http://clubz.bg/72902-bylgariq_ima_yunosheski_shampion_na_us_open", "text": "Адриан Андреев (17 г.) спечели титлата на двойки при юношите на Откритото първенство на САЩ по тенис. Във финала Андреев и Антон Матушевич от Великобритания победиха с 6:4, 2:6, 10-8 американците Емилио Нава и Аксел Нефве за 59 минути игра. Преди 10 години Григор Димитров триумфира с титлата на US Open на сингъл. Оттогава България не е имала такъв успех на турнира в нюйорския квартал \"Куинс\", макар и при юношите. Грозен финал на US Open, Серина Уилямс нарече съдията \"крадец\" (СНИМКИ) В първия сет Адриан, който е сред големите надежди на родния тенис, и британецът пробиха за 2:1 и задържаха преднината си до края за 6:4. Във втората част двамата загубиха четири поредни гейма от 2:2 до 2:6. Така се стигна до шампионски тайбрек. В него Андреев и Матушевич поведоха с 9:6 и при третата си възможност затвориха мача в своя полза. На сингъл Адриан Андреев отпадна в първия кръг след 3:6, 2:4 и отказване срещу Артур Казо от Франция.", "date": "2018.09.09", "title": "България има юношески шампион на US Open"}
{"url": "http://clubz.bg/72899-medii_syobshtavat_za_sluchai_na_agresiq_na_izborite_v_shveciq%C2%A0", "text": "Шведски гласоподаватели и журналисти са били тормозени край няколко избирателни секции от членове на неонацистко движение, включително кандидати в днешните парламентарни избори, съобщиха местни медии, цитирани от Асошиейтед прес.  Според в. \"Свенска дагбладет\" членове на Северното движение за съпротива са влезли в избирателни секции и се опитали да направят снимки на гласоподавателите, бюлетините и журналистите. Изданието съобщава за подобни тревожни инциденти в пунктове за гласуване в Буден, Лудвика и Кунгелв. Швеция: Ще бъде ли крайната десница втора на изборите? Вестникът информира и за евентуални изборни нарушения, свързани с крайнодясната партия Алтернатива за Швеция.  Шведският таблоид \"Експресен\" отделно помества интервю с представители на крайнодясната партия \"Шведски демократи\", които твърдят, че са били заплашвани от двама млади мъже, които ги нарекли \"проклети расисти\". Шведите избират нов парламент, крайнодесните са в офанзива Днес Швеция избира нов парламент. Очаква се управляващите социалдемократи да претърпят сериозни загуби, а крайнодесните - да получат близо една пета от вота. Шведите избират нов парламент, крайнодесните са в офанзива", "date": "2018.09.09", "title": "Медии съобщават за случаи на агресия на изборите в Швеция "}
{"url": "http://clubz.bg/72893-rusiq_i_asad_prodyljavat_s_udari_v_idlib", "text": "Руски и сирийски изтребители са възобновили интензивните удари в сирийските провинции Идлиб и Хама днес, съобщиха местни жители и представители на спасителните служби, цитирани от Ройтерс.  По думите им хеликоптери на сирийската армия са хвърляли варелни бомби, обикновено пълни със силно експлозивни вещества и шрапнели, над селата Ал Хабет и Абдин в южната част на Идлиб, както и върху редица други селища в района. Русия и Башар Асад удариха Идлиб Сирийската армия отрича да използва варелни бомби, макар следователи на ООН да са документирали пространно употребата им от военните, отбелязва Ройтерс.  Според източник сред бунтовниците и организация, следяща въздушните удари в Сирия, руски изтребители са нанесли поредица удари срещу близките градове Латамне и Кафр Зейта в северната част на провинция Хама.  Ердоган иска прекратяване на огъня в Идлиб, не и за терористите, казва Путин Дамаск, с подкрепата на Иран и Русия, подготвя мащабна офанзива за възстановяване на контрола над Идлиб и близки райони в северозападната част на страната. Провинцията е последният голям бастион в Сирия на противниците на президента Башар Асад.  Руската и сирийската авиация възобновиха кампанията си в областта само ден, след като в петък президентите на Турция, Иран и Русия не успяха да договорят примирие, което би блокирало офанзивата.  \n\tТурция и западните сили предупреждават за опасността голяма военна акция, ползваща се с руска подкрепа, да доведе до кървава баня в гъсто населената провинция.  Ердоган иска прекратяване на огъня в Идлиб, не и за терористите, казва Путин ООН също изрази опасения, че пълномащабна офанзива може да причини хуманитарна катастрофа с десетки хиляди цивилни жертви.  Засега въздушните удари не са поразили голям град в провинцията с над три милиона души цивилно население. Голяма част от жителите на Идлиб са бежанци от други райони на Сирия. / Ердоган иска прекратяване на огъня в Идлиб, не и за терористите, казва Путин Ердоган иска прекратяване на огъня в Идлиб, не и за терористите, казва Путин", "date": "2018.09.09", "title": "Русия и Асад продължават с удари в Идлиб"}
{"url": "http://clubz.bg/72886-da_vleze_kulturnata_policiq", "text": "Чухте ли това? Видяхте ли го? А разбрахте ли го? Или не стигнахте до тези думи, защото чалгата е отрова за деликатните ви уши? Или пък бяхте заети да се гнусите от появата на (о, Боже!!) иконичната Цветана Манева в последното видео на (о, ужас!!!) чалгаджията (също така гея, циганина, \"джендъра\" и прочие) Азис? Да развенчавате интелектуалния ореол на актрисата и да бръчкате нос и вежди заради упадъка на естетиката и \"културата\"? Или пък пресмятахте колко ли пари е взела Цветана Манева, за да \"легитимира\" еманацията на този упадък и прилежащата му простотия - чалгата? Щото, нали, все за пари става дума... Чалга, нищо повече (без ВИДЕО) Е, изгледах клипа, чух песента от край до край, видях образа на Цветана Манева в него и краткия й монолог на финала. Ще призная - музиката ме поизмъчи, но не умрях. Не мога да отрека, че Азис може да пее, но това, в което влага таланта си и по моя вкус не е. Не познавам \"творчеството му\", а на колегите му в бранша - още по-малко. Не съм попадала в чалга кръчма, бар, клуб, на чалга купон също  - въпреки че ми се иска да бях поне веднъж - за да се опитам да разбера този чужд свят и хората, които го обитават. Най-малкото защото са мнозинство. А живеем заедно, някак си. Но да се върнем на клипа \"Позна ли ме\" на Азис с участието на Цветана Манева, за чието съществуване вероятно изобщо нямаше да разбера, ако не беше истерията, която предизвика. Първият важен въпрос, на който се налага да си отговорим, е за кого е този клип и тази песен?  Отговорът е безкрайно очевиден - за публиката на Азис. Следващото очевидно нещо е фунция на първото - тези, които не попадаме в категорията \"публиката на Азис\", трудно можем да оценим дали опитът за отправяне на социално послание чрез точно тази песен, с точно този клип, текст и чрез образа именно на Цветана Манева би бил успешен или не. Просто защото е насочен към други хора, с различни сетива, които, между другото, не е задължително да са \"по-лоши\" от \"нашите\". Азис говори на тях. Цветана Манева - този път също. Изразните средства се очаква да са разбираеми за съответната аудитория. Оттук нататък цялото \"интелектуално\" мрънкане и вайкане за \"културата\" в добрия случай и заклеймяване на \"падението\" - в лошия случай, е напълно излишно.  Прочетете репликите най-горе пак. А сега си спомнете какво се случи с дискуцията за Истанбулската конвенция заради някакви въображаеми \"джендъри\", които станаха нарицателно, но така и малцина разбраха що е то всъщност. Пребройте наум само последните случаи на домашно насилие, за които чухте в новините и колко са убитите - буквално, в резултат. Помислете за отношението към всички \"различни\", което виждате край себе си всеки ден - заради различния им етнос, религия, сексуална ориентация, култура. И за отвърнатите погледи при вида на човек с увреждания, на болен непознат, на просяк, пияница, на осакатено животно... А дали всеки от нас няма пример за някого, тормозен от дете, просто защото е по-дебел, по-беден, по-мургав или по-... няма значение какво, но е извън \"стандарта\"? Аман от тия джендъри! Наистина ли е по-важно, че монологът е в чалга песен, изпята от Азис, а не какво казва? Защо Азис да не може да заеме позиция, по начина, по който може да я изрази? Откъде накъде и откога отправянето на социални и човешки послания е \"запазена територия\" на непрезрени от \"културната полиция\" жанрове и хора? Защо Цветана Манева да не може да \"принизи\" себе си до доста масовата (суб)култура, каквото е чалгата, чрез която послание, което смята за важно, ще стигне до много повече хора, отколкото от театралната зала, оперната сцена, рок фестивал, социалните мрежи или ако застане с мегафон и популярното си лице на жълтите павета и спре движението?  Защо Цветана Манева е решила да участва в клипа на Азис? Мислите ли, че нито на нея, нито на изпълнителя не е хрумнало каква ще е реакцията? \"Провокация\" - това се появи в заглавията около новината. Нека - тя вече дори работи - тези двама иначе така различни образи успяха да накарат двата свята, към които принадлежат, да заговорят за едно и също. Като поспадне истерията - може би някой ще вникне в монолога. Десет души да се замислят дали не сме забравили, че сме добри хора - и това ще е успех.  Защото досега опитите за повдигане на дискуцията за отношението към различността - по \"конвенционалните\" обществени комуникационни канали - не жънат кой знае какви успехи.  Изборът да си Цветана Манева и да участваш в тази \"провокация\" - да застанеш с лицето и историята си, за да кажеш на всички, а не само на \"отбрани\", нещо, което смяташ за важно, да поемеш риска културната полиция и морализаторите да те погнат, да пооцапат с тесногръдие и стереотипи образа ти - това е трудно решение. И за мен е достойно само за едно. За възхищение.  А иначе - различните са тук. Не са измислени. Аман от тия джендъри!", "date": "2018.09.09", "title": "Да влезе културната полиция"}
{"url": "http://clubz.bg/72901-blizo_300_dushi_arestuvani_na_protestite_v_rusiq_snimki", "text": "Хиляди поддръжници на руския опозиционер Алексей Навални се включиха днес в протести в цяла Русия срещу планираната от правителството пенсионна реформа, информира Ройтерс.  Най-малко 291 от тях са били задържани от полицията, твърди правозащитна организация.  Навални свиква протест срещу пенсионната реформа Протестите, някои от които полицията разпръсна с палки и извличане на участниците, са предизвикателство към властите, които се надяват на висока избирателна активност в регионалните избори днес въпреки широко разпространеното недоволство срещу планираното увеличаване на пенсионната възраст.  Предложените промени в пенсионната система, които вече са внесени в парламента, намалиха с около 15 процента рейтинга на президента Владимир Путин и са най-непопулярната правителствена мярка от 2005 година.  Кого избират днес 65 милиона души в Русия Навални, на когото е забранено да се явява по държавната телевизия, а по-рано тази година му бе попречено да се кандидатира в президентските избори срещу Путин, се надява да се възползва от общественото недоволство срещу реформата.  Той планираше да застане начело на протест в Москва днес, но миналия месец бе осъден на лишаване от свобода за 30 дни. Според Навални присъдата му има за цел да възпрепятства протестите, които се проведоха в 80 руски града, включително Москва и Санкт Петербург.  Правозащитната група ОВД-Инфо твърди, че днес 291 поддръжници на Навални са арестувани от полицията в 19 града, включително някои от най-близките му сътрудници.  В Москва, където властите отхвърлиха искането за организиране на протест, близо 2000 души се събраха на централния площад \"Пушкин\".  Някои от тях скандираха \"Русия ще бъде свободна\" и \"Путин е крадец\" под погледа на полицията за борба с безредиците, която им нареди да се разпръснат под заплаха от съдебно преследване. Част от демонстрантите се насочиха към централната част на Москва, преди полицията да ги спре с метални бариери и понякога с груби арести.  Въпреки повода за протестите, мнозина сред участниците бяха млади хора.  Реформата на пенсионната система предвижда увеличаване на възрастта за пенсиониране с пет години, до 65 за мъжете и 60 за жените при средна продължителност на живота в Русия съответно 66 и 77 години.  В страната днес се провеждат избори за ръководители на 26 от 85-те региона, включително Москва.  Кого избират днес 65 милиона души в Русия", "date": "2018.09.09", "title": "Близо 300 души арестувани на протестите в Русия (СНИМКИ)"}
{"url": "http://clubz.bg/72895-stiv_banyn_trymp_e_izpraven_pred_prevrat%C2%A0", "text": "Американският президент Доналд Тръмп е изправен пред \"преврат\". Това заяви днес бившият му съветник Стив Банън в интервю за Ройтерс, предвид анонимната статия във в. \"Ню Йорк таймс\", която описва съпротива в президентската администрация.  Обама критикува без да спомене Тръмп \"Ню Йорк таймс\" публикува миналата седмица статия от анонимен високопоставен член на администрацията, който порицава \"неморалността\" на Тръмп и заявява, че много от сътрудниците му старателно работят \"отвътре\", за да осуетят части от плановете му и \"най-лошите му наклонности\".  Тръмп иска разследване срещу \"Ню Йорк таймс\" заради критична статия Според Банън последният случай, когато американски президент е бил предизвикван по такъв начин, е от времето на Гражданската война, когато генерал Джордж Маккелън влиза в сблъсък с президента Ейбрахам Линкълн.  Тръмп заяви в петък, че министерството на правосъдието трябва да открие кой е авторът на статията, допълвайки, че това е въпрос на национална сигурност.  Банън бе уволнен от държавния глава през август 2017 година, след като влезе в сблъсък с по-традиционно настроените съветници на Тръмп заради опитите да обвърже Републиканската партия с националистическата си икономическа програма.  Той предупреди също така прогресивните либерали в Демократическата партия като Бърни Сандърс да не изпитват задоволство от сътресенията в Белия дом. Тръмп иска разследване срещу \"Ню Йорк таймс\" заради критична статия", "date": "2018.09.09", "title": "Стив Банън: Тръмп е изправен пред преврат "}
{"url": "http://clubz.bg/72898-dodon_postrada_v_avtomobilna_katastrofa", "text": "Молдовският президент Игор Додон претърпя автомобилна катастрофа по пътя от Стръшени до Кълъраш, съобщава Би Би Си. Според информация на полицията мерцедесът - S класа, в който бил Додон се преобърнал в района на Хинчеш, около 50 км южно от столицата Кишинев. Първоначално бе съобщено, че проруският президент на Молдова е в болница, по-късно от службата за държавна охрана уточниха, че Додон няма сериозни наранявания. Медици обясниха през медиите, че президентът е бил изписан след като получил първа помощ. Молдова да бори прането на пари със свой закон \"Магнитски\", искат депутати Пострадали заедно с държавния глава са майка му и синът му. Според началника на генералния инспекторат на молдовската полиция Александър Пинзар състоянието им е удовлетворително. Повреди има и по един от автомобилите от охраната, съпровождаща Дорон. По информация на молдовската телевизия  Publika.md катастрофата станала в резултат на сблъсък с камион. Пътят бил хлъзгав след дъжд", "date": "2018.09.09", "title": "Додон пострада в автомобилна катастрофа"}
{"url": "http://clubz.bg/72896-bsp_otpraznuva_poreden_deveti_snimki", "text": "Симпатизанти на БСП от цялата страна отбелязаха днес преврата от 9 септември 1944 г. като празник   Десетки се събраха в големите областни градове, стотици в центъра на София.  Нинова: Антифашистите са мечтали за свобода в България Програмата на столичните БСП включваше поднасяне на цветя на паметника на Незнайния воин в 17.00 часа.  В 17.10 часа пък бяха поднесени поднесени цветя на възстановената паметна плоча на Марин Боев до алпинеума в Княжеската градина, а в 17.20 часа – на паметника на Съветската армия, съобщиха от пресцентъра на Градската организация. Около 17.30 часа от паметниците на Васил Левски и Христо Ботев в Борисовата градина тръгнашествие към Братската могила. В 18.00 часа започна тържественият митинг на Братската могила. В нощта на 8 срещу 9 септември 1944 г. е свалено правителството на Константин Муравиев и на власт идва правителство на Отечествения фронт, начело с Кимон Георгиев. Отечественият фронт взема властта в България с помощта на силите на Трети украински фронт на Червената армия. След тази дата настъпва мащабна политическа, икономическа и социална промяна в българското общество. България скъсва с хитлеристка Германия и попада в съветската сфера на влияние. Събитията на 9 септември са последвани от вълна на насилие. Тези масови беззакония продължават няколко месеца и са постепенно поставени под контрол от властите със създаването на т.нар. \"Народен съд\" в края на 1944 г. Според различни оценки броят на убитите през този период е между 20 000 и 40 000 души. Осъдените на смърт от т. нар. \"Народен съд\" са 2 730 души — министри, депутати, журналисти, банкери, кметове, свещеници, земевладелци, учители.  ", "date": "2018.09.09", "title": "БСП отпразнува пореден Девети (СНИМКИ)"}
{"url": "http://clubz.bg/72894-migranti_ubiha_germanski_mladej", "text": "22-годишен германец е убит снощи при сбиване с афганистански мигранти в Кьотен, Саксония Анхалт, съобщи в. \"Билд\". Трима афганистаци се скарали с германка на детска площадка. Двама минувачи се намесили в спора, стигнало се до сбиване.  Имигрант убиец ще лежи 8 години и половина в германски затвор Младежът бил ранен в главата, откаран в болница, където по-късно починал от мозъчен кръвоизлив. Според \"Билд\" братът на загиналия е крайнодесен екстремист. Един от афганистанците пък е трябвало да бъде екстрадиран. Стотици полицаи са изпратени Кьотен поради очаквана демонстрация след убийството. Силите на реда са в повишена бойна готовност, на улицата са докарани две водни оръдия. Очаква се тази вечер в града, в бившата ГДР, да се състои траурен марш, за който призоваха крайнодесни групировки, както и контрадемонстрация, организирана от партия \"Левите\". В края на август мигранти от Сирия и Ирак убиха германец в град Кемниц, което отприщи серия от протести.", "date": "2018.09.09", "title": "Мигранти убиха германски младеж"}
{"url": "http://clubz.bg/72897-putin_se_zatrudni_da_glasuva_za_kmet_na_moskva_video", "text": "Руският президент Владимир Путин днес се затрудни със системата за гласуване в Москва. В Руската федерация избира градоначалници в 22 региона в страната, включително кмет и на столицата. Руснаците ще гласуват и за 16 депутати и около 6000 общински съветници. Кого избират днес 65 милиона души в Русия Путин посети пункт за гласуване в Руската академия на науките. И всичко бе наред, до момента, в който излезе от тъмната стаичка и се насочи към преброяващата машина. На местния вот в града се ползват машини с изкуствен интелект, които сканират и преброяват бюлетините.  Два пъти подред обаче машината отсече \"бюлетина с неустановена форма\". Прие гласа на президента едва на третия път. Държавният глава се позачуди, но не се притесни. А пред журналисти каза: Петима са кандидатите за кмет на руската столица, сред които и настоящията - Сергей Собянин. Срещу него са предприемачът в сферата на недвижимите имоти Михаил Балакин, депутатът на Либералдемократическата партия Михаил Детайрев, кандидатът на комунистическата партия Вадим Кунин и Иля Свиридов от \"Честна Русия\".\n\t", "date": "2018.09.09", "title": "Путин се затрудни да гласува за кмет на Москва (ВИДЕО)"}
{"url": "http://clubz.bg/72900-bylgariq_bi_i_norvegiq_v_ligata_na_naciite_snimki", "text": "България измъкна 1:0 от Норвегия във втория си мач от турнира Лига на нациите, игран на стадион \"Васил Левски\". Преди броени дни тимът ни спечели с 2:1 на терена на Словения. Така \"трикольорите\" оглавиха класирането в група 3 на дивизия С - единствени имат пълен актив от 6 точки. Кипър и Словения играят по-късно тази вечер. Националите победиха отбор, много от играчите в който се подвизават в силни първенства, като например Висшата лига на Англия. Победното попадение заби Радослав Василев след почивката.  Първото полувреме бе за гостите. \"Лъвовете\" са късметлии, че не допуснаха гол. Първо в началото на срещата бившият футболист на \"Литекс\" Бьорн Йонсен (сега е в холандския \"АЗ Алкмаар\") не успя да прати топката зад Пламен Илиев от непосредствена близост. Гостите пресираха нашите и това се отрази на организацията на атаките ни - такива просто нямаше. Докато \"викингите\" се чувстваха комфортно. Последва пропуск и на капитана Стефан Йохансен от \"Фулъм\". Българите застрашиха вратата на съперника чак в края на полувремето при пробив на Ивелин Попов и удар с глава на Георги Костадинов от корнер. След почивката Петър Хубчев направи офензивна смяна, като пусна в игра нападателя на \"Черно море\" Радослав Василев на мястото на халфа Мартин Райнов. Така Ивелин Попов бе върнат по-назад и това се отрази положително на \"лъвовете\". В 58-ата минута нашите изградиха най-добрата си акция от началото на срещата и тя даде резултат. Галин Иванов проби отлично отдясно и центрира на Василев, който бе точен с глава - 1:0. Почувства се оживление и по-голямо самочувствие в редиците ни. А игровото поведение и на двата тима не се промени. Нашите и до момента оставяха инициативата на гостите и дебнеха за контри. Разликата е, че обратно на първата част българският тем действаше по-организирано в дефанзивен план и не позволяваше опасности от страна на Норвегия. При статичните положения Пламен Илиев бе много стабилен. В края на срещата Хавард Нортсвайт получи червен картон. Накрая Норвегия имаше финален щурм, но България удържа важна победа с 1:0.", "date": "2018.09.09", "title": "България би и Норвегия в Лигата на нациите (СНИМКИ)"}
{"url": "http://clubz.bg/72885-shte_predizvika_li_populqren_kmet_gej_prelom_v_polskata_politika", "text": "42-годишният Бедрон, правозащитник, застъпващ се включително за правата на ЛГБТ общността, и първи депутат, декларирал открито хомосексуалната си ориентация, което в католическа Полша е смел и рисков акт, декларира, че ще създаде нова партия, която да бъде алтернатива в полската политика, доминирана в момента от дясно-консервативната партия „Право и справедливост” на Ярослав Качински. В началото на септември кметът, декларира, че няма да се кандидатира за втори мандат, въпреки че е смятан за несъмнено успешен. Ще участва в местните избори през октомври като кандидат за съветник, но проектът му е нова партия. До февруари смята да посети близо четиридесет големи и средни града, да разговаря с хората и въз основа на тези разговори да обяви политическата си платформа, както и името на формацията. Върху проекта си  работи вече от дълги месеци. Важно е политиката, в която в момента има твърде много емоции и твърде малко конкретика, да бъде променена коренно, заяви той. Какви ще бъдат тези промени Бедрон ще каже след половингодишните срещи с хората. Засега декларира, че ще търси споразумение и преодоляване на съществуващите разделения. Вярва, че нови партии са възможни, че е възможно да се даде израз на нова енергия. Тогава онези, които сега не виждат за кого да гласуват, ще имат избор. Политическото родословие на Бедрон, който е бил кандидат за депутат от левицата и депутат от популисткото движение на изчезналия от политическата сцена политик Януш Паликот, подсказва, че новата партия ще се позиционира по-скоро в левия или лявоцентристкия сектор. Същевременно обаче Бедрон припомни, че сред избирателите му в Слупск има е близо 10% привърженици на „Право и справедливост”. Ще продължи да търси общ език и с тях. Засега, броени дни след изявлението му, първите социологически роучвания не са благоприятни за политическия му проект. Повече хора биха гласувало по-скоро лично за него, отколкото за нова партия. Партии много, през последните години, след срива на либералната „Гражданска платформа” се появиха няколко опита за създаване на алтернатива. Един относително успя и вкарва неколцина депутати в парламента, с което обаче успехът се изчерпи, тъй като според пследните сондажи това не би се повтрило.  Повечето опозиционни сили гледат 460-местния Сейм отвън. Това са и Социалдемократическата левица, наследник на  управлявалата до 1989 г. комунистическа партия, и новата по-радикално лява партия „Разем” /Заедно/. Разпадна се  движението в защита на демокрацията, спонтанно възникнало след победата на „Право и справедливост” през есента на 2015 г. В момента партията на Качински доминира, според социологическите проучвания от средата на август за нея биха гласували 38% от избирателите, с 13% повече отколкото за основния опонент – либералната Гражданска платформа, някога оглавявана от Доналд Туск. За бъдещата си формация той казва, че би искал да бъде изградена върху политика на егалитаризъм, солидарност и зачитане на закона. На декларациите  на съществуващите опозиционни партии за готовност да сътрудничат с още неродената формация той отговори, че за поляците е важно да живеят по-добре, а не какви политически пъзели ще се редят. Защо протестират в Полша (СНИМКИ) Бедрон декларира, че първата му цел са изборите за европарламент, но се вижда и като бъдещ премиер, не изключва  също участие в президентските избори през 2020 г. Смята да управлява по същата схема, както е управлявал Слупск, а прегледът на онова, което е направил в този град прилича на пиар. Спад на безработицата от 11 на 3,9%, намаляване на дълга на града с 20%, изграждане на голям транспортен възел в центъра и разширяване на основните пътни артерии, инвестиции в енергийна ефективност и строеж на нов театър. Изнесено на улицата канапе, където сяда и разговаря с гражданите. Тонът му е умерен. Очевидно това е опит за разграничение от реториката на останалите формации от продекомкаричната, както той я нарича, опозиция. Преди да е представил платформата и екипа си, единствено от това може да се съди за бъдещата му линия. А опитът да създаде алтернатива зависи не само от програмата му, а преди всичко от това кога ще настъпи умора от сегашната политика.", "date": "2018.09.09", "title": "Ще предизвика ли популярен кмет-гей прелом в полската политика?"}
{"url": "http://clubz.bg/72884-ucheni_identificiraha_zagadychna_struktura_na%C2%A0yupiter", "text": "Учени от САЩ и Дания създадоха подробна карта на магнитното поле на Юпитер, съобщи Сайънс алърт. Картата обхваща дори онази част от магнитното поле, която е разположена в дълбините на атмосферата на планетата. Оказа се, че то е асиметрично и не напомня земния си аналог. Галилео щеше да се изуми – сега Юпитер има 79 луни Известно е, че магнитното поле на Юпитер е 20 000 пъти по-силно в сравнение с това на Земята, докато диаметърът на газовия гигант е около 11 пъти по-голям от земния. Планетолозите знаеха, че магнитното поле на Юпитер е с необичайни структури поради наличието на метален водород - вещество, което е съставено от намиращи се под високо налягане атоми водород и притежава метални свойства, в дълбините на атмосферата на планетата.  Учените анализирали данни, получени при 8-те прелитания на сондата \"Джуно\" над северния и южния полюс на Юпитер. Това дало възможност да бъде създадена карта на магнитното поле на планетата. То излиза извън обширен регион в северното полукълбо и навлиза в тесен участък, разположен южно от екватора. В други райони на Юпитер полето е значително по-слабо. Удивителни нови снимки на Юпитер отблизо (ГАЛЕРИЯ) По думите на учените, предишните карти на магнитното поле на гигантската планета напомняли тези на магнитното поле на Земята, което до голяма степен съответства на дипол, т.е. разположението на полюсите на магнита съвпадат с географските полюси. Съществуват и други структури, които са разпределени равномерно в двете полукълба. Що се отнася до Юпитер, недиполните компоненти са съсредоточени в северното полукълбо. Нито една от съществуващите теории обаче не предсказвала действителната структура на магнитното поле на газовия гигант. Удивителни нови снимки на Юпитер отблизо (ГАЛЕРИЯ)", "date": "2018.09.09", "title": "Учени идентифицираха загадъчна структура на Юпитер"}
{"url": "http://clubz.bg/72889-iran_potvyrdi_che_e_obstrelql_kyurdski_buntovnici_v_irak%C2%A0", "text": "Корпусът на гвардейците на Ислямската революция потвърди днес, че е изстрелял вчера седем ракети по главната квартира на бунтовническо движение на иранските кюрди в Ирак, предаде Франс прес. Арабско НАТО - новата идея на Тръмп срещу Иран Надеждата на Ирак е в Муктада ас Садр Според кюрдски източници при удара в град Кьойсанджак са били убити 11 членове на Демократичната партия на Ирански Кюрдистан, смятана за терористична организация от Техеран и базирана в Иракски Кюрдистан. Надеждата на Ирак е в Муктада ас Садр", "date": "2018.09.09", "title": "Иран потвърди, че е обстрелял кюрдски бунтовници в Ирак "}
{"url": "http://clubz.bg/72887-pyrviqt_bylgarin_v_x_factor_uk_shashardisa_jurito_video", "text": "Българският талант рано или късно стига навсякъде... дори в британския \"Х Фактор\". Родният хореограф Иво Димчев представи необичайна песен в популярното шоу за таланти на Острова. Журито, в което през този сезон са вечният Саймън Коуъл, Луи Томлинсън от One Direction, Айда Фиълд и Роби Уилямс, бяха меко казано учудени от парчето. Проф. Вучков за Х Фактор: Дране, инжектиран петел и Мая Манолова (видео) Макар да определиха изпълнението като едно от най-странните за сезона, а Томлинсън да обяви, че е малко \"твърде извратено\" дори и за него, и публиката, и журито искрено се забавляваха на странното произведение. Можете сами да разгадаете какво, по дяволите, означава то: \n\t", "date": "2018.09.09", "title": "Първият българин в X Factor UK шашардиса журито (ВИДЕО)"}
{"url": "http://clubz.bg/72790-bylgarinyt_razbira_ot_knigi_ima_mnogo_dobyr_vkus", "text": "Огромният бум на книжния пазар беше през 90-те години. И след това настъпи огромен спад, примерно от около десет пъти. Да, през тази година и предходните има ръст, но спрямо едно много ниско ниво. Навремето сме имали много високи продажби на книги. Примерно през 1994-1995-1996-1997 г. един наш автор Пламен Румпалов от Габрово, да е жив и здрав, продаде книгата си „Пълен български хороскоп“ в тираж 4 млн. екземпляра, по един милион за всяка година. Това се равнява на цялата продукция на всички български автори от тогава до сега, а може и все още да не са го стигнали. Това не беше художествена литература, нещо конюнктурно, но е показателно за това как се купуваха книгите тогава. Може би това са книгите на Дан Браун. Книгите на Христо Калчев вървяха много силно, около 70 хил. продадени екземпляра на издание. Почти всеки българин беше чел неговите „Вулгарни романи“. Да се издават български автори днес е все по-модерно. Обикновено това става в по-големи издателства като „Сиела“, „Хермес“, „Жанет 45“. Божана Апостолова беше и първата, която започна да издава български имена още през 90-те години и много от тях, примерно Милен Русков, Георги Господинов, Калин Терзийски, тръгнаха от нея, някои си останаха при нея, други отидоха на други места. „Жанет 45“ свърши огромна работа за българската литература през тези години, като се има предвид, че точно тогава мощно навлезе преводната. По-скоро това е желание да се чете историческа литература. Защото един трилър може да го напише който и да е писател по света. Но исторически роман за България може да напише български писател само. Никой по света не се интересува от нашата история. Имаме Владо Зарев, Георги Божинов с „Калуня-каля“, Лиляна Михайлова с „Грехът на Малтица“. Това са писатели, писали през годините и някой ги преоткрива. В двата случая – и „Калуня-каля“, и  „Грехът на Малтица“, ги откри Деян Енев. Доброто историческо четиво няма как да се загуби, то е носител на българския дух, а това е една струна, по която трябва да се играе доста внимателно, за да не се изпадне в крайности. През миналата година обявихме конкурс за исторически роман, който беше с награден фонд 10 хиляди лева. Дойдоха 23 ръкописа, от тях журито в състав Алек Попов, Деян Енев, Здравка Евтимова, Младен Влашки, Недялко Славов не можа да определи победител. Конкурсът беше анонимен. Колебаха се, накрая отделиха три романа, които биха могли да станат след съответното количество работа. Тази година съкратихме периода, за който да се пише – от 1 септември 1944 г. до 27 април 1960 г. Това е много интересен и трагичен период в българската история, за който е писано много малко. Пълен е с драматични събития – Народен съд, колективизация, лагерите, има какво да се напише бол... Това не е лошо. За да има добро, трябва да има и лошо. Определено. За да станеш писател, трябва да правиш две неща непрекъснато – много да четеш и много да пишеш. Колкото повече четеш, толкова повече си задаваш въпроси. Колкото повече пишеш, ставаш по-добър, не всичко ти се получава, разбира се. Някой път има ръкописи, които и писателят си ги усеща, че не са добре. Всъщност за български писател думата „ръкопис“ не е съвсем правилно да се употребява. Обикновено това е чернова на ръкопис. Някои минават и през няколко редакции ръкописа си, но това са единиците. Обикновено ти носят чернова на ръкопис и казват: „Ето, аз написах това.“ И тук започва голямата мъка. Ти казваш: „Хубаво си го написал това, но трябва да го пренапишеш още два пъти, за да се получи нещо добро.“ Те се впускат в дълги обяснения, пишат обикновено дълги романи, особено ако са исторически, по 300-400 страници... Художествената стойност. Знаем априори, че няма да получим шлифован диамант, но ако е нешлифован, можеш да си го шлифоваш. Досега споменавах основно автори над 40 години. В нашето издателство особено внимание обръщаме на творците, които са под 30 г. Те са бъдещето. Някои от тях пишат изключително добре. Примерно Джеймс Илянов (автор на сюрреалистичния роман „Това е лабиринтът“)... Правя разлика между писател и автор. Средният тираж за български автор е около 1000-1500 бройки. За поезията по-малко. Зависи колко е популярен, как се представя в социалните мрежи. Примерно Калин Терзийски пише много хубаво, но като напише нещо във фейсбук и всички в социалната мрежа скачат срещу него и това му се отразява на продажбите, защото си казват: „Абе, остави го тоя“... Когато издадохме „Разкажи ми“, който е един страхотен роман,  висока художествена литература, и пуснахме във фейсбук анонс, отдолу имаше 250 поста, от които само няколко бяха за самата книга, всички други „за“ и „против“ Калин. Дойде време, когато за съжаление писателят е по-важен от книгата. Не, не е възможно. България е много малък пазар. Английският, немският, френският писател може да се издържа само от писане, но пазарът там е голям, той получава високи хонорари. Стивън Кинг взема авансово 8 млн. долара за три книги. Една книга не се пише за няколко дни. Поне година, година и половина. Ако той вземе хонорар от 10 хиляди лева,  му се получават максимум 800 лв. на месец. С тях би могъл някак си да скърпи бюджета. И толкова. Тиражите в България са ниски, обикновено авторът е на процент от коричната цена, няма как да се издържа само от писане. Не особено. Какво значи печеливш? Милен Русков пише една книга пет години. Между „Възвишение“ и „Чамкория“ имаше период от пет години. Да, печеливш е. Той си е печеливш, но влага адски много труд. Не знам, някои книги просто имат такъв огромен успех. Няма логика. Издателят затова издава разнообразни книги, защото не знае от коя трънка ще изскочи заек. Не мисля, че и Божана, и Милен са очаквали такъв успех на „Възвишение“. И Милен, колкото и да се старае оттук нататък, едва ли ще повтори успеха на „Възвишение“. Както и Христо Стоянов, един добър писател от Варна, не може да надскочи „Скритият живот на една помакиня“. Или Калин Терзийски – „Има ли кой да ви обича“. И много други, няма смисъл даже да ги изброяваме. Българските писатели са издавани навън. Но няма как да направят голямо впечатление. Първо, книгата трябва да се преведе от български на английски, най-евтиният превод е 25 лв. на страница, ако е 400 стр., това са 10 хил. лева, които трябва да даде издателят, синопсис, да праща до множество издателства и да се надява евентуално някой да му отговори. А България е много непозната на света като изкуство, като литература. Да се издаде книга в България е много лесно. Ако имате три хиляди лева, издавате каквото си искате. Проблемът идва след това. Познавам десетки хора, които имат едни пълни складове, мазета и подаряват книгите си на приятели, защото нито едно от книжарниците не ги взема. Книгоиздаването в България има пет елемента – както са петте ми пръста. Единият пръст е ръкописът, средният е издателят, крайният винаги е читателят. Останалите два са художественият редактор, който работи активно с автора, за да получи издателят добър ръкопис. Има още един пръст – този безименния, който в момента е и безгласен, е литературната критика. Оперативната литературна критика, която да насочи читателя към наистина стойностното и доброто. Имаме добри литературни критици... Те не пишат оперативна критика. Питах един от тях защо. Той ми каза: „И да пиша, и да не пиша – файда няма. Само си правя врагове.“ Мястото на оперативната критика започна да се заема бавно, но славно от едни пишещи във фейсбук младежи и девойки, някои от които пишат много добре, други много зле. Но 19-годишно момиче да ми напише литературна критика за „Възвишение“ – не го приемам, тя не е дорасла за този роман, няма нито обща култура, нито изразния апарат да направи добра критика, нито житейския опит. Много е лошо, че липсва литературна критика. Защото ролята на критика е да отдели плявата от зърното. Къде да се публикува тя? Има „Портал Култура“, има „Словото днес“ и „Литературен вестник“. Това са трите места, където може официално да се публикува литературна критика. Там не попадат често критични текстове. Обикновено критичният текст се пише, когато имаш да кажеш нещо добро за книгата... Или лично отношение към издателя. Много са. Един от проблемите е, че за българските автори няма достатъчно място в книжарниците. То е логично и естествено. Книжарниците са търговски обекти, в които всеки квадратен метър трябва да носи определена печалба, за да може да се издържат. Българският автор е някъде забит, силна българска книга, която си заслужава да се изнесе по-напред, излиза горе-долу на три-четири години веднъж. Другият проблем на българското книгоиздаване е, че не във всички градове има книжарници. Има много места с над 10 хил. души население, където няма. Дълго време нямаше примерно в Севлиево. Всички големи вериги са разположени в областните градове. В Троян има една-единствена книжарница, вярно, много хубава, но Троян е голям град. Така е, но и за това има решение. Мислил съм много по този въпрос, защото практически 30 на сто от България е обхваната от книжарници, в в другите 70% няма. Трябва да се работи между Асоциацията на книгоиздателите, на общините, с кметовете, за да се дават помещения без наем или с облекчения, като смесено дружество, ти няма да плащаш наем, някакъв човек ще получава заплата, в тази книжарница ще има и книги, и канцеларски материали. Има една китайска поговорка: „Ако мислиш за една година, насади ориз. Ако мислиш за десет години, насади дърво. Ако мислиш за 100 години, образовай хората.“  Първо за самия издател не е добре да няма ДДС. Книгата струва 10 лв., вие я продавате за 12 лв., 2 лв. са ДДС. Но от тези 2 лв. започвате да спадате ДДС-то, което е начислено в печатницата, което е начислено при покупката на хартия, ДДС-то, което се плаща на художник, който е фирма. И т.н. Тоест реално накрая издателят внася 11%, защото другите вече са му взети. Ако се махнат тези два лева, другите проценти издателят пак ще си ги плаща. Защото тези дейности не са освободени от ДДС, освободен от ДДС би бил само крайният продукт. И реално издателят ще спести около 10%, това поражда много трудности. Дори да се махне ДДС-то, аз няма да намаля цената на книгата. Ще го дам на книжаря, за да може той да се развива, да вземе по-голямо помещение или за да бъдем атрактивни в по-малки населени места в България. Това е по-важно. Не е така. Виждали ли сте как човек, четящ фантастика, си купува книга. Той първо я взема, мушка си я в джоба, за да не му я вземе някой друг, и чак тогава, като отиде да плаща, пита за цената. Човек, като иска нещо, е готов да плати за него. Една книга не струва хиляди, средно около 15 лв. По-важното е да се възпитава у хората, у младите това желание за четене. Младите започват да четат повече. Стандартният български читател е на възраст средно между 35-50 години, 75% са жени. Лошото на всички тези изследвания е, че не правят целеви изследвания примерно на възраст под 35 години с доход над 800 лв. месечно... Трябва да има различни показатели. Любовта към книгата се възпитава, и то основно в семейството. Ще перифразирам надписа от кутиите на цигарите за книгите: „Ако вие четете, има по-голям шанс и детето ви да чете и да обича книгите.“ Напоследък с фондация „Искам бебе“ започнахме една кампания да има повече деца, и то четящи деца. Издадохме една книга, която се казва „Приказник“ – даже си измислихме и нова дума. Там са всички най-хубави произведения за деца от класиците на българската литература от миналия век – от Асен Разцветников до Яна Язова. Всички илюстрации са оригинални. Всичко. Българинът чете много, нищо че не купува много, и е много добър читател, за което му свалям шапка. Разбира от книги. Има много добър вкус. Той умее да оцени добрата книга, добрата литература. Някой път оценката е чисто конюнктурна, примерно „50 нюанса сиво“ не се слави с особена художествена стойност, но имаше много интерес около нея, защото се води за световен бестселър. За нашия пазар е всичко, което се продава над 10 хиляди. За български автор бих казал, че при 5000 хиляди вече е бестселър. А „Калуня-каля“ достигна 32 хиляди тираж, даже може и нагоре да е вече. Това е прекрасно, браво на „Хермес“, браво на Деян Енев. Ако си отпечатал 10 хиляди бройки, а си продал 6000 хиляди, ти си продал достатъчно много, но не си продал тиража. Примерно издателят пуска една книга в 1000 бройки тираж. За да покрие разходите от издаването им, той трябва да продаде около 700 от тях. Т.е. той няма пари като печалба, а около 260 книги, които може да продаде, може и никога да не продаде или да ги точи през годините, че да взема по 5 лв. на седмица. От нито един тираж не се продават сто процента, а 40 книги отиват бадева – рекламни бройки, за Народната библиотека, за автора... Нямам проблем. Като ми хареса нещо, го издавам! Книгата, която ми харесва, обикновено и добре върви. Ако се спъна на 40-а страница, всичко е ясно. Аз обичам книгите и се занимавам с тях.", "date": "2018.09.09", "title": "Българинът разбира от книги. Има много добър вкус"}
{"url": "http://clubz.bg/72888-kosovo_vse_pak_ne_pusna_vuchich_v_drenica", "text": "Косово оттегли разрешението на сръбския президент Александър Вучич да посети региона Дреница, съобщи БНР. Според премиерът Рамуш Харадинай, взел решението, сигурността е над-всичко. Това трябваше да е визита на Вучич в Косово за подобряване на отношенията между двете страни. Външният министър на Косово пред Клуб Z: Вучич готви провокация Протест на ветерани от Армията са освобождение на Косово и жители на Скендерай обаче блокира пътя на Вучич. Дървета и камиони отрязаха село Баня в същата община, обитавано предимно от сърби. Вучич все пак ще се отправи към селото, макар че правителството на Косово обяви, че не може да гарантира безопасността му. Сърбия все още не приема решенията от 2008 г., когато Косово обяви независимост.", "date": "2018.09.09", "title": "Косово все пак не пусна Вучич в Дреница"}
{"url": "http://clubz.bg/72891-kak_uchat_decata_v_bylgariq_razkazyt_na_edna_chujdenka", "text": "  В българските училища, сравнени с руските, всичко е плюс 1: децата ходят на училище 12 години, а оценките са по шестобалната система. Децата постъпват в първи клас, когато навършат 7 години, но при желание може да започнат и по-рано. Дали детето ще бъде прието по-рано или не – решава учителят. Ако той прецени, че е достатъчно зряло, за да учи, отговорът ще бъде положителен. Може да тръгне на училище и по-късно, по здравословни причини. Началното образование продължава от 7 до 10-11 години, основното (прогимназия) от 10-11 да 13-14 години, средното от 14-15 до 18 години. От 15 до 20 години е етапът на средното специално образование или специализираната гимназия (в България стават пълнолетни на 21 години)  . Всяко училище е специализирано  . Нашето е с профил журналистика и туризъм. За постъпване в първи клас не е нужно да държиш изпит. Изключение са училищата към посолствата или тези, които са обвързани с колежи в чужбина. На нас например дори не ни поискаха документи за завършена детска градина или предучилищна подготовка. Повярваха на думата ни, че детето чете български приказки и го записаха в „А“ паралелка, която се смята за най-добрата. В началното образование не се поставят оценки, в основното започва оценяване по шестобалната система. При преминаването от степен в степен, например от началното в средното училище, се държат изпити, често под формата на тестове. След завършване на всеки клас в началното училище издават сертификат, а след всяка нова образователна степен – има изпити. Един от най-популярните предмети е български език и литература (да, това е един предмет). Оценките от изпитите могат да бъдат под формата на дроби например 4,25 по шестобалната система. Часовете започват в 8,30 и продължават до обяд. Това е първата смяна. След нея повечето деца посещават занималня. По-точно – длъжни са според закона. Неотдавна тя беше направена безплатна. Но за целта трябва да има достатъчно заявки от родители, които желаят децата им да я посещават. В занималнята децата подготвят домашните си, играят, разхождат се на двора (ако времето е хубаво), посещават кръжоци. Тя свършва в 17,00 след това повечето родители прибират децата си, а тези, които остават до по-късно, стоят във фоайето с дежурните учители и играят на телефоните си. Да, в нашия първи клас почти всички имат телефони. Часовете се делят на задължителни (утвърдени от министъра на образованието) и избираеми (избират ги родителите, а после съставят еднакво за всички разписание) и факултативни (кръжоци). Ние избрахме допълнителни часове по български, математика и английски. Казват, че това е стандартният избор. Интересното е, че този списък се подписва от детето, тоест родителите не могат да не се посъветват с него по този важен въпрос. Кръжоците в основната си част са платени. В нашето училище първокласниците могат да избират между народни танци, английски, футбол, ски (когато е сезонът), плуване (в цената влиза и трансфера на децата и струва 80 лева месечно – около 3 200 рубли), архитектура (безплатно). В училище ги подготвят и за олимпиади по математика, които тук се провеждат често. За българските граждани образованието е безплатно. Безплатно е и за децата с чуждо гражданство със статут продължително или постоянно пребиваване. По-голямата част от учебниците и работните тетрадки се дават безплатно, но за някои (например по английски език) се плаща. Стари учебници могат да бъдат закупени в книжарница, в която се изкупуват срещу заплащане. Това е добър начин да се спестят средства. Преди началото на учебната година родителите събрахме средства за ремонт на пода и прозорците в класната стая, както и за нови мебели. Ние платихме 80 лева (3200 рубли). На хората, които не разполагат със средства, им позволиха да не плащат. Четирима татковци и мъжът на класната сами ремонтираха чиновете. Миналата година за ремонт на тоалетната събираха пари по друг начин: децата изработваха сувенири в часовете по трудово и ги продаваха по 1 лев (40 рубли) на училищните базари, посветени на Рождество и Пасха (Великден). Часът по трудово всъщност се нарича „технологии и предприемачество“, което още веднъж потвърждава впечатлението, че изработването на различни неща може да се превърне в професия. В нашия клас, от тази година, започва да действа училищно настоятелство, където може да постъпи всеки и да дари средства по собствено желание за различни нужди на училището (вноската е 20 лева – 1000 рубли). Настоятелството е форма на училищен съвет, нещо като родителски комитет, но за цялото училище. В него участват всички желаещи родители. Те не само събират средства за ремонт, но могат да влияят и върху живота на училището. Родителите общуват основно в групите във фейсбук и там решават различни въпроси: как да се отпразнува Нова година, какви подаръци и на каква цена да се купят и т.н. Отвън нашето училище е цялото в графити, но част от тези рисунки, както личи, са по поръчка на самото училище. Сградата е изрисувана с портретите на велики български педагози и учени, има и надписи от типа: „Приятели завинаги“ Според правилата за безопасност, в българското училище не се допускат родители. Трябва да се обадиш на охраната, че си пристигнал, и той лично звъни на учителя. Родителите могат да влязат безпрепятствено само в празнични дни и когато има родителски срещи. На родителските срещи учителят разказва за успеха на учениците и поведението им. Правят се и анонимни анкети от типа: „как се отнасяте към интеграцията на различни деца“ или кой иска да участва в училищното настоятелство. Затова пък училищният двор може да се посещава винаги. Често тук идват татковци, които играят футбол с децата си. Закуската в училище е безплатна. По правило това е ябълка и малка кофичка кисело мляко (аналог на йогурта, без добавки). Обядът е платен, струва 2,50 лв. (100 рубли). Може да платите в понеделник сутринта за седмица напред или да купувате талони всеки ден. На обяд дават традиционни за българската кухня ястия. Някои ученици си носят храна в кутия. Може да се купи нещо и от училищните лавки, но там основно се продават чипсове и шоколадови десерти. Нашата класна не препоръчва на родителите да дават големи суми за джобни на децата, за да не ги харчат за нездравословни храни. В училище учат на срокове, които се разделят от ваканции. През есента учениците почиват около седмица. Зимната коледна ваканция е най-дълга. Може да бъде продължена и ако бъде обявена грипна ваканция. Няколко дни почивка има през февруари и през пролетта, по време на Пасха. Лятната ваканция за първокласниците е от 31 май до 15 септември. В другите класове се учи по-дълго. В България много ценят празниците и традициите. За тях децата се подготвят дълго, учат стихотворения и подготвят своите изпълнения. Някои от празниците децата отбелязват само в класа, други пред родителите, а трети се провеждат в актовата зала за цялото училище или на улицата пред сградата му. В тези дни има не само изпълнения на децата, но се организират и базари, черпят се с лакомства, които си приготвят вкъщи. Ние занесохме руски сладкиши. Българите не са единствената нация, която живее тук. Според закона децата от други националности не трябва да се изолират в отделни паралелки. Те трябва да са равномерно разпределени по класовете. Пак според закона имат право да изучават майчиния си език в училище. Сега се водят дискусии за това в обикновените училища да учат деца със специални потребности. До момента по-голяма част от тях учат дистанционно. Наченки на интегрирането им вече има, в класа на моята дъщеря например учи детенце с ДЦП.  ", "date": "2018.09.09", "title": "Как учат децата в България - разказът на една чужденка"}
{"url": "http://clubz.bg/72880-kogo_izbirat_dnes_65_miliona_dushi_v_rusiq", "text": "В Русия днес 65 милиона избиратели имат право да гласуват за губернатори и местни органи на управление. В т.нар. Единен ден за гласуване избори ще се проведат в 80 от общо 85 района (с изключение на Ингушетия, Кабардино-Балкария, Крим, Марийската република и Санкт Петербург). Избори за губернатори ще има в 22 региона, включително Москва, Московския район, Самара, Воронеж и Тюмен. Ръководителите на пет други - Дагестан, Ингушетия, Ненецка и Ямало-Ненецка автономни области - ще бъдат избрани в същия ден от законодателните органи на страната по предложение на президента на Русия. За регионални парламенти ще гласуват в 16 региона, в т.ч. Ростовска, Владимировска и Иркутска области. В 12 административни центъра на федерацията ще бъдат избрани градски парламенти, в четири столици - кметове. По същото време в Хакасия и Якутия ще се проведат четири вида избори - ще се гласува за регионални лидери, членове на регионалните и столичните парламенти, както и за кметове на столицата. Пенсионната реформа създава напрежение в страната и може да доведе до загуби на президентската партия \"Единна Русия\" за първи път от 10 години, прогнозира в анализ две седмици преди изборите авторитетното руско издание \"Ведомости\". \"Единна Русия\" не е губила избори от 2007 г., когато това се случи в Ставрополския край. Според източниците на \"Ведомости\" голямата заплаха сега идва от пенсионната реформа, която понижи рейтинга на властта: \"И се къса там, където е най-тънко\" - в Иркутския район, където губернаторът Сергей Левченко е първият секретар на регионалния комитет на Комунистическата партия - и силен местен политик. В минимум 14 окръга ситуацията не е в полза на \"Единна Русия\" или е доста сложна. Рейтингът на управляващата партия в Иркутск е 26-28% седмици преди изборите, а на Комунистическата партия - 15%, но напрежението от пенсионната реформа ще си каже думата, казват източниците на \"Ведомости\". Московското правителство планира да запази регионалните надбавки за пенсионерите след стартирането на пенсионната реформа - т.е. да предоставя обезщетения на жителите на столицата, съответно от 55-годишна възраст за жените и 60-годишна - за мъжете, както и сега. Това трябваше да бъде обявено преди изборите, но кметът Сергей Собянин, който се бори за преизбиране, ще говори за това след вота. Москва – сбогом на хрушчовките През юни руските власти обявиха увеличение на възрастта за пенсиониране с една година на всеки две за мъжете - така че да стигне 65-годишна възраст през 2028 г., а за жените - до 63-годишна възраст до 2034 г.  Руската Дума прие на първо четене закона през юли. Става въпрос за следната ситуация - 55-годишна жена се пенсионира през 2022 г., но по новия закон има право на пенсия от 2026 г., в тези четири години московските власти й пращат регионални надбавки. Средното доплащане за пенсионер в Москва е 5560 рубли на месец (малко под 70 евро). Междувременно Google блокира видеото, в което руският опозиционер Алексей Навални призовава съгражданитие си да излязат на общонационална протестна акция срещу пенсионната реформа в деня на изборите, 9 септември. Москва в схватка с Google - обвинява в намеса в изборите Видеото се разпространяваше в YouTube, но от преди дни от руския регулатор Роскомнадзор изпратиха писмо до шефа на Google - Лари Пейдж, обяснявайки, че това се тълкува като намеса в изборите. От Google са обяснили на щаба на Навални, който е в затвора, че блокирането е заради това, че рекламодателите трябва да действат в съответствие с местното законодателство. Москва в схватка с Google - обвинява в намеса в изборите", "date": "2018.09.09", "title": "Кого избират днес 65 милиона души в Русия"}
{"url": "http://clubz.bg/72882-shvedite_izbirat_nov_parlament_krajnodesnite_sa_v_ofanziva", "text": "Избирателните бюра отвориха тази сутрин за вота за нов парламент, който според прогнозите ще бъде един от най-непредсказуемите и напрегнати в скандинавската страна от десетилетия на фона на разгорещения дебат за имиграцията, предаде Асошиейтед прес. Днешните избори ще бъдат първите след решението на правителството от 2015 година да позволи на 163 000 мигранти да влязат в страна, чието население наброява 10 милиона души. И макар мигрантите да са много по-малобройни в Швеция, отколкото в Германия, то на глава от населението те са най-много в сравнение с която и да била друга европейска страна. Много малко вероятно някоя партия да получи мнозинство или 175 места в парламента, отбелязва АП. Швеция: Ще бъде ли крайната десница втора на изборите? Най-новото проучване на общественото мнение сочи, че управляващите социалдемократи на премиера Стефан Льовен ще претърпят големи загуби, но все пак ще бъдат победители с около 24,9 на сто от гласовете. Според проучванията крайнодесните \"Шведски демократи\" ще получат 19,1 на сто от гласовете.", "date": "2018.09.09", "title": "Шведите избират нов парламент, крайнодесните са в офанзива"}
{"url": "http://clubz.bg/72881-ispaniq_bi_angliq_na_uembli_v_debyuta_na_luis_enrike", "text": "Испания победи Англия с 2:1 с обрат в най-интересния мач от съботния ден в турнира Лига на нациите. Двубоят на стадион \"Уембли\" е от 4-та група на дивизия \"А\".  Това бе първи мач начело на \"Ла Роха\" за новия треньор Луис Енрике, който пое селекцията след Световното. Преди началото на срещата Хари Кейн получи \"Златната обувка\", която спечели на Мондиала, като голмайстор №1.  Началото бе отлично за домакините. Маркъс Рашфорд откри в 11-ата след брилянтна атака - той отблизо матира съотборника си в \"Манчестър Юнайтед\" Давид де Хеа. Радостта на по-голяма част от публиката на \"Уембли\" обаче не трая дълго. В 13-ата Саул Нигес изравни - тогава на свой ред гостите си подадоха топката отлично по десния фланг. Пълният обрат дойде в 32-ата, когато Родриго засече топката в мрежата при центриране. Англичаните имаха пропуски, в една ситуация Де Хеа блестящо отрази нов изстрел от упор на Рашфорд. В началото на второто полувреме завърналият се в националния тим Люк Шоу сблъска главата си в тялото на Дани Карвахал и падна на тревата. Шест минути му бе оказвана помощ, преди да бъде изнесен на носилка. След края на срещата стана ясно, че \"дяволът не е толкова черен\". Шоу дори е седял в съблекалнята и е бил контактен.  Той може да е отървал комоцио, но дала това е така ще стане ясно днес. Няма счупвания или други поражения. А в следващите минути Испания доминираше тотално, като пропусна да вкара трети гол. Постепенно англичаните си върнаха контрола и пак почнаха да застрашават Де Хеа. Стражът още веднъж отрази акция на Рашфорд. В крайна сметка Испания спечели ценна победа на терена на основен съперник. Тази вечер от 19 часа България приема Норвегия от дивизия С.", "date": "2018.09.09", "title": "Испания би Англия на \"Уембли\" в дебюта на Луис Енрике"}
{"url": "http://clubz.bg/72890-ninova_antifashistite_sa_mechtali_za_svoboda_v_bylgariq", "text": "Антифашистите са мечтали за свобода, борили са се за нея и са давали живота си за нея - в България, Европа и света. Това обяви във фейсбук по случай 9-ти септември лидерката на БСП Корнелия Нинова. След Десети пълзим обратно към Девети   И призова за поклон пред смелостта, вярата и саможертвата им. Градският съвет на БСП - София днес отбелязва с тържествето честване преврата от 1944 г.  ", "date": "2018.09.09", "title": "Нинова: Антифашистите са мечтали за свобода в България"}
{"url": "http://clubz.bg/72892-ucheni_otkriha_akuli_koito_se_hranqt%C2%A0s_vodorasli", "text": "Американски биолози установиха, че неголеми представители на семейство акули чук могат не само да ловуват други обитатели на морските дълбини, но и да се хранят с водорасли, когато достъпът до друг вид храна е невъзможен, съобщи Лайф. Сега специалистите се питат дали и други морски хищници не се хранят с водорасли.  Акула напада край Ню Йорк Предишни изследвания на отделни видове морски хищници накараха учените да предположат, че акули случайно поглъщат растителна храна и че организмът на хищните риби не получава хранителни вещества от нея. Нови изследвания на стомашно-чревния тракт у акули-чук, уловени край брега на Флорида, обаче показали, че хищниците преднамерено консумират растителна храна.  Оказало се, че в стомаха и черния дроб на повечето акули от вида се съдържа голямо количество въглерод 13 - слаборадиоактивно химично вещество, с което учените третирали специално отгледаните за изследването водорасли. Било установено, че организмът на акулите може да усвои половината от съдържащите се във водораслите полезни вещества и че при увеличаване на консумираната храна е възможно морски хищници да се превърнат във \"вегетарианци\".  Резултатите от изследването са публикувани в Proceedings of the Royal Society B. ", "date": "2018.09.09", "title": "Учени откриха акули, които се хранят с водорасли"}
{"url": "http://clubz.bg/72883-siderov_bih_smenil_vsichki_ministri", "text": "Това заяви в ефирът на Нова ТВ лидерът на \"Атака\" и председател на \"Обединените патриоти\" в парламента Волен Сидеров. Той визира обвиненията на партията на Валери Симеонов, че Борисов управлява еднолично и не е правилно да иска оставки на министри, без да се е консултирал с коалиционните си партньори. НФСБ \"против\" трите оставки и \"едноличния стил на управление на Борисов\" Според него няма нужда Борисов да се консултира за всяка промяна в неговата квота. И повтори тезата за \"капитанът на отбора\", която и самият вътрешен министър Валентин Радев изказа в парламента тази седмица. Валентин Радев: Подадохме оставки, да решава треньорът на отбора \"Алтернатива за Германия\" отряза амбициите на Банън за партньорство И заяви, че трябва да се обърне внимание на по-важните въпроси като икономиката, доходите, енергийните проекти и миграцията. Валентин Радев: Подадохме оставки, да решава треньорът на отбора \"Алтернатива за Германия\" отряза амбициите на Банън за партньорство", "date": "2018.09.09", "title": "Сидеров: Бих сменил всички министри"}
{"url": "http://clubz.bg/72878-zagadychna_usmivka_li_prosto_bolna_shtitovidna_jleza", "text": "Загадъчната усмивка на Мона Лиза, която векове наред разбулва въображението на хората, била просто следствие от хиперфункция на болна щитовидна жлеза, твърдят учени, пише британският в. Като доводи за извода д-р Мандип Мехра от американска клиника за жени посочва издутата шия на Мона Лиза, огъването на устата и високата линия на косата. Освен това той предполага, че жълтият тен на лицето е вероятно от повишено съдържание на каротин в организма. В историята на изкуството Лиза Герардини вероятно е  , пише още авторът:", "date": "2018.09.09", "title": "Загадъчна усмивка ли? Просто болна щитовидна жлеза"}
{"url": "http://clubz.bg/72879-grozen_final_na_us_open_serina_uilqms_nareche_sydiqta_kradec_snimki", "text": "До безпрецедентни грозни сцени за най-високото ниво на тениса се стигна на женския финал на Откритото първенство на САЩ между Серина Уилямс и японката Наоми Осака - 2:6, 4:6. Двубоят на централния корт \"Артър Аш\", както и церемонията след него, бяха помрачени от разправиите на американката със съдията на стола Карлос Рамос. Серина получи цял наказателен гейм, тя нарече Рамос \"крадец\" и го атакува с остри реплики, а 20-годишната шампионка чу освиркания от публиката (макар и не по неин адрес) и се разплака. Уилямс бе предупредена още в първия сет заради тактически указания с ръце, подадени от нейния треньор Патрик Муратоглу. В средата на втората част носителката на 23 титли от Шлема получи още една забележка, а оттам и точка в полза на съперничката си, когато счупи ракетата си. Тя продължи с гневните си реакции. При 4:3 за Осака представителката на домакините нарече съдията на стола \"лъжец\" и \"крадец\", така той присъди цял гейм в полза на японката, резултатът стана 5:3 и малко по-късно срещата приключи. Малко преди това в бурята, предизвикана от тенисистката, на корта слезе супервайзорът на турнира. Това й костваше наказателния гейм. Голяма част от публиката бе на нейна страна и започна да освирква, така на награждаването тягостната атмосфера ескалира още повече. Уилямс обвини съдията, че се отнесъл така с нея, \"тъй като е жена\". Тя продължи с обвиненията на пресконференцията след двубоя. Заяви, че защитавала правата си на US Open и щяла да продължи да го прави в бъдеще.  В същото време треньорът й Муратоглу призна пред ESPN, че наистина е подавал сигнали, но не бивало да наказват Серина толкова тежко, тъй като всички наставници правели такива неща постоянно. Така Уилямс влезе в задочен спор и с него. Уилямс поне прояви добро отношение на награждаването към Наоми Осака, която е първата представителка на Япония, спечелила голяма титла в тениса. Тя призова публиката да не освирква и да не разваля по този начин нейния празник.  Израсналата в САЩ Осака й отвърна, че винаги е мечтала да играе срещу нея на US Open. Мъжкият финал Новак Джокович - Хуан Мартин дел Потро е тази вечер.", "date": "2018.09.09", "title": "Грозен финал на US Open, Серина Уилямс нарече съдията \"крадец\" (СНИМКИ)"}
{"url": "http://clubz.bg/72777-hram_na_armiqta_v_parka_patriot", "text": "Руското военно министерство смята да построи в парк \"Патриот\" в Подмосковието главен храм на въоръжените сили на Русия. Патриарх Кирил обяви България за нация от малоумници Църквата трябва да символизира \"духовността на руското воинство, вдигащо меч само за защита на своето Отечество\", пише   на сайта на Министерството на отбраната. Там е обявено и събирането на дарения за храма. Храмът е проектиран в \"монументален руско-византийски стил\". Височината му с кръста ще достигне 95 метра, което ще го превърне в третата най-високата православна църква в света - след катедралата \"Христов Спасител\" (висока 103 метра) и катедралата \"Свети Исаак\" (височина 101.5 метра). Общата площ на църквата ще достигне 11 000 квадратни метра и ще може да побере до 6000 души. Планира се храмът да бъде построен до 2020 г. Строителството се предвижда да бъде финансирано чрез дарения, включително от военнослужещи, казва шефът на военно-политическия отдел на Министерството на отбраната Андрей Картаполов. Вселенският патриарх пак вбеси Кирил - обеща Украинска и Македонска църква Министърът на отбраната Сергей Шойгу предупреди, че събирането на пари от военните трябва да бъде доброволно. Според сайта на военното министерство от 1 август 2018 г. досега са дарени над 3.5 милиона рубли (около 44 339 евро) за изграждането на църквата. Протодякон Андрей Кураев изразява съмнения, че енориашите ще дойдат в храма на Министерството на отбраната. Руската църква одобрява боя с колан! Това е път към пъкъла Вселенският патриарх пак вбеси Кирил - обеща Украинска и Македонска църква Руската църква одобрява боя с колан! Това е път към пъкъла", "date": "2018.09.09", "title": "Храм на армията - в парка \"Патриот\""}
{"url": "http://clubz.bg/72875-rusiq_izbira_novi_gubernatori", "text": "В Русия днес се произвеждат избори на различни нива, в които право на глас имат 65 милиона души, предаде ТАСС. \n\tВ 22 района на Руската Федерация ще има преки избори за губернатори. Непреки избори ще има за ръководители на четири региона, като за тези ръководители ще гласуват депутатите в регионалните парламенти. В 16 субекта ще се произведат избори за депутати в местните законодателни събрания. В 12 региона ще има избори за областни събрания на областните центрове. Ще се гласува и за 7 места в Държавната Дума - долната камара на руския парламент. Ще има и много общински избори, сред които най-голям интерес предизвиква вотът за кмет на Москва. Там настоящият кмет Сергей Собянин изглежда без конкуренция. \"Шпигел\": Новата гвардия на Путин Централната избирателна комисия не очаква висока избирателна активност днес. \n\tИзборите се произвеждат в момент на социално напрежение заради пенсионната реформа, която породи протести в цялата страна. Председателката на Централната избирателна комисия Елла Памфилова заяви, че не очаква висока избирателна активност поради изборната умора от президентските избори и факта, че много граждани все още са в отпуска. \n\tГласуването в някои руски региони вече започна поради факта, че страната се простира в 11 часови пояса. В 8 часа сутринта местно време (20 часа предишния ден по Гринуич) започнаха изборите в Камчатски край и в Чукотска автономна област, а час по-късно - и в Магаданска област. Краят на изборния ден ще настъпи в 22 часа местно време (19 ч. по Гринуич), когато ще затворят избирателните секции в Москва, пише БТА.", "date": "2018.09.09", "title": "Русия избира нови губернатори"}
{"url": "http://clubz.bg/72870-edna_mnogo_losha_ideq_za_balkanite", "text": "Американската дипломация на Балканите (от Дейтънското споразумение в Босна през 1995 година до обявяването на независимостта на Косово през 2008 г.) никога не е преследвала идеята за корекции на границите в района след разпадането на Югославия. Вместо това Вашингтон винаги е настоявал за решаването на етническите проблеми с инструментите на демокрацията. Водените от САЩ практически разговори бяха достатъчно трудни, така че безкрайните проблеми не биваше да бъдат обременявани с дискусия и за националните граници. Участниците в преговорите за Охридското споразумение, което предотврати етнически мотивирана гражданска война в Македония, никога не са имали предвид териториалното разделение като решение на проблемите. Охридското споразумение се базира на един основен принцип, а именно, че \"няма териториални решения за етническите въпроси\". Външният министър на Косово пред Клуб Z: Вучич готви провокация Само в Дейтънското споразумение САЩ запазиха една част от идеята за разделение като допуснаха в рамките на общата държава Босна и Херцеговина съществуването на двете образувания \"Република Сръбска\" и \"Федерация Босна и Херцеговина\". Но това разделение на народностните групи само задълбочи етническото напрежение и разединение и насърчи външните намеси във вътрешните работи на Босна и Херцеговина. За съжаление и днес все някой стига до идеята за промяна на националните граници, за да разреши етническите конфликти. Последното предложение, което очевидно е привлекателно за Прищина, предвижда размяна на част от Северно Косово отвъд реката Ибар, където живеят много сърби, срещу парче земя от Прешевската долина в Южна Сърбия, населена предимно с албанци. Тази размяна на територии трябва да проправи пътя на Сърбия и Косово към ЕС. Търговията с територии обаче е лоша идея. Новото прокарване на граници за решаването на етнически конфликти е отживяла практика от колониалното време, която цели създаването на етнически чисти територии. Концепцията отговаря на мисленето на националистите и е нещо повече от мъничко расизъм. Освен това тази концепция никога не е допринасяла в миналото за намаляване на етническите напрежения. Едва ли това ще стане и сега. Какво ще стане със сърбите, които живеят в други региони на Косово? Какво ще стане със сърбите в Прешевската долина и с албанците, които живеят в Северно Косово или имат имоти там? Подобна размяна на територии между Косово и Сърбия вероятно ще доведе до още по-голяма нестабилност в региона. Ако предложението се осъществи, тогава сърбите и Република Сръбска в Босна със сигурност ще започнат да назовават и други територии, които подлежат на размяна. Непрекъснатите усилия на Русия да насърчава нестабилността на Балканите е още една причина да бъдем особено внимателни при размяната на територии между Косово и Сърбия. От гледна точка на афинитета на Белград към Москва и усилията на Русия да сее раздор на Балканите, идеята за ново начертаване на границите пасва отлично на руската стратегия за подкопаване на демокрацията и стабилността на региона. Частичните корекции на границите на Балканите пасват отлично и на подхода на Русия към Грузия и Украйна. Москва: Ако пратим самолети в Косово, да не би България да ги свали За съжаление егоцентричната американска администрация на Тръмп изобщо не се интересува от важните въпроси в Европа. Републиканските американски правителства никога на се показвали голям интерес към Балканите. Но сегашната администрация на Тръмп надмина всички. Сегашният съветник по въпросите на националната сигурност Джон Болтън по ирония на съдбата обяви точно в Киев, че САЩ нямало да се противопоставят на размяната на територии между Косово и Сърбия. Тегленето на нови линии по географската карта винаги изглежда като просто решение. Това обаче не е така. Положението на останалите да живеят в Косово сърби и на живеещите в Сърбия албанци само ще разпали нови конфликти. Вероятно Косово ще изисква пълното признаване на своя суверенитет и отделянето от Сърбия още преди да е постигнато някакво съгласие. Трябва да бъде решен и въпросът за сръбския достъп до историческите места в Косово. Въпросите, по които трябва да се преговаря, са доста щекотливи и няма гаранция, че двете страни ще се споразумеят. Ако се стигне дотам, това ще бъде отстъпление от демократичния принцип за равноправието на всички граждани и завръщане към алтернативната концепция за териториално разделение на етническите групи за намаляване на етническите напрежения. Осъществяването на основните принципи на демокрацията за равни права и равни шансове за всички граждани може да продължи дълго и да изисква много енергия за подобряването на етническите отношения в един регион. Но в дългосрочна перспектива предлаганото от демокрацията равно третиране на всички граждани е значително по-добър и по-стабилен вариант за решаване на етническите напрежения, отколкото промяната на границите. Москва: Ако пратим самолети в Косово, да не би България да ги свали", "date": "2018.09.09", "title": "Една много лоша идея за Балканите"}
{"url": "http://clubz.bg/72877-britanskite_bojci_ostavat_v_germaniq_zaradi_zaplahata_ot_rusiq", "text": "Британският министър на отбраната Гавин Уилямсън е наредил на стотици британски военнослужещи да останат в Германия, за да възпрат евентуална руска агресия, пише британският вестник  , позовавайки са на информация, която е получил. Отбранителният министър е решил да отмени плановете за изтегляне на всичките британски сили от Германия до 2020 година и ще запази базите на Великобритания на централноевропейска земя. Уилямсън ще отправи рязко предупреждение към президента на Русия Владимир Путин по време на конференцията на Консервативната партия през този месец, след като началниците на разузнаването и военните командири са му казали, че Русия се намира в най-опасното си състояние от края на Студената война насам. Повече от 200 военнослужещи и 400 семейни членове няма да се приберат във Великобритания, както е планирано през следващата година. Тези, които ще останат в Германия, включват инженерен полк, който е водещата единица на НАТО за прекосяване на реки и даване на възможност на танкове да влизат в битка на места, където мостовете са били унищожени. Полкът, който разгръща земноводното превозно средство „М3“, се управлява съвместно от британската армия и нейният германски дубликат, Бундесверът. Армията на Великобритания ще запази и военната обучителна зона от близо 117 кв. метра „Sennelager“, намираща се близо до град Падерборн. Съоръжението се използва за тренировки на танкови битки и „широкомащабни“ маневри с пехота и бронирани превозни средства. То включва градски военен тренировъчен център и симулатори с бронирани превозни средства. 300 000 бойци и 1000 самолета ще участват в най-големите учения в Русия Близо 200 души британски военен персонал и служители от градската защита и около 400 семейни членове ще останат в Германия и ще живеят в Нормандия и общежития в „Sennelager“. Министерството на отбраната планира да запази и склада за съхранение на бронирани превозни средства на Британската армия в Мьонхенгладбах, който побира близо 2 000 танка, бронирани превозни средства и камиони. Цяла флота от бронирани превозни средства се очаква да бъде разположена в склада, за да бъде активирана по време на криза. Официални представители от министерството твърдят, че Гавин Уилямсън иска да изпрати послание до Русия, че Великобритания е ангажирана към отбраната на Европа след Брекзит и до Германия, че трябва да инвестира повече в отбраната си – но той също така смята, че е по-добре британските активи да останат на фронтовата линия, вместо да гният в общежития във Великобритания. Заради руската заплаха САЩ искат повече бойци и техника в Европа  Висшестоящ източник е заявил: Източникът добавя: „Част от смисъла е да накараме Германия да прави повече. Притискаме Германия от известно време да увеличи разходите си за отбраната\", пише \"Фокус\". Заради руската заплаха САЩ искат повече бойци и техника в Европа ", "date": "2018.09.09", "title": "Британските бойци остават в Германия заради заплахата от Русия"}
{"url": "http://clubz.bg/72876-obama_kritikuva_bez_da_spomene_trymp", "text": "Бившият президент на САЩ Барак Обама призова снощи избиратели в Калифорния да се мобилизират за изборите, за да дадат властта в Конгреса на Демократическата партия, предаде Асошиейтед прес. Той порица политиката на страха на действащия президент Доналд Тръмп, без обаче да го назове поименно, отбелязва Франс прес. И предупреди. Тръмп: Доспа ми се от речта на Обама \"Най-голямата заплаха за нашата демокрация не е един човек, а апатията и безразличието\", подчерта Обама. \n\tКратката и трезва реч контрастираше с изявленията му предишния ден в Илинойс, когато той отправи нападки срещу Тръмп въпреки американската традиция бивши президенти да не критикуват тези, които са ги заменили на поста, отбеляза БТА.", "date": "2018.09.09", "title": "Обама критикува без да спомене Тръмп"}
