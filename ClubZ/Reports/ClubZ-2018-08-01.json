{"url": "http://clubz.bg/71355-bylgariq_e_dlyjna_da_otchita_vyprosite_na_djendyra", "text": "Още 2006 г. е приета директива на ЕС за равенството между половете, където ясно е обяснено, че принципът на недискриминация покрива и случаи на смяна на пола. Тази директива е част от българското право от 2007 г. Т.е. да се твърди, че има неяснота по тези въпроси в българското право, е неуместно. \"В тази конвенция не става ясно докрай кое лице е жена\" Поствам текста на английски, за да няма загубени в превода: Също така според същата директива България е длъжна да преследва следната цел Директивите са обвързващи по отношение целите, които преследват. В този смисъл България е длъжна да отчита въпросите на \"джендъра\" (преведете го както искате) във всеки свой акт. Това са само откъслечни примери от правото на ЕС и те изобщо не са изключения. Това, че някой не ги е познавал или се е правил, че не ги знае, не е извинение за нищо. В този смисъл ИК с употребата на \"джендър\" в контекста на дискриминация не добавя нищо към правната ни система: просто споменава общоприето положение. С две думи: 1) ИК не изисква от България определена политика по промяна на пола. Ние имаме такава политика, доколкото има случаи на съдебни решения за смяна на пола от български съд. Добра или лоша, тази политика не би се променила от ИК; 2) ИК изисква принципът за забрана на дискриминацията да се прилага и в случаи на смяна на пола, нещо което се изисква и от правото на ЕС така или иначе.    ", "date": "2018.08.01", "title": "България е длъжна да отчита въпросите на \"джендъра\""}
{"url": "http://clubz.bg/71347-novo_obedinenie_vyzhod_sreshtu_provalenoto_psevdodqsno_upravlenie", "text": "Три партии се обединяват в движение \"Възход\" и обявяват курс за \"създаване на алтернатива на проваленото псевдодясно управление на страната\". Става дума за \"Единна народна партия\", основана преди години от Мария Капон, а сега начело с Валентина Василева, за \"Съюз на свободните демократи\" - тоест партията, основана от Стефан Софиянски, водена от д-р Радослав Кацаров, и „Движение демократично действие”, чийто лидер е някогашният столичен водач на СДС и бивш общински съветник Стефан Иванов.  Сред основните цели на движение „Възход“, освен създаването на алтернатива,  възстановяване на принципите на свободната и конкурентна пазарна икономика, откъсвайки я от зависимостите на олигархичната и партийна върхушка; възстановяване на демократичните принципи на управление, да се създадат условия за бърз възход на българската икономика, да поведе безкомпромисна борба срещу корупцията и да прекъсне мафиотската обвързаност между властта и бизнеса, пише в съобщението за новата инициатива. Не се споменават имена на партии, формации и обединения - нито като потенциални партньори, нито като потенциални опоненти.", "date": "2018.08.01", "title": "Ново обединение \"Възход\" срещу \"проваленото псевдодясно управление\""}
{"url": "http://clubz.bg/71350-ungarskiqt_sobstvenik_na_banka_dsk_shte_glytne_oshte_edna_banka_u_nas", "text": "Френската банка Societe Generale (SOGN.PA) е на финала на преговорите за продажба на българския си клон на унгарската OTP Bank, собственика на Банка ДСК и вероятно ще обяви сделката още този месец. Новината съобщи агенция Ройтерс, като се позова на двама източници, запознати с процеса.  Очаква се френската група да продаде и бизнеса си в Албания на OTP, казаха източници, като част от стратегията й да се отърве от структури, които или нямат критичен размер или потенциал за синергии в рамките на групата. Европейските банки преструктурират своите активи, тъй като се стремят да се укрепят на пазари, където виждат потенциален растеж, изтегляйки се от такива, смятани за твърде малки, за да се конкурират. SocGen също така проучва продажба на полската Eurobank, заявиха инвестиционни банкери миналия месец, а френската банка обяви в понеделник продажбата на банково звено в Белгия на ABN AMRO (ABNd.AS). \"Очаква се сделката за България да бъде обявена през август, вероятно до края на тази седмица\", казва още източникът. Societe Generale Expressbank е седмата по големина банка в България с активи от 6.7 млрд. лева към юни, показват данните на централната банка. Агенция Ройтерс припомня, че през март седмичникът \"Капитал\", цитирайки неназовани източници, заяви, че Societe Generale също така планира да напусне пазарите в Сърбия, Македония, Молдова и Черна гора и преговаря с ОТP и с частния инвестиционен фонд Apollo Global Management. Продажбата на звеното й в Черна гора обаче е отложено за момента, главно поради политически проблеми. Източниците на Ройтерс са отказали да коментират стойността на сделката в България, но един от тях заяви, че вероятно ще бъде в съответствие с продажбата на българското звено на Националната банка на Гърция на белгийската KBC Group м.г. - т.е. 1.1 пъти над стойността на акциите. Капиталът на Сосиете Женерал Експресбанк възлиза на 723 милиона лева. OTP контролира втората по големина банка в България - Банка ДСК, и след сделката пазарният й дял по отношение на активите ще стигне 19%, близо или почти колкото на първата в класацията Уникредит Булбанк.", "date": "2018.08.01", "title": "Унгарският собственик на Банка ДСК ще глътне още една банка у нас"}
{"url": "http://clubz.bg/71353-trymp_poiska_kraj_na_razsledvaneto_za_vryzkite_mu_s_rusiq", "text": "Американският президент Доналд Тръмп призова министъра на правосъдието и главен прокурор на САЩ Джеф Сешънс да прекрати разследването за възможно съглашателство между хора от предизборната му кампания и Русия с цел повлияване на президентските избори през 2016 г., предаде Ройтерс, цитирана от БТА. Тръмп обвини прокурор Робърт Мълър в конфликт на интереси След няколко съобщения в Туитър, в които подложи на атака разследването на специален прокурор Робърт Мълър, Тръмп написа:     От туита на Тръмп не става ясно кои са 17-те демократи, за които говори той. Манафорт спечелил $60 млн. в Украйна От вчера тече съдебен процес срещу бившия шеф на кампанията на Тръмп Пол Манафорт, в центъра на който се връзките му с руски и проруски политици и олигарси. Тирадата на Тръмп срещу разследването включва (досега) седем гневни туита, в които той с главни букви нарича обвиненията за таен сговор с Русия \"пълна измислица\". Той обвинява демократите, че са платили \"фалшивото Досие\" по случая и припомня, че Манафорт е бил съветник на президента Роналд Рейгън и Робърт Доул, бивш лидер на републиканците в Сената от 1985 до 1996 г. \n\t \n\t Манафорт спечелил $60 млн. в Украйна", "date": "2018.08.01", "title": "Тръмп поиска край на разследването за връзките му с Русия"}
{"url": "http://clubz.bg/71348-gyrciq_sybarq_nad_3_000_nezakonni_stroeja_v_opojarenata_atika", "text": "Гръцките власти ще съборят над 3000 незаконни постройки в областта Атика, където миналата седмица опустошителни пожари взеха над 90 жертви. На съвместна пресконференция министрите на вътрешните работи Панос Скурлетис и на околната среда и енергетиката Йоргос Статакис обявиха, че на разрушаване подлежат 2 500 постройки в горските райони и още 700 по плажовете в сполетяната от стихията околност на гръцката столица, съобщава всекидневникът \"Катимерини\". В понеделник се очаква списъкът на първите 100 обекта за събаряне, без още да се казва в кои точно места са те, отбелязва изданието. Големият брой жертви се обяснява с неподготвеността на властите да евакуират хората от опожарените райони, където те са строили незаконно. С министерски решения се очаква да бъде опростена процедурата за обезщетяване на хората, чиито имоти са изгорели, пише още вестникът на уебсайта си.  Обезщетения ще се изплащат на пострадалите от пожарите както за първо, така и за второ жилище и от тях няма да се приспадат данъчните им задължения. Роднините на мъж и жена, загинали при пожарите в Гърция миналата седмица, заведоха дело срещу правителството, пожарната и полицията, съобщава Ройтерс. Семейството е загинало, докато се е опитвало да избяга от обхванатия си от пламъци дом. Мъжът е бил хванат в капан от пламъците в гаража, а съпругата му се е опитала да го спаси. Според текста на жалбата, видян от журналисти от агенцията, властите са обвинени от потърпевшите в непредумишлени убийства и причиняване на тежки телесни повреди. Роднините на двамата съпрузи изтъкват, че нито преди, нито по време на пожарите някой е обяснил на хората как да се държат при бедствие. Междувременно властите в община Маратонас, на около 40 км от Атина, рано тази сутрин са арестували 35-годишен мъж, който умишлено палел пожар, съобщава всекидневникът \"Нафтемборики\". Той е обвинен в умишлено предизвикване на пожарите от 26 до 30 юли в околността и в неподчинение на полицията, от която се опитал да избяга по време на ареста. При първоначалния разпит арестуваният, идентифициран само с инициали, казал, че \"му харесвало да пали пожари и да гледа как след това пожарникарите тичат да ги гасят\".  Утре той ще бъде изправен пред прокурор.  Няма още обвинени за големия пожар на 23 юли в източна Атика, който взе човешки жертви.", "date": "2018.08.01", "title": "Гърция събаря над 3 000 незаконни строежа в опожарената Атика"}
{"url": "http://clubz.bg/71346-66_godishen_spasitel_na_plaja_mina_pod_treto_venchilo", "text": "Актьорът Дейвид Хаселхоф, прочул се с ролята си в хитовия сериал \"Спасители на плажа\", се ожени за трети път, предаде Асошиейтед прес, цитирана от БТА. Говорител на 66-годишния Хаселхоф е потвърдил, че актьорът е минал под венчило с 38-годишната си избраница, модела Хейли Робъртс, на церемония в тесен семеен и приятелски кръг в Италия. Дейвид Хаселхоф и Хейли Робъртс се срещат за първи път преди седем години, когато актьорът е съдия в шоуто \"Великобритания търси талант\". По време на снимките на прослушванията Робъртс се обръща към Хаселхоф с молба за автограф. Актьорът й казва, че ще го получи само в замяна на телефонния й номер. Двойката оповести годежа си през 2016 г.  Дейвид Хаселхоф има две дъщери от брака си с актрисата Памела Бах, припомня агенцията.", "date": "2018.08.01", "title": "66-годишен \"спасител на плажа\" мина под трето венчило"}
{"url": "http://clubz.bg/71344-qke_na_han_solo_ot_mejduzvezdni_vojni_otiva_na_tyrg", "text": "Яке, носено от персонажа Хан Соло, в чийто образ се превъплъти Харисън Форд, във филма \"Междузвездни войни: Епизод V - Империята отвръща на удара\" (1980), ще бъде изложено на търг в Лондон, предаде ТАСС, като цитира британски медии.  Подпират Хан Соло със сериозни филми Очаква се за лота да бъдат платени 1 милион британски лири (1,3 милиона долара). Якето и други няколкостотин лота ще участват в организираните от аукционна къща \"Проп стор\" септемврийски търгове с реликви на световното кино. Фенове на сагата \"Междузвездни войни\" ще имат възможност да наддават също за шлем от \"Епизод IV - Нова надежда\" (1977), чиято предварителна оценка е 60 000 лири (близо 78 800 долара).  В една Галактика, далеч от Харисън Форд…  Сходен шлем от \"Епизод VIII - Последните джедаи\" (2017) пък е със стартова цена 50 000 лири (65 600 долара). В една Галактика, далеч от Харисън Форд… ", "date": "2018.08.01", "title": "Яке на Хан Соло от \"Междузвездни войни\" отива на търг"}
{"url": "http://clubz.bg/71351-trymp_prilaga_na_iran_korejska_hvatka", "text": "Президентът на САЩ Доналд Тръмп, предложил за обща изненада разговори с Иран, повтаря похвата, приложен към Ким Чен Ун, лидера на Северна Корея. Това заяви днес френският външен министър Жан-Ив Льо Дриан, предаде Франс прес, цитирана от БТА. Тръмп готов на среща с Рохани без предусловия В общо изявление с Тръмп след срещата им Ким повтори ангажимента си да полага усилия за \"пълна денуклеаризация на Корейския полуостров\". Оттогава обаче няма конкретен напредък в тази насока, отбелязва АФП. Въпреки откритата си враждебност към иранския режим Тръмп сякаш отвори в началото на седмицата възможност за дискусии с Техеран - без предварителни условия, след като реши през май да изтегли САЩ от споразумението за ядрената програма на Иран от 2015 г. и обеща отново да му наложи санкции.  Тръмп дава шах на аятоласите Тръмп дава шах на аятоласите", "date": "2018.08.01", "title": "Тръмп прилага на Иран корейска хватка"}
{"url": "http://clubz.bg/71343-franciq_i_italiq_iskat_evropejski_danyk_vyrhu_google_facebook_i_amazon", "text": "Министрите на икономиката на Италия и Франция обявиха, че ще работят за по-бързото приемане на предложението на Европейската комисия за облагане на дигиталните услуги от края на тази година, предаде Асошиейтед прес, цитирана от БТА. Налогът ще бъде върху приходите, които реализират в Европа световни цифрови гиганти като Google, Facebook, Amazon. Владислав Горанов иска данък от \"Гугъл\", \"Амазон\" и \"Фейсбук\" На среща днес в Рим италианският министър на икономиката Джовани Триа и френският му колега Брюно Льо Мер посочиха в съвместно изявление, че данъкът върху приходите от дигитални услуги е въпрос от изключителна важност за гражданите и ще гарантира по-голяма справедливост и ефективност. Те се споразумяха също така да работят да по-бърз напредък по хармонизирането на корпоративните данъци в Европа. Двамата министри отбелязаха, че за тях ще бъде приоритет подобряването на банковия съюз, за да се гарантира по-голяма стабилност, растеж и работни места в еврозоната, както и създаването на бюджет на еврозоната, за да се \"осигури по-голяма стабилност и взаимодействие\". Льо Мер каза пред журналисти след срещата, че френското правителство продължава да подкрепя придобиването на френската корабостроителница Ес Те Икс Франс (STX France) от италианската Финкантиери (Fincantieri), съобщи Ройтерс. Така той отхвърли опасенията, че на придобиването може да се попречи заради обтегнатите отношения между Париж и новото антисистемно правителство в Италия. Льо Мер обаче се обяви против едно прибързано сливане между Финкантиери и френския оператор на военни корабостроителници Навал груп (Naval Group), на което се гледа като евентуална възможност след придобиването на Ес Те Икс. Според споразумението между Италия и Франция Финкантиери купува дял от 50 процента в Ес Те Икс, но поема на практика контрола върху френската корабостроителница, тъй като получава 1 процент допълнително под формата на акции, дадени на заем от Франция. Тя може да си ги върне обратно, ако не е доволна от начина, по който се управлява компанията.  Отношенията между Франция и Италия се влошиха през последните седмици заради разногласия по въпроса за мигрантите и след като италианското правителство изрази съмнения по проекта за високоскоростната жп линия Лион-Торино. Льо Мер каза след среща днес с италианския вицепремиер Луиджи Ди Майо, че Париж все още очаква италианската позиция по проекта.", "date": "2018.08.01", "title": "Франция и Италия искат европейски данък върху Google, Facebook и Amazon"}
{"url": "http://clubz.bg/71336-huawei_bi_apple_i_zae_vtoro_mqsto_pri_smartfonite", "text": "Китайският производител на смартфони Huawei измести Apple от второто място като продавач на умни телефони през последното тримесечие, показват данни на IHS Markit. Huawei държат 15% от пазара, спрямо 12% на Apple. Следващата цел са корейците от Samsung, които от години са първенци и продават една пета от смартфоните по света. Според анализаторите китайците предлагат по-разнообразни модели с повече функции. Ако до преди няколко години Huawei произвеждаха основно копия на iPhone, то сега те са иноваторите. Пример за това е последният им флагман - P20 Pro, който е първият телефон, оборудван с тройна камера. Китайците се похвалиха и с 15% по-високи приходи през първата половина на 2018-та.  ФБР и ЦРУ: Не купувайте смартфони от Huawei или ZTE Според данни на Canalysis Huawei са увеличили сериозно присъствието и в Поднебесната империя, където държат рекордните 27% от пазара.", "date": "2018.08.01", "title": "Huawei би Apple и зае второ място при смартфоните"}
{"url": "http://clubz.bg/71335-alla_pugachova_si_urejda_postoqnno_mestojitelstvo_v_es", "text": "Примадоната на руската естрада Алла Пугачова, заедно със съпруга си Максим Галкин и непълнолетните им деца Лиза и Гари, са напът да получат право на дългосрочно пребиваване в Европейския съюз, съобщава сайтът Лента.ру, позовавайки се на изданието Дни.ру. Според източниците на портала, цялото семейство в пълен състав е отлетяло за Европа, за да уреди „ “, свързани с получаването на статута. През март миналата година сайтът „Топ нюз“ съобщи, че Пугачова, Галкин и децата им са били два дни в Кипър във връзка с покупка на недвижима собственост и получаване на кипърско гражданство. В информацията се напомня, че в Кипър действа програма, според която всеки, който пожелае, може да получи кипърско гражданство, като инвестира 2 млн. евро в недвижима собственост на острова. 69-годишната Алла Пугачова има две непълнолетни деца — Елизавета и Гари. Певицата има и 47-годишна дъщеря – Кристина Орбакайте. Мъжът на Пугачова – хумористът Максим Галкин – е на 42 години.", "date": "2018.08.01", "title": "Алла Пугачова си урежда постоянно местожителство в ЕС"}
{"url": "http://clubz.bg/71337-prezidentyt_trymp_i_negovite_izmislici_za_nato", "text": "Президентът Доналд Тръмп не разказва достоверната история за НАТО, пише в анализ Калвин Удуърд от Асошиейтед прес, цитиран от БТА. В понеделник той говори за НАТО, все едно че \"в основата си\" това е бизнес, който е линеел, преди той да се появи. Това беше най-новото извъртане в една от най-трайните му измислици. Това въобще не е бизнес, а, разбира се, военен съюз. Той не е на път да фалира, а Тръмп не е направил обрат. Поглед към неговите изявления на пресконференцията с италианския министър-председател Джузепе Конте: За неотдавнашната среща на НАТО: \"Отидох в НАТО. А НАТО по същество излизаше от бизнеса, щото хората не плащаха и тя западаше все повече и повече, и повече.\" За генералния секретар на НАТО Йенс Столтенберг: \"Той каза, че не е можел да събира пари, преди да се появи президентът Тръмп. През миналата година каза, че сме събрали 44 милиарда долара. А тази година парите се изливат вътре. И така, поуката е, че страните от НАТО сега плащат много повече пари.\" Държавите не плащат, за да бъдат в НАТО, и не дължат на организацията нищо повече от вноски за предимно административен фонд, за който Тръмп не говори. Страните членки не са в дълг към НАТО. Сега парите \"не се изливат\" вътре. Събираемостта не се е повишила, както заяви той. Всъщност Тръмп роптае заради това колко харчат страните членки за националните си бюджети за отбрана. Правителството на Тръмп не е първото, което тласка страните в НАТО да харчат повече за собствените си въоръжени сили, за да намалят зависимостта си от САЩ. Всъщност през 2014 г., при правителството на Обама, членките на НАТО се съгласиха да се насочат към изразходване на 2 процента от техния БВП за собствената им отбрана до 2024 г. Донякъде неясно формулираният ангажимент беше поет в отговор на действията на Русия в Украйна и анексията на Крим. Никой не очакваше всички съюзници веднага да се придвижат до 2 процента; повишението трябваше да е постепенно. Европа не харесва ултиматума на Тръмп за военните разходи, но няма избор Възможно е, макар да не е установено, настъпателността на Тръмп да е пришпорила някои държави да увеличат разходите по-бързо от планираното или да погледнат по-сериозно на достигане на целта от 2 процента. Но срещата на върха на НАТО този месец, когато Тръмп заяви, че е извоювал нов ангажимент на партньорите от НАТО за техните военни разходи, тези партньори не го подкрепиха. Няколко европейски лидери казаха, че те просто са се съгласили да продължат да вършат това, което са правили и досега - да повишават военните разходи съгласно целта, поставена през 2014 г. Невярното твърдение на Тръмп, че НАТО \"събрала\" 44 милиарда долара през 2017 г., се отнася до оценката колко от партньорите на Вашингтон в Алианса са повишили общо военните си разходи през миналата година. Ние даваме рамо навсякъде с между 70 и 90 процента от разходите за НАТО. Не е честно. Това не е честно. Особено когато вземеш Германия, а Германия плаща 1 процент, малко повече от 1 процент. Това не е вярно. Военният бюджет на САЩ съставлява около 70 процента от военните разходи на страните от НАТО, взети заедно, но това важи за военни ангажименти по целия свят, не само в Европа. Макар да порица Германия, че харчи само 1 процент от БВП за въоръжените си сили (всъщност 1,24 процента за 2017 и 2018 г.), той не спомена пред \"новия си приятел\" Конте, стоящ до него, че Италия изразходва дори по-малко: около 1,15 процента през 2017 и 2018 г.", "date": "2018.08.01", "title": "Президентът Тръмп и неговите измислици за НАТО"}
{"url": "http://clubz.bg/71342-otvedoha_ivancheva_v_bolnica_s_okovani_kraka_i_ryce_video", "text": "Отстранената от длъжност кметица на столичния квартал \"Младост\" Десислава Иванчева е приета в болница. Отведена е там за прегледи с оковани ръце и крака. Това става ясно от публикация в официалния ѝ профил във фейсбук, придружен с видео. Вчера в същия вид е била изведена за прегледи и заместничката на Иванчева в общината Биляна Петрова. Двете са подсъдими за вземане на подкуп и бяха арестувани при показна акция в центъра на София. Съмишлениците им съобщават още, че започват подписка, адресирана до правосъдния министър Цецка Цачева, за тяхното пускане на свобода, за самоотвод на Специализираната прокуратура, както и \"за започване на независимо разследване срещу организираната престъпна група, която извърши срещу Деси и Биляна престъпление по набеждаване в искане и вземане на подкуп!\".", "date": "2018.08.01", "title": "Отведоха Иванчева в болница с оковани крака и ръце (ВИДЕО)"}
{"url": "http://clubz.bg/71345-blizyk_do_orban_poe_kontrola_nad_vliqtelna_opozicionna_televiziq", "text": "Влиятелната унгарска опозиционна новинарска телевизия Hir TV вече е с нов мениджмънт, с което ще се затвърди господството на управляващата партия на премиера Виктор Орбан \"Фидес\" в медиите, пише Ройтерс. Телевизионният канал вече е собственост на Жолт Ниергеш, доверен човек на Орбан. Продавачът е Лайош Шимичка, бивш съратник на премиера до разрива между двамата през 2015 г., когато се стигна дотам, че Шимичка отправи обвинения срещу Орбан в доносничество по време на комунистическия режим. Медийният магнат бе опонент на Орбан и по време на предизборната кампания през 2018-а, давайки открито подкрепата си за националистическата \"Йоббик\". След победата на Орбан Шимичка се наложи да закрие опозиционния вестник Madyar Nemzet, както и една радиостанция, след която обяви, че предстоят промени и в телевизия Hir TV и сега я продаде на Ниергеш. Сравниха Виктор Орбан с... Хенри Кисинджър Ройтерс отбелязва, че самият Ниергеш има редки публични изяви. Заснет е да успокоява екипа на телевизията, че ситуацията е стабилна, бъдещето на канала е подсигурено и ще продължава да работи. Заявката на новия собственик е, че в екипа на новинарската телевизия като ръководител влиза Габор Лискай - бивш съратник на Шимичка, застанал на страната на Орбан. Лискай ръководи проправителствената медийна група Mediaworks, която притежава широка мрежа от вестници и списания.  Въпреки че Ниергеш често е описван от опозиционните медии в Унгария като семеен приятел на министър-председателя, е отказал да отговаря на въпроси в тази посока по време на срещата си с журналистите от Hir TV. Според Ройтерс служителите в телевизията са били в шок от новината за смяната на мениджмънта. Цитира се и журналист, който е определил случващото се като \"връщане на старата гвардия\", визирайки про-Фидес политиката до 2015 г. \"Малко като дежа вю\", с посочил журналистът, добавяйки, че независимостта, на която медията се е радвала като опозиционна телевизия, отново е изгубена.", "date": "2018.08.01", "title": "Близък до Орбан пое контрола над влиятелна опозиционна телевизия"}
{"url": "http://clubz.bg/71329-kakvi_gi_vyrshat_lejtenantite_v_energetikata", "text": "Знаете ли, че една държавна фирма за близо 7 години плати над 13 милиона лева за чистене и поливане на цветя? Досещате се. АЕЦ “Козлодуй”, един от най-големите възложители на обществени поръчки заедно с Електроенергийния системен оператор (ЕСО), Мини Марица Изток, ТЕЦ Марица Изток 2, НЕК. Точно така. Все енергетика, все държавна. Русия контролира Западните Балкани чрез енергетиката Енергетиката държи лъвския пай от обявяваните ежегодно в България обществени поръчки, които са от порядъка на 6 млрд. до 8 милиарда лева. И макар и особено задлъжняла, ако съдим по непрекъснатите облигационни заеми на “шапката” й - Българският енергиен холдинг, всъщност е доста богата. Все пак основната заслуга за надутата като балон с хелий Корпоративна търговска банка (КТБ) е на парите на държавната енергетика. Разбира се, и на охотата, с която държавните служители ги полагаха за съхранение и управление в трезора на Цветан Василев и руските му и омански съдружници. Истории за кадруване и една голяма обществена поръчка в енергетиката За да се добереш до пост в държавна енергийна фирма, е необходимо не просто да си  приближен на властта, а на висшата й партийна номенклатура. Да умееш да въртиш обръчите. Това значи да си един от тях - като Антон Кутев, който беше в борда на ЧЕЗ България, докато в електроразпределителното дружество имаше държавен дял от 33%; Румен Овчаров, който държеше златната акция в “Лукойл Нефтохим”; друг министър от тройната коалиция Асен Гагаузов - беше в борда на компанията, която строи газовата ни връзка с Гърция - ICGB, при това беше вече бивш министър; колегата му Петър Димитров - в борда на ДП “Радиоактивни отпадъци” (РАО); Валентин Николов, оглавил АЕЦ “Козлодуй” в първия кабинет на Бойко Борисов, Валя Чилова, известна като приближена на бившия шеф на СОС Андрей Иванов и общински съветник в СОС, стана шеф на ВЕЦ-а към АЕЦ \"Козлодуй\" по същото време. Чилова пое в свои ръце управлението на ВЕЦ-а през 2012 г., преди това оглавяваше надзора на Столичната агенция за приватизация, а сега е председател на “Предприемачи-ГЕРБ”. Не винаги е задължително да си нечий лейтенант, и ординарци влизат. Например началникът на политическия кабинет на енергийния министър Делян Добрев - 28-годишната Марина Армутлиева, еколожка от НБУ, поведе Съвета на директорите на АЕЦ “Козлодуй” преди години. Също както през 2015 г. 28-годишният Николай Диков, общински съветник от Стара Загора и председател на младежката структура на ГЕРБ в Стара Загора, шампион по автомобилизъм, влезе в борда на \"Мини Марица Изток\". Днес Диков е организационен секретар на ГЕРБ в Стара Загора и член на Националния изпълнителен съвет на младежката структура на ГЕРБ. Има предостатъчно примери още. Енергетиката е голяма баница. Има място за много лейтенанти. Особено когато трябва да се контролират търговете. На сегашния етап една компания е на път да измести останалите по размер на обществените поръчки - ICGB, на която е възложено да изгради особено важната за България газова връзка с Гърция. Клуб Z излови шефа на ДАНС да обядва с \"лейтенант\" на Пеевски Важна е, защото ще намали близо стопроцентовата енергийна зависимост на държавата - най-високата в Европа, от руски природен газ. През този интерконектор ще влиза газ от Азербайджан и от бъдещия терминал за втечнен природен газ (LNG) при Александруполис и др., а по-късно защо не и от Израел и Кипър, чиито доказани огромни залежи тепърва ще се разработват. Предвиденият му първоначален капацитет е 3 милиарда куб. м газ, което е над 2.7 - 2.8 милиарда куб. м, които България консумира на година. Ако България иска азерски газ, трябва да побърза с газовите връзки Поръчката за доставка на тръбите за междусистемната газова връзка е за 60 милиона евро без ДДС. Втората - за проектиране, доставка и строителство, е за 145 милиона евро без ДДС. Има и трета - за избор на инженер-консултант, чиято прогнозна стойност е за 8.45 млн. евро без ДДС. Разпределението на повече от 210 милиона евро няма как да мине без лейтенантите. И жалби в КЗК спряха обществените поръчки - докато се наместят лейтенантите.   Жалба на обществена поръчка блокира интерконектора с Гърция Години наред реализацията на особено важната за енергийните, а значи и за националните интереси, газова връзка с Гърция беше успешно блокирана от кръгове, свързани с руските енергийни интереси. Но от м.г. реализацията й най-сетне стартира и регистрираното през 2011 г. дружество ICGB се съживи.   Четирима от 8-членния Съвет на директорите на ICGB се определят от Българския енергиен холдинг (БЕХ), а останалите четирима - от гръцкото дружество IGI Poseidon, в което акционери са гръцката публична газова корпорация DEPA и италианската енергийна група Еdison с равни дялове.   Борисов: Интерконекторът към Гърция ни е най-важен Към момента, съгласно Търговския регистър, в борда са: Константинос Карагянакос, Теодора Димитрова Георгиева-Милева (бивш управител на “Набуко” и OMV България), Йоанис Зисимос, Петьо Ангелов Иванов (бивш изпълнителен директор на “Булгаргаз” по времето на втория кабинет на Борисов), Гергана Стоянова Младенова, Мирослава Красимирова Христова, Димитриос Евангелос Джорджис и Пиер Вержерио. И нищо чудно някой от българските представители да отпадне. Скоро. Защото търговете трябва да се контролират. КЗК върна две, но пусна една жалба срещу газовата връзка с Гърция От една страна - защото правилните фирми трябва да спечелят обществените поръчки. От друга - защото колкото повече се забавят, толкова повече това е от полза за едни други, не-български интереси. Газ има. Пари нЕма. Няма и тромпети за Борисов Лейтенантите в енергетиката някога наистина са били лейтенанти. Буквално. А в днешно време голяма част от тях се ползват с доверието на известния бизнесмен и особено успял депутат от ДПС Делян Пеевски. Повечето от тези хора са дошли от службите - и не работят в енергетиката “под прикритие”. На теория те би трябвало да защитават държавните интереси... Сред тях с особена тежест е Илко Желязков. Кадър на Държавна сигурност и НСС, той остана в борда на държавния ТЕЦ Марица Изток 2 в продължение на няколко правителства. И в момента е председател на Съвета на директорите - пост, който получи по време на кабинета “Орешарски”, и на който остана, въпреки сменилите се оттогава няколко правителства, в т.ч. две служебни. Човекът, който дирижираше енергетиката при министъра на икономиката Драгомир Стойнев, не просто оцеля, а запази влиянието си и при следващите две правителства.  Преди 4 години сайтът Factor.bg съобщи, че след като е бил освободен от контраразузнаването, “със съдействието на Делян Пеевски и управляващите държавата НДСВ и ДПС, е назначен в ДА “Държавен резерв и военновременни запаси“. По-късно става и член на Съвета на директорите на Българския енергиен холдинг (БЕХ). Евроексперт: Нямате политическа воля за интерконектори Държавно предприятие “Радиоактивни отпадъци” (РАО) изглежда притегателен център за “лейтенантите”. Някои от тях изкараха достатъчно дълго там. Вероятно се досещате защо. Дейностите и издръжката на предприятието се финансират със средства от фонд “Радиоактивни отпадъци” (фонд РАО) и фонд “Извеждане от експлоатация на ядрени съоръжения”. А в двата фонда са натрупани общо над 1.6 милиарда лева. Така че си струва да си в управлението на компания, която управлява такива огромни средства. Един от тях - Димитър Цветков, кадър на МВнР до началото на 2011 г., кадруваше достатъчно дълго в ДП “РАО”. Благодарение на усилията му за кадровото обезпечаване, служителят на ДАНС Ангел Константинов продължил кариерното си развитие в постоянното хранилище за ядрени отпадъци-Ихтиман. А в “РАО” придойдоха на работа хора от службите, без връзка с енергетиката. И пак повтаряме - не като агенти на прикритие.  ДАНСъри в мрака Службите са дали не само Илко Желязков на родната енергетика. Преди да бъде назначен за главен секретар на МВР в кабинета на Пламен Орешарски, Светослав Лазаров (зетят на Камен Пенков, бивш зам.-министър в МВР при тройната коалиция и бивш член на Висшия съвет на БСП - бел.р.), беше шеф на дирекция \"Енергетика\" в ДАНС.  Приносът на Чавдар Георгиев, оглавявал енергийната дирекция в ДАНС, за наводняването на енергетиката с дребни и големи \"лейтенанти\" е безспорен.   Нашата задача е да развиваме предприемачеството, събуждайки предприемаческия дух и сред младите хора, заяви някогашната енергийна шефка Валя Чилова, председател на Предприемачи-ГЕРБ на семинар на Боровец миналата есен. Факт. Първо ставаш от \"наш'те\", после, ако много слушаш, може и \"лейтенант\" да те направят. Истории за кадруване и една голяма обществена поръчка в енергетиката Клуб Z излови шефа на ДАНС да обядва с \"лейтенант\" на Пеевски Ако България иска азерски газ, трябва да побърза с газовите връзки Жалба на обществена поръчка блокира интерконектора с Гърция Борисов: Интерконекторът към Гърция ни е най-важен КЗК върна две, но пусна една жалба срещу газовата връзка с Гърция Газ има. Пари нЕма. Няма и тромпети за Борисов Евроексперт: Нямате политическа воля за интерконектори ДАНСъри в мрака", "date": "2018.08.01", "title": "Какви ги вършат \"лейтенантите\" в енергетиката"}
{"url": "http://clubz.bg/71338-kabinetyt_razdade_novi_111_mln_lv_za_obshtinite", "text": "И днес с Министерският съвет реши да раздаде доста пари - този път за  В съобщението са дадени само няколко примера. Например Пловдив получава 9 млн. лв. за финансиране на изграждането на нова или обновяване на съществуваща културна инфраструктура (художествени галерии, кина, зали за временни експозиции) и за обновяване на друга градска среда (площад „Централен“ и прилежащи културни пространства и др.). Парите са в изпълнение на програмата за подкрепа на града под тепетата, който е избран за Европейска столица на културата пред 2019 г.  София получава допълнителен трансфер от 15 млн. лв. за финансиране изграждането на разширение на метрото – Трета метролиния, етапи І и ІІ, участъка от бул. „Владимир Вазов“ – ЦГЧ – жк „Овча купел“ – кв. „Горна баня“. Проектът е продължение на изграждащата се Трета метролиния от бул. „Владимир Вазов“ до жк „Овча купел“ със съвместна жп спирка и метростанция на жп линията София-Перник в кв. „Горна баня“ и ново метродепо в кв. „Земляне“.  Дотук примерите са за около 24 млн. лв. Не се съобщава останалите пари до 111 млн. лв. в кои общини отиват. Пише само:  Очаква се постановлението на Министерския съвет да бъде публикувано.  Допълнителните трансфери по бюджетите на общините и по бюджета на Министерския съвет се предоставят за сметка на предвидените средства в централния бюджет за 2018 г. и за сметка на преструктуриране на разходите и/или трансферите по централния бюджет за 2018 г., съобщават още от правителството.  Опозицията редовно критикува властта, че се раздават милиони с постановления, вместо тези разходи да са заложени в годишния закон за бюджета на държавата. ", "date": "2018.08.01", "title": "Кабинетът раздаде нови 111 млн. лв. За общините "}
{"url": "http://clubz.bg/71334-izchezvaneto_na_vidove_ne_podminava_i_bakteriite", "text": "Бактериите не са застраховани срещу изчезване, пише в. \"Дейли експрес\", позовавайки се на канадско проучване, което оборва широко разпространеното схващане, че микроорганизмите не могат да измрат заради многочислеността на популацията им.  Авторите на изследването от университета на Британска Колумбия са установили, че в действителност бактериите измират с неподозирано високи темпове.  Антибактериалните кърпички и спрейове били безполезни Учените са открили, че през изминалите няколко милиона години са изчезнали между 45 000 и 95 000 типа бактерии. Въпреки значителните загуби те остават устойчиви на масови изчезвания на видове, заличили от лицето на Земята форми на живот като динозаврите. С помощта на съвременни техники канадските специалисти са успели да изготвят първото по рода си еволюционно дърво на бактериите, да изчислят степента им на изчезване и \"новаторските им\" методи за оцеляване. Учените отчитат, че в наши дни на Земята съществуват между 1,4 милиона и 1,9 милиона линии бактерии.  И докато днешното бактериално разнообразие несъмнено е голямо, то представлява само скромна част от това, което еволюцията е генерирала на Земята.  В САЩ откриха супербактерия, резистентна към всички антибиотици Учените са установили още, че въпреки честото и постоянно изчезване на индивидуални видове, бактериите продължават да се разнообразяват без прекъсване и да устояват на масовите и повсеместни измирания на растителни и животински видове. Специалистите допускат, че съревнованието между бактериалните видове подхранва високата степен на измиране сред тях, като същевременно ги прави по-неподатливи на внезапни масови многовидови изчезвания. В САЩ откриха супербактерия, резистентна към всички антибиотици", "date": "2018.08.01", "title": "Изчезването на видове не подминава и бактериите"}
{"url": "http://clubz.bg/71339-vnosyt_na_amerikanska_soq_v_es_narasnal_s_283", "text": "Вносът на соя от САЩ на европейския пазар се е увеличил с 283%, показват нови данни, публикувани днес от Европейската комисия (ЕК). Така общият дял в ЕС на американската соя е достигнал 37%, в сравнение с 9% отпреди година. Германия разтревожи за малко пазарите и за по-дълго партньорите в ЕС Председателят на ЕК Жан-Клод Юнкер е въвел двумесечен отчетен механизъм, който следи развитието на търговията със соя между САЩ и ЕС. Това е първото конкретно продължение след срещата на високо равнище ЕС-САЩ във Вашингтон между Юнкер и президента на САЩ Доналд Тръмп, става ясно от прессъобщението на ЕК. Комисарят по земеделието Фил Хоган заяви: \"Европейският съюз и Съединените щати са дългогодишни партньори и има място за по-нататъшно укрепване на търговските ни отношения. Изразихме желанието си да внасяме повече соя от Съединените щати и това вече се случва. Европейските и американските фермери ще спечелят много, работейки заедно.\" В съвместното им изявление от 25 юли, Юнкер и Тръмп се споразумяха, че докато бъдещото търговско споразумение няма да включва селското стопанство, ЕС и САЩ ще работят по увеличаване на търговията със соя.  В сравнение с юли 2017 г. вносът на соя в ЕС от САЩ се е увеличил с 283% или 360 000 тона. Вносът в САЩ на соя от европейските фермери също се е увеличил - 185 000 тона са внесени през юли 2018 г., което е увеличение с 3.337% в сравнение с юли 2017 г. Така американските фермери осигуряват 13% от вноса на соя в ЕС в сравнение с 0.3% през юли 2017 г. ЕС се нуждае от соя като източник на протеини за хранене на животните, включително пилета, свине и едър рогат добитък, както и за производство на мляко. В момента ЕС внася около 30 милиона тона годишно, тъй като не може да произвежда достатъчно количество. Американските цени за соя и соево брашно понастоящем са най-конкурентните на пазара, отбелязва пресслужбата на ЕК в съобщението си.", "date": "2018.08.01", "title": "Вносът на американска соя в ЕС нараснал с 283%"}
{"url": "http://clubz.bg/71333-premieryt_naredi_proverka_na_dnevnite_centrove_za_hora_s_uvrejdaniq", "text": "Премиерът Бойко Борисов е разпоредил проверки на дневните центрове, които предоставят социални услуги на хората с увреждания. Това става ясно от откъс от стенограмата след днешното заседание на Министерски съвет, разпространена от правителствената пресслужба. Борисов: Задължили сме следващите поколения? Точно обратното \"Така че като свърши Министерският съвет, министрите да седнат, да направят с Томислав Дончев бърз план и да действате. Не трябва сега да го оставяме това с вакуум\", казва Борисов. От догодина семействата на децата, останали без родител, ще могат да получават нов вид месечна помощ, реши още правителството с промени в Закона за семейните помощи за деца. Условието е децата да нямат право на наследствена пенсия. Очаква се да бъдат подпомогнати 2900 деца, които в момента нямат право нито на персонална, нито на наследствена пенсия. Това обясни министърът на труда и социалната политика Бисер Петков.", "date": "2018.08.01", "title": "Премиерът нареди проверка на дневните центрове за хора с увреждания"}
{"url": "http://clubz.bg/71330-borisov_i_zaev_zaedno_za_ilindensko_preobrajenskoto_vystanie", "text": "Министър-председателят Бойко Борисов и премиерът на Република Македония Зоран Заев ще отбележат съвместно 115-годишнината от Илинденско-Преображенското въстание. Това съобщиха от правителствената пресслужба. На 2 август двамата премиери ще участват в церемонията по полагане на венци и цветя на паметника на Гоце Делчев на площад „Македония“ в Благоевград.  Зоран Заев: Ще празнуваме заедно с България Илинден! Това ще е второто съвместно отбелязване на годишнината след подписването на Договора за приятелство, сътрудничество и добросъседство между България и Република Македония преди година.  В церемонията ще вземат участие и вицепремиерът и министър на отбраната Красимир Каракачанов, както и вицепремиерът и министър на вътрешните работи на Република Македония Оливер Спасовски.", "date": "2018.08.01", "title": "Борисов и Заев заедно за Илинденско-Преображенското въстание"}
{"url": "http://clubz.bg/71340-deputati_v_italiq_sprqha_evroskeptik_za_shef_na_obshtestvena_televiziq", "text": "Парламентът в Рим блокира назначаването за директор на обществения оператор RAI на журналист, известен с евроскептичните си възгледи. Това е първият случай след изборите през пролетта, когато правителството не получава подкрепата на мнозинството в парламента. Салвини: Руската анексия на Крим е законна Марчело Фоа е избран през миналата седмица от коалиционното правителство на \"Лига\" на Матео Салвини и движение \"Пет звезди\" на Луиджи ди Майо за директор на обществения оператор.  Той е с евроскептични позиции и дори подкрепя провеждането на референдум за излизане от еврозоната. Фоа е редовен коментатор за кремълската телевизия Russia Today и популяризира положителното отношение на новите управляващи в Рим към Москва.  Местни издания, цитирани от \"Политико\", изтъкват близките му отношения с вътрешния министър и лидер на \"Лига\" Матео Салвини. Последната книга на Фоа е представена с видеообръщение на Салвини. Освен това журналистът присъства на срещата на Салвини с бившия стратег на Доналд Тръмп Стив Банън преди изборите през март. Преди седмица Банън обяви, че основава фондация в Брюксел, която да подпомага евроскептичните партии на изборите за Европарламент догодина и в крайна сметка да ги обедини в \"супергрупа\", която да блокира работата на институцията. Каналите на RAI са най-популярни сред италианските граждани, припомня Ройтерс. Какъв е популисткият план за Италия При гласуването в залата липсваха депутатите от \"Форца Италия\" на бившия премиер Силвио Берлускони, които по принцип подкрепят правителството. Това изигра ключова роля за отхвърляне на назначението. Какъв е популисткият план за Италия", "date": "2018.08.01", "title": "Депутати в Италия спряха евроскептик за шеф на обществена телевизия"}
{"url": "http://clubz.bg/71331-trymp_dava_shah_na_aqtolasite", "text": "Иранските политици реагираха с подозрение на предложението на Доналд Тръмп за разговори, смятайки, че американският президент се опитва да задълбочи разделението между народа и държавата, отбелязва британският в. \"Файненшъл таймс\", цитаран от БТА. Вестникът се позовава на бившия вицепрезидент реформист Мохамад Али Абтахи, който смята, че предложението на Тръмп вероятно цели да засили обществения натиск върху Ислямската република, така че иранците да обвинят управляващите за последиците от санкциите. Тръмп си мисли, че само жестът да предложи преговори вече е победа за него, но изглежда изобщо не възнамерява да даде на Иран нещо в замяна, казва политикът. Тръмп готов на среща с Рохани без предусловия Тръмп увеличава натиска върху Техеран от май, когато изтегли САЩ от сключеното през 2015 г. ядрено споразумение между световните сили и Иран и върна санкциите. Действията му изостриха валутната криза в Иран, а това подхранва инфлацията в момент, когато общественият гняв срещу икономическите неправди расте. Протести избухват тук и там в Иран от месеци, а много иранци смятат, че Тръмп е подел кампания за смяна на режима, посочва вестникът. Няма индикации, че иранският върховен лидер аятолах Али Хаменей, който е и най-висшата инстанция при вземане на държави решения, е готов да позволи каквито и да било разговори със САЩ. За него враждебните отношения със САЩ остават идеологически стълб на Ислямската република, смятат цитирани от \"Файненшъл таймс\" анализатори. Иранските лидери не приемат мисълта за преговори със САЩ и казват, че на президента Тръмп не може да се вярва, но 45-годишен ирански строителен предприемач обобщава онова, което мислят много от редовите иранци, пише в. \"Ню Йорк таймс\". Ден по-рано американският президент заяви, че е готов да разговаря с иранските ръководители без предварителни условия. Вчера публичната покана на Тръмп изглежда занимаваше мислите на всички в Техеран. Все по-отчаяни, мнозина казват, че биха приели всяка възможност за облекчаване на икономическия батак в Иран. Иранският риал изгуби 80 процента от стойността си през последната година и почти 20 процента само в последни дни. Чуждите инвеститори напуснаха страната, за да избегнат новите американски санкции, които влизат в сила след по-малко от седмица. Почти всяка седмица протести заради цените или заплатите избухват на различни места в Иран с потенциала да се разраснат, ако стремглавият икономически срив продължи, припомня всекидневникът. Предложението на Тръмп обаче изглежда парализира иранските лидери. Преки преговори със САЩ са против идеологията им. Те смятат, че да разговарят публично с Тръмп, когото определят като изключително невеж, своенравен, арогантен и примитивен, би било особено унизителна капитулация пред империализма и натиска, допълва \"Ню Йорк таймс\". В понеделник американският президент каза, че е готов да се срещне с иранските ръководители без предварителни условия, но на следващия ден няколко ирански лидери изказаха съмнения в сериозността на Доналд Тръмп и не пожелаха да възобновят диалога, отбелязва френският в. \"Уест Франс\". Различни висши представители на Ислямската република изтъкнаха противоречието между думи и дела при Тръмп. Освен че връща санкциите срещу Иран, правителството на Тръмп продължава да оказва натиск върху други страни, за да ги разубеди да поддържат търговски отношения с Иран. Санкциите и натискът са точно обратното на диалога, каза говорител на иранското външно министерство.", "date": "2018.08.01", "title": "Тръмп дава шах на аятоласите"}
{"url": "http://clubz.bg/71328-samolet_se_razbi_v_meksiko_nito_edna_jertva_video", "text": "Самолет \"Ембраер 190\" на компанията \"Аеромехико\" се разби малко след излитането си в буря от мексиканския щат Дуранго на път за столицата Мексико, предадоха световните агенции. При катастрофата са ранени около 85 души. Според губернатора на Дуранго Хосе Аиспуро веднага след излитането самолетът се сблъскал с мощно въздушно течение, наклонил се към земята и с едното крило докоснал пистата. В този момент двигателите му се откъснали, той паднал и изминал 300 метра в околното поле, преди да спре и да се възпламени. \n\t В самолета е имало 97 пътници и четирима души екипаж. Всички са оцелели след катастрофата и са евакуирани от самолета преди възпламеняването му. В болница са приети 49 души, двама от тях са в критично състояние, съобщи губернаторът Аиспуро. Той отбеляза, че е прекалено рано да се посочи причината за катастрофата, но подчерта, че атмосферните условия са били наистина неблагоприятни за излитане. Бурният вятър и поройният дъжд били толкова силни, че повредили някои от хангарите на летището.  Генералният директор на \"Аеромехико\" Андрес Конеса заяви на пресконференция, че въведеният в употреба през 2008 г. самолет е бил перфектно поддържан, но не разкри повече подробности за катастрофата. Той благодари на членовете на екипажа за проявения професионализъм и посочи, че всички медицински разходи на пострадалите ще бъдат поети от компанията. Министърът на транспорта Херардо Руис Еспарса обяви, че ще бъде съставена специална комисия за разследване на злополуката, а президентът на Мексико Енрике Пеня Нието изрази в туитър надежда екипажът и пътниците на разбилия се самолет да бъдат в добро състояние. ", "date": "2018.08.01", "title": "Самолет се разби в Мексико, нито една жертва (ВИДЕО)"}
{"url": "http://clubz.bg/71322-trymp_shte_predloji_25_mita_vyrhu_kitajski_stoki_za_200_mlrd", "text": "Администрацията на президента на САЩ Доналд Тръмп планира да предложи въвеждане на 25-процентни мита върху вносни китайски стоки за 200 милиарда долара, съобщи Ройтерс, като се позова на запознат с плана източник. Възможно е новите мита да бъдат обявени още днес. На 10 юли администрацията на Тръмп заяви, че ще се стреми към налагане на 10-процентни мита върху същите хиляди вносни китайски стоки, но сега се обсъжда вдигането на ставките до 25%. \n\tСтоките включват хранителни продукти, мебели, химикали, стомана и алуминий. Тръмп е готов да наложи мита върху целия внос от Китай Търговската война между Пекин и Вашингтон ескалира, след като в полунощ на 6 юли в сила влязоха американски мита от 25% върху китайски стоки на стойност 34 милиарда долара. Ставките засягат 818 продукта, сред които коли, самолетни части, харддискове. \"Пощадени\" бяха по-популярни стоки като мобилни телефони или телевизори. В отговор Китай започна да въвежда ответни мита върху американски внос на стойност 34 милиарда долара - колкото и китайските стоки, обект на мерките на Вашингтон. Очаква се те да засегнат селскостопански стоки като соята, от която е много зависим китайският пазар, както и автомобилният сектор и морските продукти. През миналата седмица Тръмп заплаши да наложи мита върху целия китайски внос на обща стойност 515 милиарда долара.", "date": "2018.08.01", "title": "Тръмп ще предложи 25% мита върху китайски стоки за $200 млрд."}
{"url": "http://clubz.bg/71321-zashto_aj_aj_prilicha_na_katerica", "text": "Защо един примат прилича повече на катерица, отколкото на маймуна?  Ай-айът е дребен, с големи очи, уши и тънки кокалени пръсти, с които изкарва ларви от стеблата на дърветата по подобие на кълвача. Когато бива открит на Мадагаскар от френски изследователи през 1780 г, те го класифицират като гризач. Причината - има големи предни зъби, здрави челюсти и череп, подобни на този на катерицата. Камера засне мистериозната катерица-вампир (ВИДЕО) До средата ан 19-ти век ай-айът е правилно идентифициран като примат, по-точно от клона на лемурите. Но устройството на главата му често се дава като пример за еволюционна конвергенция, или как несвързани видове могат самостоятелно да развиват едни и същия черти. Друг пример за това са делфините, които, макар да са бозайници, по нужда са развили черти на риби. С помощта на съвременни технити изследователи от Йоркския университет са сканирали с висока разделителна способно черепите на катерица и ай-ай, за да разберат как се е случило това, разказва phys.org Констатацията им е, че и двата вида са се нуждаели от силна захапка с два стабилни предни зъба, но с различни цели. Катерицата - за да чупи ядки, ай-айът - за да пробива кората на дърветата, от които яде лаври. Това е развило в примата резци, череп и челюст, по-близки до тези на гризачите. Използвайки скелети от колекциите на природонаучните музеи, изследователският екип прави 3-D реконструкции не само на черепите и мандибулите на ай-ай и катерица, а и на множество други примати и гризачи. След това те вкарват 3D данните от тези реконструкции в статистически софтуер. Разслояването на еволюционните дървета на двете биологични групи позволява на екипа да визуализира как еволюционните пътеки на ай-ай и катерица се накланят един към друг - показващи висока степен на сближаване в черепа и челюстта, въпреки напълно различния произход на двете видове. Проучването показва как начинът на живот и екологията могат да окажат толкова силно влияние върху начина, по който видът изглежда, че те почти могат да преодолеят произхода", "date": "2018.08.01", "title": "Защо ай-ай прилича на катерица?"}
{"url": "http://clubz.bg/71327-povreda_paralizira_metroto_v_parij", "text": "Повреда парализира снощи една от основните линии на парижкото метро, използвана масово от туристите, и наложи евакуация на неколкостотин пътници, съобщи Франс прес. Петима са получили на място медицинска помощ от пожарникари за неразположения, свързани с високите температури, съобщи говорителят на Службата за противопожарна помощ в Париж. Той добави, че около 40 огнеборци са били мобилизирани за улесняване на извеждането на хората.     Повредата стана във вторник малко след 20 ч. на напълно автоматизираната линия 1, която пресича Париж от изток на запад и обслужва много туристически обекти във френската столица - музея Лувър, Градините на Тюйлери, булевард Шан-з-Елизе. Преименуват спирки на метрото в Париж в чест на шампионите (СНИМКИ) Евакуацията на пътници започна два часа след повредата. Според фирмата оператор на метрото RATP трафикът се е нормализирал в ранните часове днес.     Повредата е била предизвикана от технически проблем, засегнал метро влак между две спирки в центъра на Париж. Спрени бяха 8 влака по линия 1, чиито пътници бяха евакуирани. Хората трябвало да излязат от влаковете и да бъдат изведени от тясното пространство между вагоните и стената на тунела, което не е било добре организирано и беше критикувано от мнозина в социалните мрежи. Този случай - рядък, но не и първи по рода си, стана в момент, когато положението бавно се нормализира на обслужващата главно Западна Франция гара Монпарнас. В петък тя беше напълно парализирана от голяма авария, объркала изцяло разписанието на влаковете в разгара на летните отпуски.", "date": "2018.08.01", "title": "Повреда парализира метрото в Париж"}
{"url": "http://clubz.bg/71341-belgiq_vyvejda_%E2%82%AC50_taksa_za_chujdi_korespondenti_ek_ne_q_haresva", "text": "Европейската комисия заяви днес, че \"не харесва\" безпрецедентна такса от €50 на всеки шест месеца, която Белгия, страната домакин на европейските институции, въведе със закон за постоянно акредитираните към тях чуждестранни кореспонденти. Таксата трябва да покрива разходите на белгийската държава за скрининга за сигурност на журналистите, които отразяват срещите на върха на ЕС. Той се прави за всяко полугодие и възоснова на него те получават пропуски за тези събития. В писмо до медиите службата на председателя на Европейския съвет Доналд Туск ги известява, че на таксуване подлежат само постоянно акредитираните в Брюксел чуждестранни журналисти, но не и тези, които идват тук еднократно за определени събития. Писмото пояснява, че кореспондентите няма да плащат сами, а че белгийските власти ще изпратят фактури до техните редакции. Тя добави, че Комисията няма да предприема действия във връзка с таксата, но че всеки е свободен да й се оплаче от нея и тя да вземе мерки по жалбата съгласно европейското законодателство. Международната пресасоциация (АРI), която представлява европейските кореспонденти в Брюксел, вече протестира на   си и в туитър. Според декларацията таксата е дискриминационна, защото мери с различен аршин базираните в Белгия и идващите отвън журналисти и с еднакъв - работещите по трудов договор, за които ще плащат работодателите, и работещите на свободна практика, които ще трябва да плащат от джоба си. Освен това тя поставя едно и също условие на големите и на малките медии, чиито финансови възможности са различни, смята АРI. Белгия получава всяка година стотици милиони евро финансиране от ЕС за това, че дава седалище на европейските институции и се грижи за сигурността им. Базираните в Брюксел журналисти са длъжни не по-късно от първите шест месеца от престоя си там да се регистрират като местни лица и да плащат данъци на белгийската държава. Акредитирането на журналисти към европейските институции и в Белгия става чрез API. Акредитираните плащат на тази организация годишен членски внос от €120, ако работят на трудов договор, и от €70, ако са на свободна практика. Срещу него заедно с акредитационната си карта те получават от белгийските държавни железници годишна карта за безплатно пътуване по всички линии в кралството.", "date": "2018.08.01", "title": "Белгия въвежда €50 такса за чужди кореспонденти. ЕК не я харесва"}
{"url": "http://clubz.bg/71324-kradci_zadigat_kralsko_sykrovishte_v_stokholm", "text": "Двама мъже са откраднали безценно съкровище от XVII век от катедрала в Стокхолм и са избягали с лодка, предаде френската телевизия БФМ, позовавайки се на британския \"Гардиън\". Обирът е станал във вторник по обяд в катедралата Стренгнес в западната част на шведската столица. Плячката включва две златни корони и скиптър украсени с перли и скъпоценни камъни от погребението на царувалите през XVII век Карл XI и втората му жена Кристина. Местните медии цитират очевидец, видял как двамата крадци излизат тичешком от катедралата, скачат в малка моторна лодка и изчезват с нея. Специалисти са отказали да оценят в пари откраднатите реликви, изтъквайки голямата им историческа стойност. Карл IХ е син на един от най-великите шведски монарси - Густав Ваза. След кончината му през 1611 година Карл IX е погребан в катедралата в град Стренгнес. Кралица Кристина умира през 1625 година.", "date": "2018.08.01", "title": "Крадци задигат кралско съкровище в Стокхолм"}
{"url": "http://clubz.bg/71325-arabi_ubili_ruskite_jurnalisti_v_afrika", "text": "В убийството на тримата руски журналисти в Централноафриканската република (ЦАР) са участвали най-малко 10 души, които говорили на арабски език. Това заяви пред АП Марслен Йойо, представител на ръководството на провинция Сибю. Документалистът Александър Растрогуев, военният кореспондент Орхан Джемал и операторът Кирил Радченко бяха убити в района, където пристигнали на 30 юли. За гибелта им стана известно вчера. Тримата били убити на място, а шофьорът им успял да избяга и да съобщи на властите за случилото се. Журналистите напуснали Сибю в 19 часа вечерта местно време в понеделник. От местните сили за сигурност ги посъветвали да не пътуват по това време, тъй като вече било тъмно. Руснаците обаче не послушали съвета. Трима руски разследващи журналисти разстреляни в Африка По-рано кметът на града Анри Депеле сподели пред Ройтерс, че журналистите били нападнати от засада, а цел на атаката можело да бъде грабеж. Още повече че те носели скъпоструваща техника. Повечето експерти обаче не са съгласни с версията за обир. Те изтъкват, че районът, където е станало нападението, е смятан за относително спокоен в сравнение с повечето места в ЦАР. Това изтъква пред РИА Новости Люис Мадж от \"Хюман райтс уоч\". По думите му случаят е твърде странен. Убийството е извършено в район, където въоръжените групировки не са много активни. Самите правозащитници често минават по този път, но предприемат там минимални мерки за сигурност. Местните власти смятат, че руснаците може да са убити от бойци на мюсюлманското бунтовническо движение \"Селека\", съобщи ТАСС. Русия готви нова студена война. Този път в Африка Потвърдено бе, че Александър Расторгуев, Орхан Джемал и Кирил Радченко снимали репортаж за наемниците от руската Частна военна компания (ЧВК) на Вагнер. Те работили за Центъра за управление на разследванията (ЦУР). Той се оглавява от бившия олигарх Михаил Ходорковски - заклет врат на Путин, прекарал 10 години в лагер, а сега живеещ в изгнание. Лично Ходорковски потвърди в специално изявление, че целта на командировката на тримата журналисти бил репортаж за ЧВК на Вагнер. ЧВК на Вагнер е основана от бившия подполковник от руската армия Дмитрий Уткин. Той взел за прякор фамилията на знаменития германски композитор. Още преди две години стана ясно, че наемници от това формирование воюват в Сирия, без обаче да са част от редовната руска войска там. Случайност ли е смъртта на журналиста, писал за убити руски наемници в Сирия? Най-големият скандал избухна през тази година. Неуточнен и до днес брой бойци от ЧВК на Вагнер бяха убити на 7 февруари в сирийската провинция Дейр аз Зур при въздушна атака на американските сили. Според Блумбърг са загинали 200 души, а някои източници в Русия съобщават за 600 жертви. Руските наемници се опитали да завземат газово находище в района. То било контролирано от кюрдите, които са подкрепяни от САЩ. И именно по тази причина американците са се притекли на помощ. Кремъл досега официално не е признал за наличието на руски наемници в Сирия. По-късно властите в Москва допуснаха да е имало убити руснаци, но отхвърлиха те да са свързани с руската армия. На 12 април - само два месеца след битката в Дейр аз Зур, мистериозно загина журналистът Максим Бородин от Руската информационна агенция (РИА) \"Новий ден\". Той падна от прозореца на жилището си на петия етаж в Екатеринбург. Бородин бе един от журналистите, които разказаха подробности за гибелта на бойците от ЧВК на Вагнер в Сирия. Русия готви нова студена война. Този път в Африка Случайност ли е смъртта на журналиста, писал за убити руски наемници в Сирия?", "date": "2018.08.01", "title": "Араби убили руските журналисти в Африка?"}
{"url": "http://clubz.bg/71323-%E2%80%9Eiskame_li_strana_v_koqto_jiveqt_samo_hora_ot_edna_i_syshta_rasa_religiq_kultura_podravnena_ot", "text": "Музикантът Питър Гейбриъл изрази тревога във връзка с външната политика на Обединеното кралство, след като международни артисти не успяха да се представят на световния фестивал Womad след визови проблеми, съобщава „Гардиън“. WOMAD   е международен арт фестивал, чиято основна цел е да бъде празник на многобройните форми на музика, изкуства и танци по света. Редица изпълнители и групи, които е трябвало да се включат в събитието в Уилтшиър през миналата седмица, не са били допуснати в страната според директора на събитието Крис Смит. Сабри Мосба от Тунис, Уазимбо от Мозамбик и членове на най-популярната музикална група от Нигер „Тал Нешънъл“ са били възпрепятствани да влязат във Великобритания, твърди Смит. Сестрите „Хашмат Султана“ от Индия също са имали затруднения при влизането в кралството и са успели да пристигнат 24 часа след насроченото им изпълнение. Гейбриъл, който е съосновател на WOMAD през 1980-а, каза: Смит казва, че това е поредният пример за правителствената политика на „враждебна среда“, засягаща международните артисти и изпълнители с планирано представяне във Великобритания. Той заяви, че тази година за първи път артисти са отклонили покани за участие в WОMAD, като мнозина са се позовали на трудности при влизането в страната с автоматизираната визова система, която доведе до проблеми и на фестивала през 2017 г. Гейбриъл допълва: Общността на британските музиканти също призова свободата на движение да бъде защитена. Доклад сочи, че повече от 40% от членовете на общността са забелязали въздействие върху работата им в резултат на гласуването на \"Брекзит\" - от 19% през 2016 г. до 26% през 2017 г. Повече от една трета от респондентите са заявили проблеми, докато пътуват извън ЕС, а 15% твърдят, че са загубили работа поради визови проблеми. Смит поставя под въпрос дали враждебната политика към гостуващите чужденци отразява волята на нацията:", "date": "2018.08.01", "title": "„Искаме ли страна, в която живеят само хора от една и съща раса, религия, култура, подравнена от \"Брекзит\"?“"}
{"url": "http://clubz.bg/71318-borisov_zadyljili_sme_sledvashtite_pokoleniq_tochno_obratnoto", "text": "Очевидно ядосан на медийните публикации за това как правителството харчи и как вдига тавани на максимално допустимите разходи за стотици милиони левове с постановления на Министерския съвет, днес премиерът Бойко Борисов реши да отчете разликите между преди и сега.  Борисов закъсня за старта на редовното заседание на кабинета. А когато влезе, стана ясно, че е провел среща със службите, каквато свиква рано сутрин всяка сряда. И попита представителите на Министерството на финансите какъв е бюджетният излишък. Отговориха му - над 2 милиарда лева. \"Демократична България\" обжалва в съда 500-те млн. лв. за язовири Макар и да не каза какъв е конкретният повод, стана ясно, че е ядосан на критиките за големите \"харчове\", съпоставяни с исканията на майките на деца в неравностойно положение. Така например през миналата седмица \"Демократична България\" внесе жалба във Върховния административен съд срещу постановлението на Министерския съвет, с което се одобряват промени в размер на 500 млн. лв. по бюджета на Министерството на икономиката за 2018 г. Целта е с парите да се увеличи капиталът на \"Държавна консолидационна компания\" АД. Мотивът на правителството за този ход бе, че парите ще отидат за поддръжка на язовирите, които вече са под шапката на икономическото ведомство. Ставало дума за ремонт на 400 водоема. Пак през миналата седмица правителството увеличи с близо 180 милиона лева утвърдените за 2018 г. максимални размери на ангажиментите за разходи, които могат да бъдат поети от Министерството на регионалното развитие и благоустройството във връзка с въвеждането на тол системата. Правителствените харчове извън утвърдения в края на всяка година бюджет за следващата са маниер на всеки един кабинет без оглед на партийната му краска. Този на Борисов е атакуван от опозицията в лицето на БСП, която дори поиска проверка на Сметната палата. Обикновено кесията се развързва в края на годината. Тогава министерства, общини и държавни агенции получават милиони за различни дейности. Иначе от Министерството на финансите предоставиха подробна справка за състоянието на бюджета. Голямото харчене: 180 милиона лева за МРРБ. Неясно за какво  Според нея на база на предварителни данни и оценки се очаква салдото по консолидираната фискална програма (КФП) на касова основа към юли да бъде положително в размер на 2 023,8 млн. лв. (1,9 на сто от прогнозния БВП). В структурно отношение салдото по националния бюджет отчита подобрение спрямо отчетеното към юли 2017 г. Приходите и помощите по КФП към юли се очаква да бъдат в размер на 22 550,5 млн. лв. (59,0 на сто от годишния разчет), като спрямо през юли 2017 г. се отбелязва ръст от 2072,9 млн. лева. Ръстът спрямо предходната година се дължи основно на по-високите данъчни и неданъчни приходи, които нарастват с 2 085,1 млн. лв. (10,6 на сто), а постъпленията в частта на приходите от помощи са близки до отчетените за същия период на предходната година. Разходите по консолидираната фискална програма (вкл. вноската на България в бюджета на ЕС) към юли 2018 г. са в размер на 20 526,6 млн. лв., което е 52,2 на сто от годишния разчет. За сравнение - разходите по КФП за същия период на 2017 г. са били в размер на 18 505,9 млн. лева.  Частта от вноската на България в бюджета на ЕС, изплатена към 31 юли от централния бюджет, възлиза на 654,4 млн. лв. Голямото харчене: 180 милиона лева за МРРБ. Неясно за какво ", "date": "2018.08.01", "title": "Борисов: Задължили сме следващите поколения? Точно обратното"}
{"url": "http://clubz.bg/71312-devet_pyti_veto_i_dva_pyti_podminato", "text": ". Това е броят на законите, на които президентът Румен Радев наложи вето досега - само за година и половина мандат.   - толкова са случаите, в които ветото мина и мнозинството на ГЕРБ и \"Обединените патриоти\" се съобрази с държавния глава. Това се случи преди дни - на осмия опит, но пък той беше знаков - отпадна т.нар. поправка \"Домусчиев\" в Закона за приватизацията и следприватизационния контрол, за която дори вицепремиер от действащия кабинет обяви, че е \"лобистка\", а управляващата коалиция силно заскърца по темата. И премиерът Бойко Борисов - както прави почти всеки път, когато той или партията му са сериозно заподозрени в нечие обслужване, даде \"заден\" и удари спирачка на депутатите си.  Ветото \"Домусчиев\" мина единодушно. След... няма такива дебати Държавният глава е по-активен в упражняване на правомощието \"вето\" от предшественика си. Ветото, което ще се помни, наложено от Росен Плевнелиев, е това върху промени в изборните правила, които успяха дори него да възмутят. Ставаше дума за драстично ограничаване на правото на вот на избори на българите в чужбина. Това бе и един от немногото случаи, в които Плевнелиев се опълчи на решения на партията, която го издигна за поста - ГЕРБ. На Радев със сигурност политически му е по-лесно - той е президент, докато номиниралите го от БСП официално са в опозиция. Обвиненията, че държавният глава води битка с изпълнителната власт така и така няма да спрат, така че - вето повече или по-малко не променя почти нищо в отношенията между институциите от двете страни на бул. \"Дондуков\" в София. Може да влияе обаче на образа на самия президент. Последното важи и за \"пропуснатите\" случаи да се наложи вето. Но за тях - след малко. Всъщност ветото бе сред първите конституционни правомощия, които Румен Радев използва (освен че му се наложи да формира служебно правителство преди още да е опознал сградата на президентството, но това не бе по негова воля). Още на 10-ия ден от мандата си Румен Радев върна в парламента Закона за концесиите. И с това напипа добре настроенията - за ветото най-гласовито настояваше не левицата, която го избра за президент, а Радан Кънев и десницата в лицето на \"Нова република\". Мотивът - промените въвеждат   Законът, както се случва в 99% от случаите, когато който и да е български президент наложи вето, мина повторно през Народното събрание и се превърна във факт.  ГЕРБ отхвърля ветото на Радев върху Закона за околната среда Второто вето също бе по тема, по-близка до онези, които и власт, и опозиция наричат \"протестъри\" и нелюбимите и на двете страни в действащия парламент определени природозащитни организации. С поправка в Закона за опазване на околната среда в средата на миналата година ГЕРБ и \"Обединените патриоти\" въведоха едноинстанционно обжалване на актове на екоминистъра, когато става въпрос за инвестиции в обекти от национално значение. Законът си бе прегласуван от ГЕРБ и компания. Очаквано.  Румен Радев \"посегна\" и на . Държавният глава не подписа промените в Закона за банковата несъстоятелност, внесен от депутата Делян Пеевски и негови колеги от движението и рекламиран като \"спирачка срещу повторното разграбване на КТБ\". Властта в лицето на ГЕРБ и партньорите им, заедно с ДПС, си го прегласуваха. Радев в този случай не спря дотук - в момента спорните текстове на Пеевски и компания са в Конституционния съд, където пак президентът ги прати.  Иде ново вето. Законът \"Антикорупция\" ставал за бухалка \"Любимият\" закон на властта, подкрепен от ДПС и широко прокламиран като инструмент за прекършване на гръбнака на далаверите в държавата едва ли не - Законът за борба с корупцията и отнемане на незаконно придобито имущество, също бе върнат от Румен Радев. Създаването на \"мегаорган\" и широките му правомощия, заради които се появиха подозрения, че това ще е по-скоро репресивен орган, бяха критикувани остро и от юристи и магистрати, и от правозащитни организации, и от извънпарламентарната опозиция от някогашната \"традиционна десница\", и от кой ли не. И президентът се съгласи. С мотиви, в които пишеше, че има риск законът да затрудни борбата с корупцията, вместо да даде резултати. Заради това вето Радев влезе в остър конфликт с ГЕРБ - той наричаше законопроектът \"бухалка\", от управляващата партия намекваха, че държавният глава е против битката с корупцията. Е, властта направи очакваното - отхвърли ветото напълно. Депутатите отхвърлиха ветото на президента за лекарствата Макар ветото за приватизацията да е единственото, което бе одобрено от Народното събрание, Радев частично записа и още една \"победа\", макар и задочно. Президентът наложи вето по тема, особено социално чувствителна - на текстовете от бюджета на НЗОК, с който властта се опита да наложи мораториум върху плащанията за иновативни лекарства. Скандалът беше голям, общественият отзвук - също, пациентски организации и не само излязоха на протести...   каза за отказа от иновативна терапия на пациенти президентът тогава. Но въпреки това управяващото мнозинство се заинати. Дебатите в парламента разплакваха - буквално. Но  управляващите гласуваха \"против\" ветото на Радев. В последствие - заради нестихващото напрежене - ГЕРБ  реши да \"поправи\" закона - отново след намесата на премиера Борисов, на когото упреците, че заради неплащане на терапии ще останат хора не просто без лечение, а без надежда за лечение, явно не му понесоха. И още един опит за законодателство, който получи етикет \"лобизъм\"  - дошъл от \"Обединените патриоти\" и подкрепен в парламента, мина през неуспешно вето. Става дума за облекченията на собственици на земеделски земи, които са пропуснали да вдигнат строеж върху тях в срока, в който земите им са били със сменено предназначение. В текстовете прозираше интерес на евентуални инвеститори, които по една или друга причина не са застроили още ниви край морето и в планинските курорти, да могат да го направят без да минават през скъпите и времеемки процедури за смяна на статута на земите им. Оказа се, че никой не успя да извади данни за колко земеделски земи, с какви собственици и къде като местоположение става дума с исканата поправка. Това обаче не попречи мнозинството да отхвърли и това вето. Макар и проектът да претърпя известни редакции преди да бъде гласуван.  Президентското бързане с НПК – акт на един политически страхливец Последното вето на Радев дойде преди ден, а дали ще бъде отхвърлено ще се разбере наесен. Промените в Административнопроцедуалния кодекс, с които тактите са обжалване на административни актове на държавата и общините скачат между 14 и 74 пъти, минаха тихичко през Народното събрание в последните дни преди лятната ваканция. Закрити съдебни заседания, една инстанция за обжалване и прочие предвижат още текстовете на ГЕРБ. И в този случай призив за вето дойде \"отвън\", а не от парламентарната така наречена опозиция - над 50 граждански и правозащитни организации и \"Демократична България\" настояха, че новият АПК ограничава достъпа на гражданите от съдебна защита при потенциален произвол на институциите. Ветото се случи. Дали ще се случи и логичното - ветото да бъде отхвърлено - предстои да се разбере.   Два са смущаващите случаи, в които Румен Радев някак пропусна да упражни правото си на вето. Въпреки че това се очакваше от него. Единият пример е съвсем, съвсем пресен - става дума за прословутия закон за горивата, който мина тези дни през Народното събрание и за който отново от редиците на управляващите \"Обединени патриоти\" се чу, че е \"безобразно лобистки, в полза на \"Лукойл\". Законът \"удря\" малките бензиностанции и търговци под предлог, че така ще се изсветли секторът. Радев бе призован да наложи вето над разпоредбите, заради които имаше протести на собственици на малки бензиностанции, от Асоциацията на индустриалния капитал в България (АИКБ). В писмо до държавния глава от организацията изразиха  Вето поиска и \"Демократична България\". Но нито писмата, нито протестите помогнаха в случая. От БСП изглеждаха не просто свенливи по темата с горивата, а и подкрепяха поправките. Дали тази позиция на социалистите е повлияла на президента Радев да подпише указа за обнародване на спорния закон си остава актуален въпрос. Резлутатите от този закон ще видим тепърва.  Този път вето няма. Президентът пусна спорния закон за горивата ГЕРБ отхвърля ветото на Радев върху Закона за околната среда Иде ново вето. Законът \"Антикорупция\" ставал за бухалка Депутатите отхвърлиха ветото на президента за лекарствата Президентското бързане с НПК – акт на един политически страхливец Този път вето няма. Президентът пусна спорния закон за горивата", "date": "2018.08.01", "title": "Девет пъти вето. И два пъти подминато"}
{"url": "http://clubz.bg/71319-upravlqvashtite_v_zimbabve_pechelqt_mnozinstvo_v_parlamenta", "text": "Управляващата партия Африкански национален съюз на Зимбабве - Патриотичен фронт (ЗАНУ-ПФ) спечели мнозинство в парламента, след като победи с голяма разлика в селските райони, показват официалните резултати, обявени в сряда, предаде Ройтерс. Те разчистват пътя за победа на президента Емерсон Мнангагва. ЗАНУ-ПФ взема 109 места в парламента срещу 41 за опозиционното Движение за демократична промяна (ДДП), съобщи избирателната комисия. Остават да бъдат разпределени още 58 места. На управляващите трябват още 30 от тях, за да могат да променят конституцията. Опозицията в Зимбабве обяви изборна победа Агенцията посочва, че избирателите посочват президента въз основа на партийната си привързаност и се очаква тенденцията от парламентарния вот да продължи в президентския, чиито резултати се очакват по-късно през тази седмица.  Рожденият ден на Мугабе - официален празник ДДП, водено от Нелсън Чамиса, печели в повечето градски центрове. То вчера обвини избирателната комисия, че нарочно бави резултатите от гласуването в понеделник и съобщи за нередности в първия вот от отстраняването на управлявалия 38 години Робърт Мугабе в безкръвен преврат през миналия ноември. Вчера, докато още не бяха ясни резултатите, и Мнангагва, и Чамиса се обявиха за победители. Рожденият ден на Мугабе - официален празник", "date": "2018.08.01", "title": "Управляващите в Зимбабве печелят мнозинство в парламента"}
{"url": "http://clubz.bg/71316-v_tazi_konvenciq_ne_stava_qsno_dokraj_koe_lice_e_jena", "text": "Психиатърът д-р Николай Михайлов коментира пред бТВ Истанбулската конвенция и решението на Конституционния съд да я признае за противоконституционна. Според него конвенцията сама по себе си представлява програма за джендърно превъзпитание  и \"предполага едно усилие да се ревизира традиционния образ на жената като свързан с проблема на насилието\" Според него тази конвенция е потребна, за да попадне в сферата на образованието, където ще се извърши тази \"фундаментална идеологическа трансформация на женския образ\" Според него спонсори на ЛГБТ обществото са \"Фейсбук, Амазон, големите фондации на Сорос\".", "date": "2018.08.01", "title": "\"В тази конвенция не става ясно докрай кое лице е жена\""}
{"url": "http://clubz.bg/71315-trima_ruski_razsledvashti_jurnalisti_razstrelqni_v_afrika", "text": "Трима руски граждани, за които се предполага, че са журналисти, са били убити в Централноафриканската република (ЦАР), близо до град Сибю. Руското външно министерство информира, че тримата загинали са с документи, издадени на името на Кирил Радченко, Александър Расторгуев и Орхан Джемал. Според телевизия \"Дожд\" става въпрос за документалистът Растрогуев, военният кореспондент Джемал и операторът Радченко. Журналистите снимали документален филм за дейността на частна военна компания (предполага се на \"Вагнер\") и били спрени на пътна блокада, пътувайки от столицата Банги към селището Бомбари. Според твърденията на шофьора на тримата, на 23 километра от Сибю въоръжени мъже са излезли от храстите и са открили огън по колата. Тримата журналисти са починали незабавно. Араби убили руските журналисти в Африка? Русия готви нова студена война. Този път в Африка Документалният филм е бил за опозиционния Център за управление на разследвания (ЦУР). Той се оглавява от бившия олигарх Михаил Ходорковски - заклет врат на Путин, прекарал 10 години в лагер, а сега живеещ в изтнание. Версиите са от обир - до съмнения, че убийството е във връзка с материала им. Международната правозащитна организация \"Хюман райтс уоч\" призова властите на Централноафриканската република (ЦАР) незабавно да разследват смъртта на тримата руски журналисти и да сътрудничат с посолството на Русия и с местната мисия на ООН. Това заяви Люс Мадж, старши изследовател на организацията за Африка, информира \"Известия\", цитиран от БТА. Правозащитникът нарече инцидента странен и уточни, че е станал в безопасен район, където въоръжените групировки са слабо активни - въпреки че бандитизмът, придружен с убийства, е широко разпространен в ЦАР, предаде РИА Новости. Вчера ТАСС съобщи, че според руското посолство в ЦАР у двама от тримата убити са намерени прескарти, издадени от \"Известия\". Вестникът изтъква обаче, че според пресслужбата на собствения му мултимедиен информационен център никой от неговите сътрудници не се е намирал напоследък в тази страна. Източник на \"Комерсант\" от руското външно ведомство твърди, че тримата пристигнали в ЦАР с туристически визи. Снощи Ройтерс цитира кмета на град Сибю, според когото шофьорът на журналистите заявил, че са разстреляни от въоръжени мъже, излезли от крайпътните храсти. \n\t\"Хюман райтс уоч\" приканва властите в ЦАР да открият престъпниците и да ги изправят пред справедлив, заслужаващ доверие съд, пише \"Известия\". Анастасия Горшкова от ЦУР заявила за \"Комерсант\", че по нейни данни от местопрестъплението е изчезнала апаратура и голяма парична сума. Вестникът помества справки за загиналите. Четирийсет и седемгодишният Александър Расторгуев с право е смятан за един от най-значителните и радикални режисьори в руското кино, снимал по-специално филм за чеченската война в Русия.  Орхан Джемал (51 г.) - син на Гейдар Джемал, председателя на религиозно-обществената организация Ислямски комитет на Русия, бе известен журналист, работил е в много \"горещи точки\" из Северен Кавказ, Афганистан, Ирак, Ливан, Либия, Сирия и Грузия. Заедно с тях е убит и младият, но ставащ все по-известен оператор и фотограф Кирил Радченко, също работил в \"горещи точки\", а миналата година заснел много материал в Сирия, посочва \"Комерсант\". Руски дипломати и следователи проучват инцидента на място, пише официозът \"Росийская газета\", като се позовава на Мария Захарова, говорителка на външното министерство в Москва. Федералното следствие е образувало наказателно дело по случая, отбелязва печатът в Русия. Хора, добре познавали загиналите, не вярват на официалната версия, че те са станали жертва на обирджии. Чуват се далеч не тъй прозаични версии и нищо чудно. Репортерът, режисьорът и операторът от Русия са се озовали в една от най-опасните страни в света, където се пресичат интересите на влиятелни държави - световни сили, коментира \"Взгляд\". Според африканиста Леонид Фитуни, цитиран в статията, руските журналисти може да са имали охрана, но тя или се е пръснала в момента на нападението, или самите гардове са били свързани с престъпниците.  Руският военен кореспондент Игор Димитриев подчертава пред онлайн изданието, че  в ЦАР. От няколко месеца присъствието на Русия в ЦАР е все по-забележимо, посочи вчера Франс прес. В началото на 2018 г. Москва изпрати военни инструктори в Банги. Освен това Русия доставя оръжие на местната армия и гарантира сигурността на президента Фостен-Аршанж Туадера, чийто съветник по сигурността е руснак.  Редица западни медии, изброени от \"Взгляд\", информирали неотдавна за появата на руски разузнавачи и въоръжени наемници от частни компании в ЦАР и за , в съседен Судан. Бившата метрополия на ЦАР - Франция, не е най-солидният играч в тази страна, продължава \"Взгляд\", като споменава за бизнес интереси на Китай и Южна Африка в региона, богат на петрол и уран. Според изданието най-голям интерес от проучване на петролните запаси в ЦАР имат САЩ. Русия готви нова студена война. Този път в Африка", "date": "2018.08.01", "title": "Трима руски разследващи журналисти разстреляни в Африка"}
{"url": "http://clubz.bg/71317-manafort_spechelil_60_mln_v_ukrajna", "text": "Пол Манафорт, бившият шеф на кампанията на Доналд Тръмп, е изкарал $60 млн в Украйна, съветвайки проруски политици и олигарси. Тази му дейност се очаква да бъде в центъра на втория ден от съдебния процес срещу него, съобщава Ройтерс. Пол Манафорт, ръководил кампанията на Тръмп, застава пред съда Първият разпитан свидетел се очаква да бъде Даниел Рабин, политически консултант, който е произвеждал тв клипове за Манафорт навремето. Ще бъде разпитан и агент на ФБР, чието име не е обявено предварително. Последният е обвинен в данъчна и банкова измама и в това, че не е обявил свои банкови сметки в чужбина. Прокурорите имат списък от 35 свидетели. Измежду тях, разпитаният вчера Тад Девин каза, че украинският олигарх Ринат Ахмедов е бил ключов спонсор на Манафорт в Украйна. Прокурорите казаха, че няма да представят доказателства за таен сговор между Русия и екипа на Тръмп. Те обаче могат да извадят много подробности за връзките на Манафорт с украински и руски олигарси. В показанията си вчера Девин каза, че Манафорт е използвал западни методи на анкетиране и реклама, за да помогни ва проруския бивш украински президент Виктор Янукович да спечели президентските избори през 2010 г.", "date": "2018.08.01", "title": "Манафорт спечелил $60 млн. в Украйна"}
{"url": "http://clubz.bg/71291-brekzit_i_bulgarekzit_otkrijte_razlikite", "text": "Великобритания е в състояние на Брекзит от 2 години. България е в състояние на Булгарекзит вече 11 години. Брекзит е да влезеш в ЕС и след това да решиш да излезеш. Булгарекзит е да влезеш в ЕС, ама не съвсем. Брекзит означава да заявиш на другите държави от ЕС, че не си съгласен с тях по една или друга тема. Булгарекзит означава да лобираш пред другите държави от ЕС за членство на трети държави, докато все още не си успял да ги убедиш, че ти самият си достоен за пълноправен член. Брекзит е да бъдеш европейска държава дори когато излезеш от ЕС. Булгарекзит е да си евразийска държава дори когато си в ЕС. Брекзит означава да отговаряш на критериите за членство, независимо че напускаш. Булгарекзит означава да не си изпълнил критериите на влизане, все да имаш какво да довършваш, но всячески да се правиш, че не разбираш защо си под мониторинг, защо не влизаш в Шенген, в еврозоната и т.н. Брекзит е да има истинска демокрация, т.е. върховенство на закона и управление според волята на мнозинството дори ако не си в ЕС. Булгарекзит е дори когато си в ЕС, законите да се правят според интереса на един или друг силен на деня, а волята на мнозинството да бъде неглижирана. Брекзит е да направиш референдум, в който решението да бъде взето с 51 на 49% и никой дори да не си помисли да не се съобрази с това решение, особено ако е политик. Булгарекзит е да направиш референдум, в който 70% от гласувалите и 35% от всички избиратели да се произнесат в една посока, а целият т.нар. елит - политици, социолози, анализатори, да им обяснява, че те не знаят какво правят и в крайна тези сметка тези вторите да успеят да наложат своето. Брекзит означава всички да съжаляват, че напускаш. Булгарекзит е всички да въздъхнат с облекчение, ако решиш да напуснеш.", "date": "2018.08.01", "title": "Брекзит и Булгарекзит. Открийте разликите"}
{"url": "http://clubz.bg/71313-bylgariq_na_shesto_mqsto_v_sveta_po_izpit_alkohol", "text": "Изследване показва, че България е на шесто място в света и на пето в Европа по изпит алкохол на глава от населението. Българинът пие 12,3 л на година. Първи са естонците - по 14,3 л на човек, следват чехите и германците. В България обаче е по-високо количеството на изпит твърд алкохол - 5,34 л. Това ни подрежда на второ място в Европа. Според статистиката сме на 22-ро място по пиене на вино на човек - с 2,55 л на година. По консумация на бира сме на 13-о място - 4,41 л на човек годишно. Ракията е с нас от векове и отваря апетит към други алкохолни напитки с висок градус. Това коментира пред бТВ Ралица Скорчева-Славова, председател на сдружение \"СпиритсБългария”. Тя заяви, че у нас вече проблемът с фалшивия алкохол е сведен до минимум. Според д-р Владимир Бостанджиев, психиатър и психотерапевт, у нас се пие, както и при другите южни народи  - разрешено е и е прието да се пие по различни поводи. Той каза, че няма статистика колко са алкохолнозависимите, а другата статистика не може да е нито тревожна, нито радостна, защото това са просто икономически данни.", "date": "2018.08.01", "title": "България на шесто място в света по изпит алкохол"}
{"url": "http://clubz.bg/71320-rumen_radev_rusiq_e_partnor_na_es_v_energetikata_i_sreshtu_terorizma", "text": "Президентът Румен Радев отново защитава тезата, че трябва да има преки доставки на руски газ през България, както и че Русия се е утвърдила като \"традиционен партньор на Европа в секторите на енергетиката, икономиката, туризма и борбата с тероризма\". Това става ясно от интервю на държавния глава за сръбското издание CorD Magazine, акценти от които бяха изплатени до медиите от прессекретариата на институцията.  Румен Радев призовава избягването на агресивния тон да стане общ принцип в двустранните отношения, а прагматичният диалог с най-голямата страна в Източна Европа е в общ интерес както на ЕС, така и на Русия, се казва в съобщението за интервюто.  Помолен да коментира отправения от него призив при визитата му през месец май в Москва за съхраняване на потенциала за преки газови доставки за България и ЕС през Черно море и дали проектът ще бъде политически приемлив за ЕС, президентът отново подчертава, че това остава най-сигурният, пряк и най-евтин маршрут. И двата газопровода, цинирани от Румен Радев, на практика заобикалят Украйна като страна за транзит на руски газ за Европа, а това е една от целите на Москва заради конфликта с бившата съветска република. \"Северен поток - 2\" получи остри критики и от президента Доналд Тръмп - именно заради поставянето на Европа в по-голяма зависимост от руското сиьно гориво. Stuttgarter Zeitung: Тръмп е прав за \"Северен поток 2\" София помага на Москва да изолира Украйна от транзита на газ В интервюто си за сръбското издание Румен Радев подчертава още, че ролята на външната политика е да отваря  врати за диалог и сътрудничество, а не да нарочва някого за враг. Отношенията на ЕС с Русия не могат да не бъдат повлияни от политическата криза в Източна Европа, но отказът от какъвто и да е диалог не е решение, казва още той. Президентът отново защитава европейската перспектива пред целите Балкани и по думите му сигурността и икономическото развитие на региона зависят от тази перспектива.  По думите на българския президент приобщаването на Западните Балкани към обединена Европа е цел на България още от присъединяването на страната ни към ЕС. В отговор на въпрос за резултатите от посещението му в Сърбия през юни т.г., Румен Радев отбелязва положителната тенденция в развитието на политическия диалог, ръста в двустранния стокообмен, който надхвърля 1 млрд. евро, както и увеличението на броя на туристите.  , добавя Румен Радев. Говори и за очакването си българо-сръбския газов интерконектор да бъде завършен през 2022 г., а страната ни да ускори работата по изграждането на магистралата, която ще свързва България и Сърбия, като част от Трансевропейската транспортна мрежа. Държавният глава определя направените от Сърбия стъпки и постигнатите резултати за подобряване на положението на българското национално малцинство като окуражаващи. Румен Радев изразява благодарността си на своя сръбски колега Александър Вучич за поетия ангажимент към  проблемите на българското национално малцинство. В отговор на въпрос как вижда бъдещето на Европа и позицията на България в един реформиран ЕС, Румен Радев посочва, че следващите няколко години ще бъдат трудни и е необходимо да се проведе вътрешния дебат в рамките на Съюза.  Държавният глава призовава в бъдеще ЕС да се утвърждава като съюз, „който да обръща повече внимание на нуждите на обикновените граждани“, а  днешните разделения между „Севера“ и „Юга“, между „Запада“ и „Изтока“, да бъдат премахнати.  В интервюто си за списание CorD държавният глава определя постигнатото споразумение между Гърция и Република Македония за нейното име, като един от най-трудните въпроси в нашия регион.  , подчертава Румен Радев София помага на Москва да изолира Украйна от транзита на газ", "date": "2018.08.01", "title": "Румен Радев: Русия e партньор на ЕС в енергетиката и срещу тероризма"}
{"url": "http://clubz.bg/71307-slovakiq_silno_raztrevojena_ot_voenna_baza_na_noshtnite_vylci_video", "text": "Президентът на Словакия Андрей Киска във вторник заяви, че базата, с която наскоро се сдобиха „Нощните вълци“ в неговата страна, представлява риск за сигурността, пише македонската редакция на електронната медия радио „Свободна Европа“. След края на свиканото от него заседание на Съвета по национална сигурност словашкият държавен глава заяви, че съществуването на база, която руските рокери делят заедно с местните проруски паравоенни формации, е подигравка с официалната политика на Словакия, която осъжда завръщането на Крим в състава на Русия. По-рано външното министерство на Словакия изрази притеснение, че \"Нощните вълци\" - руска националистическа мотогрупа, приближена до президента Владимир Путин - вече има база в страната, съобщава Би Би Си. В нея има бракувани военни машини, танкове и се намира в Долна Крупа, селище на 70 км от столицата Братислава. Руското правителство определи мястото като \"европейската щабквартира на \"Нощните вълци\".  САЩ наложиха санкции на \"Нощни вълци\" и готвача на Путин Мотористите са в списъка със санкции на САЩ, тъй катосе смята, че те осигуряват военна помощ за проруските сепаратисти в Украйна. Говорителят на словашкото МВнР Петер Суско каза пред Би Би Си, че дейността на \"Нощните вълци\" в страната ще трябва да бъде внимателно следена. Той даде за пример твърденията, че \"Крим е, бил е и ще бъде руски\", че \"Сталин е велик герой\", а \"НАТО е криминална организация\". В Словакия над 200 политици и граждански активисти вече подписаха протестна петиция срещу присъствието на мотогрупата, известна като \"рокерите на Путин\". Словакия е член и на НАТО, и на ЕС. Словашка националистическа организация, наречена NV Europa, ръководена от Йозеф Хамбалек, е поддръжник на \"Нощните вълци\". През миналата седмица Хамбалек отправи заплахи към журналисти на радио \"Свободна Европа\"/\"Свобода\", които снимаха около базата им.     Според руските мотористи те ще превърнат мястото в музей, посветен на моторизираните съветски части по времето на Втората световна война. Суско обяснява, че те се представят за клуб и твърдят, че не са правителствена организация, така че е трудно да се действа през руското посолство. Техният лидер Александър Залдостанов, известен като Хирурга, често се е появявал заедно с президента Путин. Даже през 2011 г. руският президент се качи на мотор заедно с \"вълците\" по време на фестивал в Новоросийск. През 2013 г. Залдостанов беше награден с държавен медал. Той е в списъка с руски политици и военни, които са обвинени, че са участвали в анексирането на Крим от Русия през 2014 г., както и в подпомагане на сепаратистите в Източна Украйна. \"Нощните вълци\" не влязоха в храма...от първи опит (СНИМКИ, ВИДЕО) Две компании, свързани с \"Нощните вълци\", също са в списъка със санкции - Wolf Holding of Security Structures, считана за доставчик на военни услуги, както и Bike Center, ръководена от Залдостанов. Според американското правителство \"Нощните вълци\" са \"тясно свързани с руските спецслужби, помагали са за обучението на сепаратисти в Донецк и Луганск\". \"По време на анексирането на Крим те са участвали в превземането на газова станция в Стриколкове и в превземането на щабквартирата на Военноморските сили на Украйна в Севастопол.\" Словашката телевиция Noviny твърди, че \"Нощните вълци\" имат над 5000 души членове и са с клонове в редица европейски държави, сред които Сърбия, Румъния, Македония и България. Словакия е част от маршрута им, по който те минават всяка година в Европа, за да отбележат победата на СССР във Втората световна война. През 2016 г. Латвия експулсира местния водач на \"вълците\" Игор Лакатош заради причини, свързани със сигурността на страната. Полша забрани на мотористите да влизат на нейна територия - стъпка, която разгневи Москва. Полша не пусна „Нощните вълци“ да стигнат до Берлин В заявление на руски, цитирано от Хамбалек, лидерът на \"Нощните вълци\" Залдостанов свързва създаването на тяхната база със съветското \"освобождаване\" на страната през Втората световна война. \"В Словакия отдават почит на героите, които освободиха света от фашизма, така че създаването на музеен комплекс, посветен на събития от Втората световна война, е логично, законно и желателно\", написа Залдостанов.  \"Либералните западни медии, завладени от русофобия и заразени с антисъветски предразсъдъци, нападнаха историческия музей, който се съдава от ентусиасти\", добавя той. Той често пътува до Крим, където защитава анексирането от Москва на полуострова, на който живеят преобладавощо етнически руснаци, отбелязва Би Би Си. Посещението на \"Нощните вълци\" в България през 2016 г. бе съпроводено от сблъсъци, провокации, протести и арести. Тогава рокерите на Путин пристигнаха в София, посрещнати от девойки в народни носии, музика и водосвет пред храм-паметника \"Св. Александър Невски\", портрети на Путин и \"Союз нерушимый\". В колоната им се включиха лица, познати от февруарските протести, след които първото правителство на Борисов подаде оставка. В България има два клона на \"Нощните вълци\" - в София и във Варна. В мероприятията на \"Нощните вълци\" се включват и от мотоклуба \"Велика България\" и други \"професионални протестиращи\". В посрещането през 2016 г. участваха и от паравоенната организация \"Воински съюз\".  Тази година \"Нощните вълци\" минаха много тихо през страната ни. \"Нощните вълци\" не влязоха в храма...от първи опит (СНИМКИ, ВИДЕО) Полша не пусна „Нощните вълци“ да стигнат до Берлин", "date": "2018.08.01", "title": "Словакия силно разтревожена от военна база на \"Нощните вълци\" (ВИДЕО)"}
{"url": "http://clubz.bg/71274-pensionnata_vyzrast_raste_rejtingyt_na_putin_pada", "text": "Десетки хиляди отново демонстрираха в Русия против плановете на властите да повишат пенсионната възраст в страната. Демонстрантите в Москва и в други големи градове последваха призива на Комунистическата партия, на синдикатите, на така наречения Ляв фронт и на извънпарламентарната опозиция начело с Алексей Навални. Дали тези протести могат да застрашат президента Путин? През последните седмици неговият рейтинг драматично падна. „Независимо от това не мисля, че правителството е в опасност\", казва Степан Гончаров от института „Левада\". Социологът изтъква една главна причина: хората не виждат алтернатива на днешната власт.  Гончаров обаче критикува правителството заради лошата му комуникационна политика. Според него повечето руснаци още не са схванали, че промяната на пенсионната възраст се налага по икономически причини. В сравнение със Западна Европа средната продължителност на живота, особено на мъжете, в Русия е ниска: мъжете доживяват средно само до 67 години, жените – до 77. Според замислената реформа пенсионната възраст стъпка по стъпка трябва да бъде повишена – при жените от 55 на 63 години, а при мъжете от 60 на 65. В момента в Русия средната пенсия възлиза на около 180-200 евро. Сега хората питат каква ще бъде финансовата им полза от реформата, обяснява Гончаров. И понеже не получават отговор, близо 90% от руснаците отхвърлят реформата. Въпреки това обаче правителството държи положението под контрол. Социологът обръща внимание на един незабележим, но много важен факт: досега руският президент не е казал последната си дума за пенсионната възраст, тоест – има „пространство за маневриране\". Борис Макаренко, ръководител на мозъчния тръст „Център за политическа технология\", потвърждава, че популярността на Владимир Путин сериозно е спаднала – въпреки това обаче мнозинството руснаци все още му се доверяват, уточнява той. Стопанинът на Кремъл току-що спечели президентските избори, а скоро няма да има парламентарни избори, тъй че за властта няма никаква опасност. „Когато вземаш непопулярни решения, неминуемо плащаш със спадане на рейтинга\", обобщава Макаренко. От дискусията около пенсионната реформа печелят най-вече опозиционните партии в парламента – комунистите и националистическите либералдемократи на Владимир Жириновски. През миналата седмица Централната избирателна комисия отхвърли предложението на комунистите да се проведе всенароден референдум за пенсионната възраст. Сега тази партия проверява дали може да внесе второ предложение за референдум, или да се обърне към Конституционния съд. Според Макаренко начело на извънпарламентарната опозиция е Алексей Навални, който обаче също призова към протести срещу пенсионната реформа. Но привържениците на Навални са главно млади хора, за които въпросът за пенсионната възраст не е толкова драматичен, колкото за по-възрастните. Тъкмо поради това в случая с Навални едва ли може да оглави съпротивата срещу властта, смята Макаренко. Той добавя и нещо, което колегата му Гончаренко явно не мисли: повечето руснаци тайничко разбирали, че реформата на пенсионната възраст е необходима. „Но никога няма да го кажат на глас.\"", "date": "2018.08.01", "title": "Пенсионната възраст расте, рейтингът на Путин пада"}
{"url": "http://clubz.bg/71311-elfi_na_nato_sreshtu_ruskite_trolove_v_internet", "text": "Елфи на НАТО отбраняват пакта срещу руските тролове, пише испанският вестник „Ла Вангуардия”. Екипите за борба срещу водената от Москва кибервойна са финансирани от националните правителства в Полша и балтийските страни. А в някои случаи те се създават на доброволна основа. Си Ен Ен: Руските тролове са финансирани от \"готвача на Путин\" Това са групи, състоящи се от доброволци, журналисти, експерти или обикновени граждани. Всички тези хора се опитват да издигнат стена срещу фалшивата информация. Една от най-знаменитите групи елфи е създадена в Литва. Тя се ръководи от вилнюския активист Ричардас Савукинас и наброява близо 200 членове. Савукинас нарича себе си ловец на тролове. Той търси в социалните мрежи фалшиви страници и вируси, които смята да развенчава. Отделно литовецът води непримирима борба срещу публикации в интернет. Всъщност елфите се появиха още през 2014 г. - веднага след руската анексия на Крим, отбелязва „Ла Вангуардия”. Работата им днес е не по-малко важна от тази през 2014 г. във връзка със събитията в Украйна.", "date": "2018.08.01", "title": "Елфи на НАТО срещу руските тролове в интернет"}
{"url": "http://clubz.bg/71299-trymp_e_prikovan_na_pozorniq_stylb_no_tova_go_pravi_po_silen", "text": "Американската съпротива е жива. Наистина, масовите демонстрации срещу Доналд Тръмп са рядкост. Но по телевизията президентът денонощно е прикован на позорния стълб. Не само MSNBC, лявото съответствие на послушния на Тръмп канал Fox News, а и CNN почти не се занимават със събития, които нямат връзка с Тръмп. Ако правителството е претърпяло съдебно поражение, съдии са издигани в герои. Или пък се канят ветерани републиканци, които от позицията на консервативните си възгледи потвърждават, че Тръмп е безумец, негодник, престъпник и/или предател. Никой обаче не допринася тъй много за укрепване властта на президента като неговите противници. Без значение дали критиката им е справедлива. Който непрестанно обявява всяка погрешна стъпка на Тръмп за държавна криза, всеки негов неудачен ход - за позор за нацията, и всяка негова щуротия - за смъртен грях, сплотява привържениците на Тръмп. Недоволството от общото недоволство е емоционалната спойка, която държи привържениците на Тръмп. Това се отнася не толкова до твърдото ядро на фракцията \"Да направим Америка отново велика\". Расистите и яростните противници на елитите нямат нужда от CNN, за да се прехласват по човека, който говори и официално на техния език. Онези 46% от американските избиратели, които през 2016 г. вкараха Тръмп в Белия дом, бяха несравнимо по-широка коалиция. Тя обхващаше милиони американци, на които Тръмп им се виждаше съмнителен, та дори чак и противен, но за когото те все пак решиха да гласуват, предпочитайки този риск пред другия - всичко да си остане като преди, ако спечели Хилъри Клинтън. Много избиратели на Тръмп все пак имат нещо в ръцете днес: фирмите се радват на дерегулацията и намаляването на данъците, а религиозната десница предвкусва консервативния обрат, който се очаква след назначаването от Тръмп на новите съдии. Само че допитванията до общественото мнение показват, че твърде много избиратели са недоволни от политиката Тръмп и неговото управление - от търговските войни до новите държавни задължнения, от симпатиите към Путин до разклатеното доверие в НАТО, и от тирадите му в туитър за аферата \"Сторми Даниелс\". Само че на избирателите на Тръмп им е дошло до гуша непрестанно да се сблъскват с морални забележки: Как можахте да го изберете?! Въпреки съмненията си в пригодността на Тръмп за най-високия пост те лично трябва да понасят презрението на хора, които поголовно критикуват победителя в изборите. Възприели неговия израз за \"лов на вещици\" (относно разследванията за намесата на Русия в американските избори), те призовават: \"Оставете човека на мира!\" Близо 90 на сто от републиканците междувременно са за Тръмп. Единствено Джордж У. Буш е постигал такова високо одобрение, и то малко след атентатите от 11 септември. Както тогава терористите от \"Ал Кайда\", така и днес \"истериците\" от CNN и сие сплотяват зад президента десетки милиони американци. След всички американски избиратели обаче одобрението за Тръмп е скромно. Ето защо е възможно демократите да успеят да мобилизират достатъчно избиратели, за да спечелят следващите избори. Само че противниците на Тръмп засега не са убедителни. Те представят позициите си точно толкова самодоволно, колкото самодоволно реагира и самият президент.  Да се изслушва опонентът не е на мода в Америка за разлика от това да се хиперболизира и преувеличава. След пресконференцията с Путин в Хелзинки Тръмп незабавно беше заклеймен като \"предател\", сякаш трезвият анализ не доказа, че той постигна за страната си по-малко, отколкото Путин за своята. И сякаш решението за системно разделяне на децата на мигранти от родителите им не е достатъчно отблъскващо само по себе си, та трябваше да се правят сравнения с концлагерите на нацистите. Не всички медии се нахвърлят срещу Тръмп, за да вдигнат рейтинга си. Разследващи журналисти публикуват наистина добри материали. Сериозните от тях правят разлика между скандални подробности и значими факти. И не е тяхна вината, че в крайна сметка воят срещу Тръмп е тъй силен, но точно поради това и непродуктивен от гледна точка на противниците му. Медиите знаят също, че Тръмп е много наясно с медийните механизми. Безпомощни, журналистите наблюдават как президентът се бори срещу огъня с огън и превръща тях самите в ускорители на пожара. В разгорещени дебати Тръмп пуска в туитър някоя нова ужасна нелепост и после със задоволство наблюдава как и най-солидните аргументи на опонентите му потъват, засмукани във водовъртежа на потока от фалшиви новини. Както никога досега си приличат представите на привържениците и на демократите, и на републиканците за сегашния президент. При управлението на Тръмп в Америка се засилва фаталното разцепление на обществото на два враждебни лагера. \"Мога да застана на Пето авеню и да стрелям срещу някого. И пак няма да загубя избиратели\", беше заявил Доналд Тръмп още в предизборната борба. И не е като съвсем да няма право, сочи реалността днес.", "date": "2018.08.01", "title": "Тръмп е прикован на позорния стълб. Но това го прави по-силен"}
{"url": "http://clubz.bg/71314-spor_mejdu_dve_izdatelstva_za_romanyt_na_qvorov", "text": "Новото издание на „Романът на Яворов“ от Михаил Кремен на „Милениум“ е пиратско, се заявява в открито писмо на издателство „Колибри“. Единствено „Колибри“ разполага с авторските права за документално-мемоарното четиво, се казва в изявлението, разпространено до медиите. Двутомникът излезе под редакцията на проф. Михаил Неделчев преди броени дни с логото на „Милениум“. От „Колибри“ обаче твърдят, че в началото на 2018-а са подписали договор за авторските права за книгата с наследника на Кремен и явно тепърва смятат да издадат трагичния разказ за Яворов. Засегнатите смятат да потърсят правата си в съда и предупреждават търговците на книги да не предлагат „пиратското издание“: Предлагаме пълния текст на писмото на „Колибри“:", "date": "2018.08.01", "title": "Спор между две издателства за \"Романът на Яворов\""}
