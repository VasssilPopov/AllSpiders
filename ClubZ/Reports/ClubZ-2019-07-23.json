{"url": "https://clubz.bg/85818-fon_der_lajen_pita_pyrvo_parij_i_varshava_za_bydeshtiq_si_ekip", "text": "Френският президент Еманюел Макрон се срещна днес в Елисейския дворец с новоизбраната председателка на Европейската комисия Урсула фон дер Лайен, предаде Франс прес. \n\tМакрон заяви, че споделя поставените от Фон дер Лайен приоритети, имащи за цел отварянето на нова страница за Европейския съюз. Визитата в Париж за работен обяд с френския президент е първото подобно посещение на бившата германска министърка на отбраната, след като на 17 юли бе избрана за председател на Европейската комисия от Европейския парламент. Макар и разочарован, Тимерманс ще изпълнява програмата на Фон дер Лайен Макрон подчерта, че той и Франция са напълно съгласни с изложената от Фон дер Лайен пред Европейския парламент програма. Според френския президент сред приоритетите на Фон дер Лайен, които Франция подкрепя, са желанието за водене на амбициозна политика в сферата на борбата с климатичните изменения, усилията за социална справедливост, насърчаването на Европа, която защитава и която знае как да се справи с миграционния въпрос, а също така и борбата за Европа на ценностите, която защитава принципите на правовата държава и свободата на пресата. Макрон изтъкна, че фактът, че за първи път председател на Европейската комисия ще е жена, е олицетворение на една нова визия, нова амбиция и на желанието на Европа да се възроди. \n\tНа работния обяд Макрон и Фон дер Лайен обсъдиха и въпроса какъв ресор ще поеме новият френски еврокомисар. Париж изрази желание изборът на ресор на френския еврокомисар да отразява един от двата най-сериозни политически приоритета на Франция - икономиката или борбата с климатичните промени. \n\tСегашният френски еврокомисар Пиер Московиси е еврокомисар по икономическите и финансовите въпроси, отбелязва Франс прес. Несъгласия за Фон дер Лайен клатят италианското правителство Фон дер Лайен ще посети Варшава в четвъртък, за да обсъди програмата и състава на новата комисия, съобщи днес пред полската телевизия \"Полсат нюз\" правителственият говорител Пьотър Мюлер, цитиран от ДПА. Полша проявява интерес към това да си осигури важен ресор в комисията, каза Мюлер. Той посочи области като \"икономическите въпроси, енергетиката, свободния пазар и засилването на конкуренцията (...) но и транспорта и земеделието\". Полският представител отказа да обсъжда кандидатурата на страната си за Европейската комисия с аргумента, че първо трябва да се разбере какъв ресор ще получи Полша. Според всекидневника \"Жечпосполита\" Варшава разглежда седем имена за поста, включително три на министри, три на европейски депутати, както и това на Кшищоф Шчерски, представител на канцеларията на президента Анджей Дуда, заемащ длъжност с ранг на министър на Полша по европейските въпроси.  Що се отнася до политическия дневен ред на новата Еврокомисия, Полша разглежда като приоритетни области енергийната трансформация, подобряването на свободния обмен на капитали, стоки и услуги, както и земеделието. \n\tПолша е подкрепила кандидатурата на Урсула фон дер Лайен, след като е блокирала номинацията на холандеца Франс Тимерманс, каза Мюлер. Несъгласия за Фон дер Лайен клатят италианското правителство", "date": "2019.07.23", "title": "Фон дер Лайен пита първо Париж и Варшава за бъдещия си екип"}
{"url": "https://clubz.bg/85813-seta_mina_na_kosym_vyv_frenskoto_nacionalno_sybranie", "text": "Френските депутати одобриха днес ратифицирането на договора за свободна търговия между ЕС и Канада (СЕТА) с 266 гласа \"за\", 213 \"против\" и 74 въздържали се, предаде АФП, цитирана от БТА. \n\tСпоразумението, което засяга 510 милиона европейци и 35 милиона канадци, премахва митата на 98 на сто от продуктите в техния стокообмен. Текстът трябва да бъде ратифициран от 38 национални и регионални парламента в Европа. След зелената светлина, дадена от Националното събрание на Франция той трябва да бъде вкаран в Сената, а датата за това все още не е определена, допълни АФП. Френският министър на външните работи Жан-Ив Льо Дриан призова депутатите да подкрепят споразумението при дебати миналата седмица.  Това е споразумение от ново поколение, което отделя внимание на търговски въпроси наред със социални и екологични проблеми, следвайки логиката на устойчивото развитие, каза той.  Депутатката от Френската социалистическа партия Лоранс Дюмон обаче заяви. че споразумението ще постави под въпрос \"годините работа (. . .) за промяна в начините на производство и потребление в името на екологичното, устойчиво развитие и здравето на европейците\".  Десетки френски неправителствени организации призоваха депутатите да отхвърлят споразумението, тъй като според тях то създава рискове за околната среда. Експертна група, назначена от премиера Едуар Филип, обаче заключи, че споразумението не носи нови рискове за околната среда, макар в него да има \"пропуснати възможности\".", "date": "2019.07.23", "title": "СЕТА мина на косъм във френското Национално събрание"}
{"url": "https://clubz.bg/85809-danail_kirilov_geshev_ima_masova_podkrepa_nqma_da_izdigam_kandidat", "text": "Иван Гешев почти сигурно ще остане единствен кандидат за главен прокурор. Това стана ясно от думите на правосъдния министър Данаил Кирилов пред бТВ. Сотир Цацаров: Иван Гешев е верният избор На въпрос дали той ще издигне кандидатура, той заяви. Кирилов отрече твърденията, че ако има само един кандидат това означава, че няма да има състезание. Той допълни, че не би издигнал кандидат, тъй като към този момент той няма да може да събере изискуемите 17 гласа във ВСС. Той обясни, че е било възможно да издигне кандидат в краен случай - ако няма кандидат. Той все пак допусна, че може да внесе кандидатура, ако се появи такава, която има сериозна подкрепа от гражданското общество или \"президентът поне индикативно посочи евентуален кандидат\".", "date": "2019.07.23", "title": "Данаил Кирилов: Гешев има масова подкрепа, няма да издигам кандидат"}
{"url": "https://clubz.bg/85817-levski%C2%A0predstavi_ganaec_s_shvedski_pasport_video", "text": "\"Левски\" обяви предизвестен трансфер - на ганайския футболист с шведски паспорт Насиру Мохамед. В последните дни се заговори, че \"сините\" водят преговори с шведския \"Хакен\" за него. Насиру Мохамед, който се изявява като атакуващ полузащитник (може да играе и по фланговете), подписал договор за три години. \"Левски\" взе двама от \"Септември\" Насиру Мохамед е роден на 6 юни 1994 година. Започва кариерата си в родния \"Рейнбоу\" (Гана), а през 2012 г. преминава в \"Хакен\", с който става носител на Купата на Швеция през 2016 г.. Изиграл е 203 мача и отбелязал 42 гола с екипа на тима. \n\t От началото на сезона Мохамед има 12 двубоя и 1 гол. В следващите дни се очаква \"Левски\" да представи още нови футболисти.", "date": "2019.07.23", "title": "\"Левски\" представи ганаец с шведски паспорт (ВИДЕО)"}
{"url": "https://clubz.bg/85791-bojko_borisov_v_toga", "text": "Казват, че всяка система след известно време започва да прилича на човека, който е на върха й. Ако приемем, че от години има еднолично ръководена система, наречна България и на върха й неизменно е един и същ човек, то новият най-силен в съдебната система е като негов клонинг. Само че завършил право, между другото - в същата \"Магнаурска школа\" - милиционерската Алма матер в Симеоново. Макар и да се различават по вратовръзката и тоталното отсъствие на снимки по анцуг, в някои отношения Гешев е като Мини Ми на Бойко Борисов, само че в магистратурата. Винаги е готов да извади някоя лакърдия. Напоследък дори и за произхода си - градски небрежняк от жк \"Младост\", добре де - от Волуяк всъщност...  Яхнал гребена,  на стилистиката \"Блик & Пиц\", Гешев бива сервиран на масите с тяхното любезно съдействие в прост и най-директен вид - като пушещо шкембе и потна биричка. Вместо да ги препотява с висок наратив за свободата и за фашизма като Лозан Панов... Винаги е готов - вместо да пише анализи, да сформира работни групи и да внася предложения, смело да...  закона, ако прецени, че му пречи.  Иван Гешев прилича на премиера и по още нещо - никога не е виновен. Съвсем искрено с широко отворени очи той хвърля вината за пословичните неуспехи на прокуратурата върху: Разследващия апарат Твърде пунктуалния НПК  Свърхнатовареността на прокурорите Свръхнатовареността на съдиите ( Дори напоследък и върху липсата на нормални условия за работа! Която е факт. Но пък едва ли може недостигът на бюра да води чак до 0 (нула) присъди за корупционни престъпления. В този въртоп на вината следват:  Да не забравя нещо много важно: точно като Бойко Борисов, и той има всички индикации, че ще управлява дълго и - поне в собствените си очи - ефективно. Което не е задължително да е непременно лошо. По простата причина, че в анормалното ни време някои от асиметричните ходове на премиера неизбежно се оказват ефикасни. Досегашният главен прокурор имаше 2 образа: пред обществото - едва ли не на балансиран старозаветен мъдрец от тия, дето седят пред градските порти в книга \"Съдии\"...    ... Ето човек, трезв - ще си кажете - и здраво стъпил на земята! След което се хвърля пламенно да защитава Боряна Бецова - прокурорката по Бисеров, Иван Данов и пр., заради която изпаднахме в небивал позор чужд посланик да ни резили в прав текст. Ако се вярва на няколкото случайно изхлузили се на светло инциденти като скандалната среща в ЦУМ, \"зануляването\" на карикатурите на Чавдар Николов от Нова тв, както и твърденията в сериала \"Яневагейт\",   бил имал и друг образ - отмъстителен и готов да мачка. Вследствие на тази шизофреничност неизбежно се стигна до млъкването му - вече от години - пред софийските ресорни репортери, които неизменно ще го питат определени неща. На Гешев този лигав милениален релативизъм му е чужд. Той има вид на човек, който от дъното на душата си признава само две мнения:  . Една грешка на езика сигурно го дели да нерече всичко друго \"Пунтамара\"! Опасявам се и за качеството на юридическата подготовка - дали то също не го отличава от Цацаров. Но да не забравяме, че в едно скорошно проучване на общественото мнение гражданите бяха поставили в идеалния си образ за главен прокурор това да е добър юрист чак на... четвърто място. И понеже напоследък оптимистичните теории не са много, ето една: В края на 7-годишния мандат на Цацаров със сигурност за Иван Гешев може да се каже нещо, по което се отличава от него. Да не забравяме, че постът, към който го е запътило овчото единодушие във ВСС   е напълно безконтролен. Какво ще донесе това - предстои да видим.", "date": "2019.07.23", "title": "Бойко Борисов в тога"}
{"url": "https://clubz.bg/85807-nov_variant_mashini_na_vsichki_izbori_osven_na_mestni_za_tqh_samo_hartiq", "text": "На предстоящите местни избори наесен и тези в бъдеще ще се гласува само с хартия, но на всички други видове вот - с машини. Това е финалният вариант на промените в Изборния кодекс, приет от правната комисия в Народното събрание. Предстои гласуване в пленарната зала - до края на седмицата. Приетите текстове в комисията са вариант е компромис между ГЕРБ и ДПС, след като първоначално първата партия искаше да се отмени машинното гласуване на местни и парламентарни избори, а Движението - да се гласува само с машини на всички видове вот. Както се очакваше, от ГЕРБ предложиха редакция на собственото си предложение, която дойде от Красимир Ципов. От ДПС я подкрепиха, като се съгласиха с довода на управляващите, че пълно машинно гласуване на местния вот може да е непосилна задача за изборната администрация тази есен. Проблемът е, че в момента законът предвижда гласуване само машини след местните избори, освен в секции с под 300 души. Ако новите текстове бъдат приети окончателно, това означава, че на президентски, европейски и парламентарни избори ще се гласува само с машини в големите секции и само с хартия - в по-малките. За местен вот остава само хартиената бюлетина. Твърдо против срещу дори частично премахване на машинното гласуване бяха от БСП.  И повтори част от доводите, които неговата партия разви в зала - че тези проблемите с машините са били налице поради лошо планиране и смяна на изборната администрация точно преди вота, липса на помощ от страна на Министерския съвет за ЦИК, като подчерта и че в Европа има машинно гласуване и то не е толкова непопулярно, колкото твърдят от ГЕРБ.  Християн Митев от \"Обединени патриоти\" направи интересна забележка - че машинното гласуване трябва да се махне и за предсрочни парламентарни избори, тъй като основен мотив за отмяната му за предстоящите местни избори е липсата на време, а същият проблем би бил налице и ако утре правителството подаде оставка. Редакцията му обаче не бе приета.  И добави, че след този вот Движението все пак ще внесе другите си идеи за промяна в Изборния кодекс - за машинно преброяване, за това \"Информационно обслужване\" да прави софтуера за машините, и други, които бяха внесени и сега, но мнозинството отхвърли, защото не са в обхвата на настоящите промени. Правило, което от ГЕРБ са нарушавали системно. Според Хамид тогава можело да се обсъдят спокойно всички варианти, без натиск от скоро предстоящи избори.  В дискусията бе включен и покрай въпроси на депутати директорът на Информационно обслужване\" проф. Михаил Константинов, който изказа тезата, че ниско образованите българи - около милион - няма да могат да гласуват с машини. Защо - така и не обясни. ", "date": "2019.07.23", "title": "Нов вариант: Машини на всички избори. Освен на местни - за тях само хартия"}
{"url": "https://clubz.bg/85798-priqtel_na_putin_se_zavyrna_na_ukrainskata_politicheska_scena", "text": "Отдавна смятан за  на властта в Украйна, сега той излиза от сенките: Виктор Медведчук. Близък с руския президент Владимир Путин, той постигна забележително завръщане на политическата авансцена - беше избран за депутат от своята проруска партия, предаде Франс прес, цитирана от БТА. Президентската партия - с 44% от гласовете на общите избори в Украйна Някога наричан от противниците си  , той влиза в парламента на 64-годишна възраст след близо 15 години, в които официално не бе заемал политически пост. Това обаче не му попречи да запази статута си на привилегирован събеседник на господаря на Кремъл, който е кръстник на една от дъщерите му. Неговата партия \"Опозиционна платформа - За живота\", която беше подкрепяна открито от Русия по време на предизборната кампания, се оказа на второ място на парламентарните избори в неделя с около 40 от общо 450 депутати. Рокзвезда ще превзема политическата сцена на Украйна Този резултат разтревожи прозападния лагер, за който Медведчук е черна овца. Отношенията с Русия достигнаха най-ниското си равнище след руската анексия на Крим през 2014 г. Последва война с проруските сепаратисти в източната част на страната, при която за пет години загинаха близо 13 000 души. Медведчук не показва, че е развълнуван. Макар че Киев и Западът обвиняват Русия във военна подкрепа на сепаратистите и две трети от украинците смятат големия си съсед за  , Медведчук е на мнение, също като Кремъл, че става дума за  освен да се използва нейното  върху сепаратистите. Медведчук поддържа твърди позиции против НАТО и ЕС. Той също редовно обвинява Киев, че  , за да сложи край на войната, и също като Москва е за федерализация на Украйна. В Украйна заради тези изявления той бе обвинен в  , но разследването изглежда не напредва. Конституционният съд на Украйна потвърди: Комунизмът и нацизмът са еднакво престъпни Според медии през последните месеци той е купил чрез свой близък три телевизии в Украйна, като така е предизвикал напускането на някои от журналистите. В отговор на въпрос за отношенията си с авторитарния лидер в Кремъл Медведчук избягва думата : Но Медведчук, който не заема никакъв официален пост от 2005 г.,   се среща с руския президент - официално, за да обсъди   на конфликта в Изтока. Тези срещи се отразяват подробно от руските телевизии. На видео от 2012 г. може да се види как Медведчук и съпругата му Оксана Марченко, телевизионна водеща, посрещат Путин в луксозната си вила в Крим. Зеленски покани Путин на среща за Крим и Донбас (ВИДЕО) Роден в Русия и завършил право в Киевския университет, той беше депутат от 1997 до 2002 г., а след това в продължение на три години - началник на президентската администрация. Обвиняваха го, че е създал в президентството система за цензура чрез инструкции как телевизиите да отразяват политическите събития. След като през 2005 г. бе избран прозападен президент, Медведчук напусна президентството и не взе участие в обществените дебати до началото на руско-украинската криза през 2014 година. Той беше засегнат от американските санкции след анексирането на Крим, но беше назначен от тогавашния президент Петро Порошенко за представител на Киев във водените под егидата на ОССЕ преговори със сепаратистите. Партията на Путин е недолюбвана, както никога досега Според Порошенко кандидатурата му е била наложена от Владимир Путин. Политолозите донякъде омаловажават второто място, спечелено от партията му, защото смятат, че това е скромен резултат за страна, управлявана до 2014 г. от проруски президент. Смятани за парии от другите движения,   в парламента, предсказва той.  Рокзвезда ще превзема политическата сцена на Украйна Конституционният съд на Украйна потвърди: Комунизмът и нацизмът са еднакво престъпни Зеленски покани Путин на среща за Крим и Донбас (ВИДЕО) Партията на Путин е недолюбвана, както никога досега", "date": "2019.07.23", "title": "Приятел на Путин се завърна на украинската политическа сцена"}
{"url": "https://clubz.bg/85812-ispaniq_socialistyt_sanches_se_bori_da_spasi_pravitelstvoto_si", "text": "Лидерът на Испанската социалистическа работническа партия Педро Санчес, както се очакваше, днес не успя да получи при първия си опит подкрепа в долната камара на парламента за сформиране на правителство, предаде Ройтерс, цитирана от БТА. През следващите два дни, преди второто гласуване в четвъртък, той ще трябва да се опита да сключи сделка с крайнолявата партия \"Подемос\". Санчес, който изпълнява длъжността премиер след изборите през април, завършили без категоричен победител, се нуждаеше от абсолютно мнозинство от поне 176 гласа в 350-местния Конгрес на депутатите, за да бъде утвърден като министър-председател. Днес той получи 124 гласа \"за\" срещу 170 \"против\" и 52 въздържали се. В четвъртък на Санчес ще бъде достатъчно да получи обикновено мнозинство. До четвъртък по обяд, когато ще е второто гласуване в долната камара, двете формации трябва да постигнат споразумение за коалиционно правителство. При успех парламентарната група на \"Унидос подемос\" ще промени вота си от въздържали се на подкрепящи правителството и ще позволи Санчес да встъпи в длъжност. Така Испания ще тръгне към първото си ляво коалиционно правителство от 1936 г. насам, когато избухна гражданската война, посочва АФП. Пътят към нова лява коалиция е изпълнен с препятствия, тъй като отношенията между Санчес и лидера на \"Унидос подемос\" Пабло Иглесиас са напрегнати.  Вчера разговорите с Иглесиас, който под натиска на социалистите се отказа от искането си да влезе в правителството, се превърнаха в размяна на упреци и обиди. \n\tИглесиас предупреди, че без споразумение Санчес \"никога няма да стане премиер\". Крайната левица обвинява социалистите, че са й отказали не само всички ключови министерства, а и други ресори.  Ако не се стигне до споразумение, Санчес ще разполага с два месеца, за да направи нов опит. В противен случай на 10 ноември ще се произведат нови избори, четвърти за последните 4 години. \n\tСред проблемите пред Санчес е и каталунският въпрос, посочва АФП. Радетелят за независимост на Каталуния Рафаел Руфиан, чиято парламентарна група трябва да се въздържи, за да позволи утвърждаването на Санчес, без да се замисля обвини социалистите, че \"играят на покер с надеждите\" на избирателите. На първото гласуване 14-те присъстващи депутати от неговата парламентарна група гласуваха \"против\".", "date": "2019.07.23", "title": "Испания: Социалистът Санчес се бори да спаси правителството си"}
{"url": "https://clubz.bg/85814-shefyt_na_fbr_rusiq_pak_iska_da_se_mesi_na_izborite", "text": "Русия има намерение да се намеси на изборите в САЩ въпреки санкциите и останалите опити да се възпре Москва. Това заяви директорът на ФБР Кристофър Рей в четвъртък, цитиран от Ройтерс. Рей даде показания ден преди специалният прокурор Робърт Мълър да бъде изслушан от Конгреса за двугодишното разследване за намесата на Русия на страната на Тръмп на президентските избори през 2016 г. Робърт Мълър на разпит в Конгреса в сряда", "date": "2019.07.23", "title": "Шефът на ФБР: Русия пак иска да се меси на изборите"}
{"url": "https://clubz.bg/85806-makar_i_razocharovan_timermans_shte_izpylnqva_programata_na_fon_der_lajen", "text": "Така Франс Тимерманс отговори днес на молбата да коментира факта, че кандидатурата му за председател на следващата Еврокомисия е била блокирана от няколко държави по време на Европейския съвет на 30 юни - 1 юли. Всичко това, разбира се, било въпрос на политика. Франс Тимерманс бе водещ кандидат на Партиятана европейските социалисти (ПЕС) за председател на ЕК. Тя остана втора на изборите, които бяха спечелени от ЕНП. Кандидатът й Манфред Вебер обаче не събра необходимото мнозинство. Затова се заговори за компромис, според който пост номер 1 в ЕС да бъде зает от Тимерманс. ЕС посочи лидерите си. Европарламентът решава утре да бъде ли Станишев негов председател (ВИДЕО) По-късно обаче на Европейския съвет бяха отхвърлени всички водещи кандидати. Говори се, че според предложената от Европейския съвет сделка Франс Тимерманс ще остане първи зам.-председател на ЕК, отговарящ за върховенството на закона. Холандецът увери, че партията му ще изпълнява програмата на Урсула фон дер Лайен в новата Еврокомисия. Колкото до това, че част от социалистите в Европарламента не са подкрепили германската кандидатка, причина са били принципни съображения.", "date": "2019.07.23", "title": "Макар и разочарован, Тимерманс ще изпълнява програмата на Фон дер Лайен"}
{"url": "https://clubz.bg/85804-ek_nqma_da_ima_promqna_v_sporazumenieto_za_bejancite_s_turciq", "text": "Няма да има промяна в споразумението за бежанците между Турция ЕС, заяви днес говорителката на Еврокомисията Наташа Берто. Думите й бяха по повод думите на турския външен министър Мевлют Чавушоглу. По телевизията той изтъкна вчера, че споразумението може да бъде замразено. ЕС дава още 640 млн. евро за бежанците в Турция Тя допълни, че споразумението между Анкара и Брюксел остава едно от предварителните условия за либерализацията на визовия режим с Турция. А една от отправните точки на тази либерализация е споразумението за реадмисия. В рамките на това споразумение, подписано през 2016 г., Турция пое ангажимент за приемане обратно на бежанците, влезли в ЕС през нейна територия. Съюзът обеща в замяна финансова помощ на страната.", "date": "2019.07.23", "title": "ЕК: Няма да има промяна в споразумението за бежанците с Турция"}
{"url": "https://clubz.bg/85800-predlojenie_novi_pravila_za_dyrjavnite_drujestva_no_bez_bbr", "text": "Българската банка за развитие (ББР) и дъщерните й дружества да бъдат извадени от обхвата на действие на новия Закон за публичните предприятия, който парламентът предстои да разгрежда окончателно. Това предлагат депутати от \"Атака\" между двете четения на проекта. Самият той цели да създаде общи правила за управление на държавните фирми. Правителството, което е вносител, имаше идеи да промени и правилата за приватизация на активи, в това число и да отпадне т.нар. забранителен списък за раздържавяване, но е твърде вероятно тези идеи в първоначалния проект да отпаднат при окончателното гласуване на текстовете. Предложения в тази посока вече са и офиициално внесени - например от представители на БСП в Народното събрание.  Принципал на ББР към момента е министърът на икономиката - по закон. Емил Караниколов се води номинация именно на партия \"Атака\"  в изпълнителната власт. Самото предложение на националистите на Волен Сидеров гласи от изискванията на закона, които ще важат за всички дружества с участие на държавата или общините, да бъдат извадени кредитните институции и техните дъщерни дружества. На това определение към момента отговаря ББР. Мотивите на депутатите от \"Атака\" са, че  . Освен това се изтъква, че новите правила може да \"влязат в дисбаланс\" с някои от специфичните правила за финансовия сектор, а също и че отчетността при банките вече е синхронизирана с добрите практики в ЕС. Други предложения на депутати  - и от \"Атака\", и от БСП, са отпадане на част от предвидените от Министерския съвет промени в Закона за приватизация и следприватизационен конкрол. Настоява се, например, за запазването на т.нар. забранителен списък за приватизация. Правителстмвото иска той да отпадне, а приватизирането на държавни дружества да минава през одобрение на парламента.  Социалисти, начело с председателя на комисията по икономическата политика Петър Кънев, искат още в новия закон да се запишат изискванията към ръководните органи на публичните предприятия. В първоначално внесения проект се предлага това да се регулира чрез изтотвена от агенцията, отговаряща за управлението на държавнвите дружества, методология.", "date": "2019.07.23", "title": "Предложение: Нови правила за държавните дружества, но без ББР"}
{"url": "https://clubz.bg/85794-aspirinyt_e_bezpolezen_sreshtu_infarkt", "text": "Ново американско проучване съветва милиони хора, които приемат аспирин като превенция срещу инфаркт, да прекратят тази практика, предаде Асошиейтед прес. \n\tДосега лекарите препоръчваха на пациентите, прекарали инфаркт, да взимат редовно ниски дози аспирин, за да предотвратят втори сърдечен удар. Но ако хората не са прекарвали инфаркт, не им се препоръчва редовния прием на аспирин като превенция срещу заболяването. От него няма полза, а аспиринът не е съвсем безвреден. Учени: Пиенето на диетични напитки увеличава риска от деменция и инфаркт Учени от Харвардския университет установиха, че е масово разпространено взимането на този медикамент. Те изчислиха техния точен брой в САЩ - 29 милиона. Тази група е на възраст над 40 години, като 6,6 милиона го правят по свое осмотрение, без лекарско предписание. \n\tХарвардските учени от екипа на д-р Колин О'Брайън препоръчват да се проведат консултации с джипита дали да се прибягва редовно до аспирина. Около половината от хората на възраст над 70 години, които не са претърпели инфаркт, а това прави 10 милиона души, взимат аспирин.", "date": "2019.07.23", "title": "Аспиринът е безполезен срещу инфаркт"}
{"url": "https://clubz.bg/85788-grajdanska_aktivistka_ubita_v_sankt_peterburg", "text": "41-годишна активистка на ЛГБТ движението в Русия беше открита намушкана с нож в Санкт Петербург, съобщи \"Гардиън\". Тя многократно е получавала заплахи за дейността си. Още в неделя властите в града съобщиха, че са открили тялото на жена, но отначало тя не беше идентифицирана. По-късно медиите в града написаха, че става дума за Елена Григориева, която е била познат участник в събития в подкрепа на редица непопулярни в съвременна Русия каузи, в това число в защита на правата на ЛГБТ. Григориева е защитавала не само сексуалните малцинства, но е протестирала и срещу руската военна агресия в Украйна, и срещу конкретни политици. Той споменава, че малко преди смъртта си тя е била в полицията, за да се оплаче, че е заплашвана. Оттам не са предприели никакви действия. Според близки до убитата името ѝ било в списък на активисти на гей общността, публикуван от наскоро блокиран руски сайт, който призовавал те да бъдат атакувани. Руският интернет регулатор миналата седмица спря сайта. Наскоро активисти от ресурсния ЛГБТ център в Екатеринбург съобщиха, че са получили заплашително писмо, подписано от \"ликвидатор на гейове\". В него се казвало, че ако центърът не прекрати дейността си,  Снимки, публикувани във фейсбук страницата на убитата, я показват с плакати на различни протести и събития. Един от тях зове за \"Русия, от която хората няма да се страхуват, а ще бъдат вдъхновени\". На други пише: Идрисов пише още, че възгледите ѝ се променили през годините - от националистически към либерални, но обяснява, че не знае дали нападенията са свързани с работата ѝ. Напоследък тя получавала много заплахи и даже помолила приятел, ако ѝ се случи нещо, да поеме грижата за котката ѝ. Според онлайн изданието от Санкт Петербург \"Фонтанка\" Григориева е била намушкана и в гърба, и в лицето и имала следи от душене. Имало арестуван заподозрян.", "date": "2019.07.23", "title": "Гражданска активистка убита в Санкт Петербург"}
{"url": "https://clubz.bg/85820-chelsi_vgorchi_debyuta_na_grizman_za_barselona", "text": "Новото попълнение на \"Барселона\" Антоан Гризман дебютира неофициално за тима в приятелския мач срещу \"Челси\" в Сайтама, Япония. \"Сините\" спечелиха с 2:1, а французинът игра през първото полувреме. Не впечатли особено, но това беше и първият му мач за \"блаугранас\". \"Барселона\" плати 120 милиона евро за Гризман Младокът Тами Ейбрахам откри в 34-ата минута, а Рос Баркли удвои в 81-ата. Каталунците върнаха едно попадение чрез Иван Ракитич в края на двубоя - харватинът се разписа красиво. И в \"Челси\" бе отбелязан дебют - на закупения още през зимата американски национал Кристиан Пулишич (от \"Борусия\" Дортмунд). Новият наставник Франк Лампард записа престижна победа, макар и в контрола. Франк Лампард официално пое \"Челси\" И двамата треньори дадоха шанс на много млади футболисти. За Барса поигра и холандецът Френки де Йонг, взет от \"Аякс\". Франк Лампард официално пое \"Челси\"", "date": "2019.07.23", "title": "\"Челси\" вгорчи дебюта на Гризман за \"Барселона\""}
{"url": "https://clubz.bg/85795-5g_v_evropa_shte_se_zabavi_zaradi_sankciite_na_sasht_sreshtu_huawei", "text": "Американските санкции срещу китайския производител Huawei все пак могат да повлияят на въвеждането на 5G в Европа. Страните от ЕС с оценки на риска, свързан с 5G мрежите САЩ твърдо решиха да сложат техногиганта в черен списък, особено по отношение на хардуер за мрежи от пето поколение, с тезата, че компанията може да остави \"задни вратички\", които да бъдат ползвани от Китай за шпионаж. Държавите от Европейският съюз обаче са доста по-толерантни към Huawei и повечето от операторите на Стария континент вече са започнали тестове или сключват договори с китайците за оборудване. Съвсем наскоро миниатюрната Малта стана първата държава с пълно 5G покрити - с хардуер от китайците. Монако с пълно 5G покритие - за първи път в света В много държави обаче се изказват притеснения от политици и регулатори и се чуват призиви за повече внимание и контрол. Във Великобритания, например, първоначалният план бе да се избере именно Huawei и правителството остана на същото мнение след американските санкции. Сега обаче финалното решение кой да осигури хардуера се отлага за пореден път, като министърът на дигиталните въпроси, медиите и културата Джереми Райт обяви, че първо ще се направи нов преглед на веригата за доставки на мрежово оборудване, с акцент върху сигурността. А регулаторите ще има увеличени правомощия за налагане на нови изисквания за сигурност, което обезателно ще забави имплементацията на мрежи от пето поколение.  Huawei ще прави отчасти 5G във Великобритания, сочи изтекла информация Подобна е ситуацията и в други държави. В Холандия в момента се преглеждат и подобряват мерките за сигурност, въпреки че намерението е да се работи с Huawei. Германия също предпочита китайската компания, но сега работи върху въвеждането на нови, по-строги регулации. Италианците обещаха, че няма да дискриминират Huawei, но правителството не е единодушно и казусът все още се обсъжда. Словакия и Унгария смятат, че Huawei не е заплаха. Испания вече тества 5G в няколко града с оборудване от китайците.  А1 тества базова станция за 5G България няма реална позиция - досега всички оператори, които започват активни тестове на 5G тази година, ползват оборудване на Huawei, но правителството и министърът на транспорта и комуникациите Росен Желязков активно избягва да даде твърда позиция по темата. Telenor демонстрира част от възможностите на 5G По всичко личи, че мнозинството държави ще предпочетат да ползват оборудване на китайците, защото е най-евтино и чисто технологично добро, но повечето ще имат резерви, които ще забавят въвеждането на мрежи от пето поколение. Монако с пълно 5G покритие - за първи път в света Huawei ще прави отчасти 5G във Великобритания, сочи изтекла информация А1 тества базова станция за 5G Telenor демонстрира част от възможностите на 5G", "date": "2019.07.23", "title": "5G в Европа ще се забави заради санкциите на САЩ срещу Huawei"}
{"url": "https://clubz.bg/85808-gdbop_shturmuva_firmata_v_koqto_raboti_kristiqn_bojkov", "text": "Служители на ГДБОП са влезли в офисите на фирма TAD Group, в която работи обвиняемият за кибератаката срещу НАП компютърен специалист Кристиян Бойков. Тва съобщава бТВ, като към момента не са ясни целите на акцията. Кристиян Бойков за атаката в НАП: Не съм аз. Аз съм 20-годишен ученик От фирмата вече обявиха, че застават зад своя служител и не смятат да \"отключват\" своите компютри за разследващите, допълва телевизията. Шефът на Кристиян: Няма да отворим компютъра му за ГДБОП В същото време по-рано днес от държавното обвинение обявиха, че в един от иззетите от Бойков компютри е открита информация, според която той е разполагал с масив от данни от НАП, по-голям от този, изпратен на медиите - при това дни преди първия имейл, от който става ясно за атаката. Според прокуратурата няма съмнение, че Бойков е извършил кибератаката, но освен това е възможно и други лица да бъдат обвинени. Самият той бе пуснат изненадващо миналия четвъртък с най-леката мярка за неотклонение \"подписка\" от самата прокуратура. До съдебно заседание не се стигна. Шефът на Кристиян: Няма да отворим компютъра му за ГДБОП", "date": "2019.07.23", "title": "ГДБОП щурмува фирмата, в която работи Кристиян Бойков"}
{"url": "https://clubz.bg/85805-kraj_na_tenisa_na_ul_%E2%80%9Eivan_vazov%E2%80%9C_remontyt_priklyuchva_prez_avgust", "text": "Тенис мач на малката централна столична улица „Иван Вазов“ се оказа катализаторът, принудил Столична община да побърза с ремонта. Зам.-кметът Дончо Барбалов съобщи днес пред медиите, че през август ремонтът трябва да приключи. Междувременно строители отново влязоха в празния доскоро обект. Улица „Иван Вазов“ е трудно проходима повече от година и докато чакат строителите да си свършат работата, граждани решиха да поиграят тенис. Тъй като червеният чакъл на улицата прилича на клей корт, столичани „разчертаха“ игрище с тоалетна хартия и снимките им обиколиха медиите. Броени дни след „Иван Вазов Оупън“ се видя и финалът на ремонта - днес Дончо Барбалов оповести, че до месец очаква улицата да бъде завършена. Барбалов отбеляза, че междувременно от ЧЕЗ са извършили подмяна на непроходим колектор от 10 киловолта, който бил пред аварийно състояние; осъществена е и смяна на комуникации от „Виваком“. Зам.-кметът посочи, че очаква възстановяването на настилката по ул. „Иван Вазов“ да стане  .        ", "date": "2019.07.23", "title": "Край на тениса на ул. „Иван Вазов“, ремонтът приключва през август"}
{"url": "https://clubz.bg/85810-vetoto_za_f_16_vliza_v_parlamenta_po_speshnost", "text": "Комисията по отбрана в парламента ще се събере още в сряда заради наложеното от президента Румен Радев вето на ратификацията на договорите със САЩ за купуване на F-16, а целта ще е повторното гласуване по темата да се случи още в петък.  Това обяви председателят на ресорната комисия и депутат от ГЕРБ Константин Попов, който е и бивш ръководител на Военновъздушните сили.  Ген. Попов припомни, че гласуването на две четения в един ден на договори за ратификация е нормална практика, а и по процедура депутатите нямат право да променят текстове от самите договори, обект на ратифициране от парламента. Затова и гласуването е преминало по този начин. Именно вотът в един ден е сред конкретните мотиви на Румен Радев да върне законопроекта за ратификация. Румен Радев наложи вето на договорите със САЩ за F-16 По думите му ратификацията е минала през Народното събрание със 123 гласа \"за\" и около 80 гласа \"против\" и това е добра основа да се твърди, че това не е решение, взето \"на кантар\". Попитан дали ветото може ветото да забави процедурата по превъоръжаване, Попов отговори:  , допълни още ген. Попов. Причината за въпроса дали ветото може да възпрепятства инвестиционния разход за нов многоцелеви изтребител за армията е, че сроковете за плащане по договорите и за валидност на направените оферти е 3-5 септември 2019 г. Още миналата седмица министърът на отбраната и вицепремиер Красимир Каракачанов предупреди, че да се изпълнят сроковете по плащане на 2,2 млрд. лв. до началото на септември, Народното събрание трябва да е приключило с работата си по ратификации и промени в законодателството в рамките на около 2 седмици. Румен Радев към момента не е наложил вето на актуализацията на бюджета, осигуряващата парите по върнатите договори. Ако това се случи, започва нова процедура по повторно разглеждане на законопроект в Народното събрание Веселинов посочи, че за самолетите има срокове и ако бъдат изпуснати, ще се наредим отново на опашката. Депутатът уточни, че не обвинява президента в бламиране на превъоръжаването, но по думите му реалният резултат от приемане на ветото би бил този.  Реакция на ветото дойде и от напусналия всички постове в държавата и в ГЕРБ бивш зам.-шеф на партията Цветан Цветанов. Във фейсбук той обяви, че мотивите на държавния глава Румен Радев   \"", "date": "2019.07.23", "title": "Ветото за F-16 влиза в парламента по спешност"}
{"url": "https://clubz.bg/85797-tanc_sreshtu_bezrazlichie", "text": "По време на закриващия уикенд на фестивала ще си зададем няколко въпроса с изключителна тежест. Самоунищожителна ли е човешката природа? Безразлични ли сме към съдбата на другия? Или към тази на природата? Как да се борим с общочовешкото примирение, неведение и липса на съпричастност? Полските хореографи Агата Синиарска и Каролина Гживнович изследват природата, нейните пречистващи сили, символи и опасности, за да представят радикален и съвременен прочит на травмата от холокоста. Те базират своя спектакъл върху биографията на прочутата Пола Ниренска (1910-1992). Полска танцьорка от еврейски произход, Ниренска напуска страната и след множество перипетии се установява в САЩ. Там тя се превръща в една от движещите сили на модерното танцово изкуство, но не успява да се освободи от спомените за геноцида и в крайна сметка се самоубива. Унищожаването на околната среда е нашето съвременно унищожение. Както и по време на холокоста днес природата отново е свидетел на човешките разрушителни стремежи. Нацисткият геноцид е свързан и с широкомащабен екоцид. Артистичният фокус върху Пола Ниренска е свързан с конкурс на института „Адам Мицкевич“ в партньорство с Института по музика и танц за създаване на танцов спектакъл в памет именно на Ниренска. Отбелязвайки 100 години от своята независимост, Полша инициира проекта „Хореографски територии – нови пътеки на авангарда“, насочен към млади танцови артисти и хореографи, вдъхновени от икони на световното танцово изкуство от полски произход. “Втора природа“ е втората продукция от тази серия след The Yanka Rudzka Project: Polyphonies. През следващите години участниците ще създадат танцови продукции, вдъхновени от Бронислава Нижинска и Мари Рамбер. Целта на проекта е да преоткрие и подкрепи съвременния танц в Централна и Източна Европа. Билети ще намерите онлайн в мрежата на  , както и на касите на Easypay в цялата страна. От сцената Аурора Лубос протяга ръка за състрадание. В родната й Полша, а и не само, темата за приема на бежанци довежда до раздори и затворени врати. Какво изпитваме ние, преситените европейци, към другите, чуждите, изпадналите в беда. Добре дошли ли са наистина? Аурора Лубос задава тези въпроси на зрителите, на полското общество, както и в по-широк европейски контекст. Нейното солово изпълнение е колкото покана за човечност, толкова и протест срещу безразличието. Танцов апел към западния човек, скрит зад уюта и сигурността, който затваря очите и сърцето си за бягащите от конфликти, репресии, смърт и глад. Част от постановката е документация на пърформанса „От водата“, представен на плажа в град Сопот, Полша, в средата на октомври 2015 г. във връзка с Деня за солидарност с бежанците. Родена през 1977-а, Аурора Лубос е независим танцов артист. Тя е свързвана основно с полската и британската съвременна сцена. Автор е на няколко смели и искрени солови продукции, посветени на домашното насилие и други актуални проблеми. Сред тях са Zanzibar, Unfinished, Knife, Horse and Stairs, Acts; Thou Shalt Not. В продължение на 15 години Лубос е част от трупата на британския Vincent Dance Theatre. Тя създава инсталации и пърформанси (No. 1, Four Corners, Act for Two – Leftovers, Without Home, Out of Water), както и анимации (Winter 2010 cycle). Билети ще намерите онлайн в мрежата на  , както и на касите на Easypay в цялата страна. Събитието във Facebook следете  . *** “Втора природа“ и „Добре дошли“ са осъществени като част от проекта „Хореографски територии – нови пътеки на авангарда“, реализиран в сътрудничество между Института по музика и танц, Hellerau European Centre for the Arts, East European Performing Arts Platform, Art Stations Foundation на Гражина Кулчик и Танцовия театър в Люблин. Инсталацията е създадена в сътрудничество с Pilecki Institute. Проектът се реализира в институт „Адам Мицкевич“ като част от POLSKA 100 – международната културна програма, съпътстваща стогодишнината от възобновяването на независимостта на Полша. Кофинансиране от Министерството на културата и националното наследство на Република Полша като част от многогодишната програма NIEPODLEGŁA 2017–2022. *** 12-ото издание на международния фестивал за съвременен танц и пърформанс   в Пловдив. Билети за спектаклите се продават онлайн в системата на  , както и на касите на EasyPay. Поради високия интерес към фестивала силно препоръчваме предварителното закупуване на билети. One Dance Week се организира от фондация “ЕДНО за култура и изкуства” като част от програмата на Пловдив 2019 – Европейска столица на културата и с подкрепата на Министерството на културата на Република България. Фестивалът благодари за подкрепата на Министерството на културата на Тайван, Програма Niepodległa – Полша, институт „Адам Мицкевич“, Hellerau, Полския институт, Института по музика и танц, посолството на Индонезия в София и Агенцията за креативна икономика на Индонезия, EU Japan Fest committee, посолството на Унгария в София, Унгарския културен институт в София, Националния фонд за култура на Унгария, Унгарската академия по изкуствата, Чешкия център в София, посолството на Израел в България, програма “Творческа Европа”, проекта Performance Beyond 2 Shores, Съвета по изкуствата на Канада, Съвета по изкуствата и литературата на Квебек, правителството на Австралия и Australia Council. За повече информация следете   във Facebook, Instagram и Twitter, както и ", "date": "2019.07.23", "title": "Танц срещу безразличие"}
{"url": "https://clubz.bg/85799-sboguvame_se_s_bugi_barabata_v_chetvyrtyk_11_ch_na_bakyrena_fabrika", "text": "Близки, приятели и фенове ще изпратят Буги Барабата този  . Това съобщи радио \"Тангра\", където Буги работеше дълги години като радиоводещ, докато медията бе ефирна. Отиде си Буги Барабата (ВИДЕО) Буги, чието рождено име е Марио Събев, почина в нощта на събота срещу неделя от усложнения след операция за премахване на тумор, съобщи Любен Димитров - барабанистът на \"Бараби блус бенд\". 58-годишният музикант и радиоводещ имаше още  . Барабата беше последният глас на предаването \"Рок в минало време\" по радио \"Тангра\" в началото на новия век и вечен предводител на \"Бараби блус бенд\", с които напоследък работеше по нов албум. От Z-Rock също написаха: \n\t", "date": "2019.07.23", "title": "Сбогуваме се с Буги Барабата в четвъртък, 11 ч на Бакърена фабрика"}
{"url": "https://clubz.bg/85792-boris_djonsyn_e_noviqt_britanski_premier_obeshtava_brekzit_do_31_oktomvri_video", "text": "Борис Джонсън е новият британски министър-председател. Той обещава Брекзит не по-късно от 31 октомври т.г. Управляващите консерватори го избраха днес за свой лидер пред конкурента му, външния министър Джереми Хънт, който беше гласувал против напускане на ЕС на референдума през 2016 г. Според правилата лидерът на партията получава премиерския пост. Джонсън (55 г.), журналист и историк, бивш кмет на Лондон и външен министър в кабинета на подалата на 7 юни т.г. оставка Тереза Мей, е сред твърдите привърженици на \"Брекзит\". Той допуска Обединеното кралство да напусне ЕС без сделка, ако съюзът не се съгласи да промени сегашната, която беше подписана от Мей, но отхвърлена три пъти от британския парламент. Членовете на Консервативната партия гласуваха с 92 153 на 46 656 в полза на Джонсън, който в реч след обявяването на резултатите обеща да върне на британците духа на \"Ние можем\" и да обедини нацията, разединената заради неслучващия се трета година след референдума Брекзит. Руска връзка хвърля сянка върху Борис Джонсън Джонсън каза пред съпартииците си, че  ще има британци, \"които ще поставят под въпрос мъдростта на вашето решение\", но по думите присъстващите в залата консерватори не изглеждали \"подплашени\" от предизвикателството на Брекзит. Новият лидер, който напусна правителството на Мей заради несъгласия с нея за Брекзит, сега й благодари за \"изключителната й служба на тази партия и на тази страна\" и изброи въведени от нея реформи. Сянка върху обединителските му намерения обаче хвърли министърката на образованието Ан Милтън, която подаде оставка в знак на протест срещу позицията му за Брекзит. Тя се мотивира с \"дълбоки безпокойства относно напускане на ЕС без сделка\" и съобщи, че се връща в редовете на вътрешнопартийната опозиция. Вчера оставка подаде министърът във Форин Офис Алън Дънкан, заявявайки, че Джонсън може да предизвика правителствена криза. ЕС даде на Великобритания срок до 31 октомври т.г. да приеме сделката на Мей или да напусне ЕС без споразумение. Новата председателка на Европейската комисия, германката Урсула фон дер Лайен, която трябва да встъпи в длъжност на 1 ноември т.г., заяви, че е готова да предложи на правителствата в ЕС да одобрят нова отсрочка за Обединеното кралство, ако неговото правителство представи основателни причини за това. Такова решение обаче би изисквало единодушие на 27-те, а част от държавите, сред които и Франция, са против по-нататъшно протакане на Брекзит. Джонсън обещава свободна търговия със САЩ. Ресорният министър го опровергава  Не е ясно как Джонсън би преодолял препъни камъка на сделката за Брекзит - бъдещия граничен и митнически режим между британската провинция Северна Ирландия и Република Ирландия, която остава в ЕС. Именно така нареченото \"резервно решение\" за него беше главната причина Камарата на общините да отхвърли сделката на Мей. Британските депутати обаче гласуваха и против напускането на ЕС без сделка. Дни преди избора на Джонсън няколко \"бунтовни\" депутати на торите обявиха, че са готови да работят заедно с опозицията, за да свалят Джонсън с вот на недоверие, ако той поведе Обединеното кралство към напускане без споразумение. Великобритания можела да напусне ЕС и със споразумение за търговия Интимен скандал топи шансовете на Борис Джонсън да стане премиер Джонсън обещава свободна търговия със САЩ. Ресорният министър го опровергава  Великобритания можела да напусне ЕС и със споразумение за търговия Интимен скандал топи шансовете на Борис Джонсън да стане премиер", "date": "2019.07.23", "title": "Борис Джонсън е новият британски премиер. Обещава Брекзит до 31 октомври (ВИДЕО)"}
{"url": "https://clubz.bg/85802-rumen_radev_naloji_veto_na_dogovorite_sys_sasht_za_f_16", "text": "Президентът Румен Радев наложи вето върху закона за ратифициране на договорите, свързани със самолети F-16 Block 70, съобщиха официално от прессекретариата на държавния глава.  На 19 юли Народното събрание с мнозинство от гласовете на ГЕРБ, ДПС и ВМРО ратифицира 4 договора със САЩ за купуване на 8 изтребителя F-16 и поддръжка, за доставка на боеприпаси, за  купуване на ракети и свързани материали и услуги, както и за многофункционална система за разпределение на информация - Съвместна тактическа радиосистема (MIDS JTRS) (5) и свързана с нея поддръжка и оборудване. От мотивите на президента става ясно, че основна причина за ветото е това, че законопроектът за ратификация бе приет на две четения \"по бързата процедура\" - тоест в рамките на едно заседание минаха и двете гласувания. Такава практика съществува при ратификации, но най-често се използва, когато по документите за ратификация няма спорове по същество или са приети с огромно мнозинство. Има обаче и друг момент - в правилника на Народното събрание има следния текст:  С други думи - при въпросната ратификация гласуването в два отделни дни не би могло да повлияе по какъвто и било начин на самите договори със САЩ.  Парламентът одобри сделката за F-16. Със 124 гласа \"за\" Ето какво се казва в мотивите на Румен Радев: Държавният глава казва още, че  . По думите му  В същото заседание на Народното събрание на 19 юли депутатите приеха и актуализация на бюджета за 2019 г. - отново по бързата процедура, с която да се обезпечи сделката със САЩ на стойност 2,2 млрд. лв. Този законопроект към момента не е обект на вето, но е възможно и предложението за издаване на указ за обнародване още да не е пристигнало и въпросното вето да предстои. Според дебатите в залата от петък БСП имаше желание да не се бърза, за да може да внесе предложения между двете четения за актуализацията на бюджета. Прие се обаче окончателното гласуване на законопроекта да се направи незабавно.  Ратифициран бе и договорът за икономическо сътрудничество с \"Локхийд Мартин\" - този документ също към момента не е обект на вето.  И парите за F-16 са осигурени - 2,2 млрд- лева при курс 1,75 на долара По процедура председателят на Народното събрание ще съобщи за наложеното вето на първото заседание, щом указът постъпи в парламента по официалния ред. Вероятно това ще се случи в сряда сутринта. В тридневен срок председателят на Народното събрание възлага на водещата комисия да докладва пред народните представители указа на президента и мотивите към него. В рамките на 15 дни след издаването на указа ветото влиза за ново разглеждане в пленарната зала.  Тук уловката е, че връщането на сделката за F-16 в парламента ще удължи работната сесия и ще скъси лятната ваканция на депутатите, която традиционно е през август. Второ - за преодоляване на вето са нужни поне 121 гласа против него, тоест поне 121 гласа \"за\" купуването на F-16. В конкретната политическа ситуация това би означавало задължителна пълна мобилизация на наличния парламентарен ресурс на ГЕРБ, ДПС и ВМРО, които единствени подкрепят сделката със САЩ в рамките на действащия парламент. Първият път ратификацията мина със 124 гласа \"за\". Забавяне на влизането в сила на ратификацията на договорите за F-16 и съпътстващата я актуализация в държавния бюджет за 2019 г., с която се осигуряват парите за сделката, крият риск за самата сделка. Причината е, че офертите на американската страна по различните договори, които са част от процедурата за придобиване на нов изтребител, по документи важат до 3-5 септември 2019 г.    И парите за F-16 са осигурени - 2,2 млрд- лева при курс 1,75 на долара", "date": "2019.07.23", "title": "Румен Радев наложи вето на договорите със САЩ за F-16"}
{"url": "https://clubz.bg/85811-sotir_cacarov_ivan_geshev_e_verniqt_izbor", "text": "Иван Гешев е верният избор. Това заяви главният прокурор Сотир Цацаров. Той припомни, че ако президентът откаже да подпише указ за назначаването на Гешев, в случай, че последният бъде избран, ще има второ гласуване във ВСС и ако отново бъде избран, държавният глава ще е длъжен да подпише. Цацаров заяви, че няма значение, че подписът му под номинацията на Гешев е на последно място. Тъй като след първото интервю на Гешев като кандидат за главен прокурор пред БНТ тази сутрин съпредседателят на \"Демократична България\" Христо Иванов поиска оставките и на Цацаров, и на Гешев, главният прокурор отвърна по този повод: Поисканите от партии оставки са си партийна работа, стана ясно още от думите на Цацаров, след което каза, че е свидетел на работата на Иванов като правосъден министър - \"и на успехите, и на неуспехите\". Сотир Цацаров коментира и разследването за хакерската атака срещу НАП. Според него има основание да се счита, че Кристиян Бойков не е бил сам. Той бе категоричен, че атаката идва от България. Данни били събирани и във файл, който се наричал \"Търсене за Бивол\". Цацаров заяви, че не е важно дали някой е търсил в масивите неговото ЕГН, това на премиера, на депутати, на евродепутат. А и за себе си няма притеснения, защото неговото ЕГН е известно.  Новото претърсване в офиса на фирмата, в която Бойков работи, е с разрешение на съд, каза още Цацаров. Дали ще има други обвинения и други лица, привлечени като обвиняеми, ще се разбере, когато доказателствата бъдат анализирани.  По думите на главния прокурор част от данните, източени от НАП, може да са били с цел да се ползват политически, а други - може би да добити с търговска цел.", "date": "2019.07.23", "title": "Сотир Цацаров: Иван Гешев е верният избор"}
{"url": "https://clubz.bg/85782-beshe_ni_pokazano_novoto_normalno_buhalka_v_choveshki_vid", "text": "Интервюто на Гешев тази сутрин по БНТ ми припомни един политически закон, формулиран от великите братя Стругацки:   . Националната Кошлукова телевизия ни представи следващите 7 години от нашия живот в концентриран вид. Въпреки че вероятно най-споменаваното име в това интервю беше моето, че бях замесен в сериозно престъпление без всякакви доказателства и фактически бях обявен за основен враг на \"Империята на злото\" (както Гешев сам нарече прокуратурата) - не това е важното, аз съм свикнал. Докато гледах, си помислих, че има една тъжна ирония. Вероятно пред телевизорите са били и Пеевски, и Борисов, които са се радвали на своя нов \"скъпоплатен деловодител\" (по собствените му думи, с алюзия към ролевия модел Филчев), въоръжен с огромна репресивна власт и нула задръжки от нормативно, професионално-етично или поне образователно естество. Запитах се дали си дават сметка колко тънка граница ги дели от това да станат негови клиенти. И че когато това неизбежно се случи, те ще разчитат на някой от \"екстремистите\" в демократичната общност или адвокатите, които днес чухме да бъдат атакувани, да бранят правата им. Но и това не е най-важното. Важното е, че ни беше показано новото нормално. Трябва всички да свикваме с гледката как сутрин по т.нар. национална телевизия (кандидат-)главният прокурор от \"Симеоново\" със спокойното безочие на бухалка в човешки вид ще гази всякакви стандарти на въздържане от политическо говорене, ще изостави дори преструвката на безпристрастие, ще подменя доказателствата в процеса с пропагандни опорки, ще политиканства, ще развъжда конспиративни теории, ще заплашва. И това ще може да се отнася до всеки, малък и голям, в политиката и в бизнеса или просто случайно на грешното място... Ако не ви се гледа това интервю или не можете да си го представите разтеглено до седем години от гражданската си съдба - можете да прочетете една друга велика книга на Стругацки \"Град обреченный\", там всичко е описано. И не, не става дума за фантастика от съветския период. Става дума за нашия живот в уж европейска България, ако го допуснем...", "date": "2019.07.23", "title": "Беше ни показано новото нормално - бухалка в човешки вид"}
{"url": "https://clubz.bg/85783-da_se_izgubish_narochno", "text": "Без план, хотели и GPS трима приятели пътуват цяло лято из най-затънтените кътчета на България и един от тях – Крис Захариев – разказва приключенията си в „Да се изгубиш нарочно“. Това е книга за тези, които искат да се върнат на село, и за тези, които нямат село – също е и фотоалбум, пътепис, скок назад във времето. Това е дебютната книга на Крис Захариев, студент по кинорежисура в НАТФИЗ и влогър. Приключенията му започват от тъмносиня красиво илюстрирана книжка – личния дневник „Доброволния корабокрушенец“ на френския биолог Ален Бомбар. Той вярвал, че ако корабокрушира, човек може да оцелее за неопределено време, стига да се храни под режим и да пие дори солена морска вода при определен интервал от време. Премиерата на книгата ще бъде съпроводена с прожекция на епизод от документалния уеб сериал „Да се изгубиш нарочно“ на 29 юли от 19 ч. в кино „Кабана“ в градината пред НДК. Предлагаме ви откъс от „Да се изгубиш нарочно“  . 7:30 ч. сутринта. Макар и ранен час за пролетен съботен ден, навсякъде около мен имаше доволни хора с препълнени торби и находки. Е, голяма част от тях вероятно им бяха ненужни, но излизаха с усмивки от огромните заграждения на съкровищницата на София – Битака. Винаги ми е било трудно да кажа къде точно започва и къде завършва битпазарът. Импровизираните сергии от опънати черги и чаршафи може да се видят по тротоарите на всички квартални улици. В онзи ден времето беше хубаво и изглеждаше, че денят е в разгара си. \n\tПомня, че влизайки през един от входовете на металното заграждение, рязко ме удари миризмата на скара и навсякъде наоколо се чуваха опитните продавачи, които викаха:   Макар и всичко на Битака да изглежда хаотично, всъщност има определена структура. По краищата на металните огради бяха по-луксозните, но изключително ръждясали сергии, на които видни продавачи предлагат стоки „по така“: стари картини, кожени якета, бинокли за опера, строителни инструменти, грамофонни плочи, чорапи, бабешки очила и тук-там немски велосипеди. В сърцето на Битака обаче беше истинският екшън – стотици опънати чаршафи с всичко останало, което може да мине под категорията „стока“, и множество хора наоколо, готови да се пазарят за цените. Бях чувал легенди и слухове за хора, купили на безценица истински съкровища на тези съботни пазари. Картина на Майстора, факел от Олимпийските игри ’88 от Южна Корея, мистично появил се на битака, или картички, подписани от Робърт де Ниро. Макар все да звучат невероятно, стъпвайки на отворения пазар, тези истории оживяват и те обсипват с мисли, че именно ти имаш шанса да си следващият откривател. И така, насред тази гладиаторска битка за находки се разхождах и аз. Без идея за конкретна покупка и с джоб, който натежаваше от металните стотинки и левчета. На битак се ходи така – с дребни пари. В противен случай много често се случва продавачът да няма да ти върне ресто и да те накара да си вземеш още някой от изложените му върху чаршафа артикули. Свободно мога да споделя, че половината вещи в моята стая са именно от Битака. Развален грамофон за десет лева, който брат ми оправи; диплома за завършен с отличен четвърти клас от трийсетте години на миналия век и стари театрални плакати. Някъде извън центъра на пазарлъка аз се намирах пред купчина изсипани върху асфалта книги. Повечето от тях бяха мръсни и в много лош вид, но бяха по левче бройката, така че си заслужаваше да се поразровя. Около тяхната сергия беше сравнително спокойно, нямаше много хора. Докато се ровех из различни книги за бита, градинарството и други трудове, видях нещо, което веднага грабна вниманието ми. Съвсем запазена тъмносиня книга с красиво илюстрирана корица. В ръцете си държах „Доброволният корабокрушенец“. \n\tБях намерил своето съкровище. След като вкъщи старателно я поизчистих, потънах в историята, написана върху страниците ѝ. Книгата представлява личният дневник на френския биолог Ален Бомбар. Той силно вярвал в теорията, че ако човек корабокрушира, може да оцелее за неопределено време, стига да се храни под режим и да пие дори солена морска вода при определен интервал от време. За жалост той не успял да намери подкрепа и финансиране в научните среди и единственият начин Бомбар да докаже своята теория бил, ако сам се превърне в Доброволния корабокрушенец. Така и направил, преплавайки Атлантическия океан сам в своята спасителна лодка, превръщайки се в легенда в целия научен свят. Днес всяка спасителна лодка на всеки кораб съдържа пакет от запаси, стриктно избрани според неговото изследване. Тази история не вдъхнови идеята за „Да се изгубиш нарочно“, която се беше родила случайно преди няколко седмици в купе на влак, но определено ме накара да запретна ръкави и да действам. Мотивира ме. Ако теорията ми бе, че в България има терен за приключения и красота както в историите на хората, така и в заобикалящата ни природа – имаше само един начин да я докажа… Трябваше да скоча в дълбокото и да се пусна срещу течението. Какво трябва да правя? Откъде трябва да започна? Имах толкова много неизвестни, че може би щеше да е по-добре да стартирам с онова, което знаех. А какво беше то? Единственото, което ми беше ясно, бе какво точно искам да направя… И тук се прокрадва първият важен въпрос: Искам да се изгубя там. \n\tТам, откъдето хората бягат. \n\tТам, където са останали само десетина баби с общо шест крави. \n\tТам, където „Москвич 408“ все още е най-новият автомобил. \n\tТам, където хляб се докарва само в сряда и петък. \n\tТам, където обхватът се губи. \n\tТам, където никой не вижда светло бъдеще, защото времето е спряло отдавна. \n\tТам, където красотата на природата, на къщите и на хората е сякаш толкова обикновена, че никой не си прави труда да я забележи. \n\tТам, където животът не се движи по течението. \n\tТам! Помня, че беше есен и вече се бях впуснал в рутината на университета, едва ли октомври щеше да е най-подходящият момент за приключения. Пък и зимата се задаваше. Но лятото! Тогава щях да съм вече на деветнайсет години. Последното ми лято като тийнейджър. Е, или поне така се предполагаше… Може би след това щях да се причислявам към т.нар. възрастни. Пък и кой знае накъде ще ме поведат пътеките в живота. Представях си, че вероятно с всеки следващ сезон ще ставам все по-ангажиран и по-ангажиран, както обикновено става с възрастните хора. Ами ако никога не намеря време за мечти и пътешествия? Или по-страшно… да стана зает човек… Тази мисъл ме уплаши и моментално реших. Лятото ще бъде! Може би най-важният въпрос от всички. Има ли смисъл да пътуваш сам, ако няма с кого да споделиш изживяното? Все пак щастието е истинско само когато е споделено. Абсолютно винаги съм вярвал в тази максима. Започнах веднага да си мисля кого мога да взема със себе си. Това не е като да идеш до Витоша през уикенда. Самият аз не знаех изобщо какво предстои, но бях наясно, че при всички положения ще е екстремно за всички замесени. Знаех, че трябва да открия някого. Чудех се дали да не се опитам да мисля рационално, създавайки в главата си профил на идеалния пътешественик. Какъв човек щеше да ми трябва в дивото приключение? Някой здрав, който да служи за охрана? Или някой с богат опит в туризма, който може да посочи добрите ресторанти и хубавите гледки наоколо? Вероятно беше добра идея да взема някоя популярна личност, че да ни приютяват гражданите по-лесно? Заживях с идеята за този суперсъпътешественик. Добре сложена знаменитост с туристически наклонности. Не, не… звучи нелепо. Замислих се дали да не повикам някой приятел от чужбина и мислите ми започнаха да летят много далеч. Бързо след това си дадох сметка, че това също е абсурдно по много причини. Друга максима, в която абсолютно вярвам до ден днешен, е, че човек винаги има всичко, от което се нуждае, за да направи първата крачка. Хората много рядко виждат, осъзнават и ценят това, което имат. Клише е, но не е ли вярно? Давид, изправяйки се в двубой срещу Голиат, използва и побеждава именно с това, което е в ръцете му – прашка и няколко камъка. Така че реших да се опитам да използвам наличното и ето че отговорът се оказа доста близко. Почти пред носа ми. Когато започвах дискретно да споделям идеята (разбира се, правех го съвсем предпазливо) на близки и приятели, се случваше да срещам неодобрение. Сякаш почти никой освен моето семейство не ми вярваше. Не знам защо. Страхуваха ли се за мен? Смятаха, че няма да мога да оцелея ли? Безразсъдно ли им се струваше? Може би наивно. Нямах ни най-малка представа на какво точно се дължат тези студени реакции. Започнах наистина да се чувствам като Доброволния корабокрушенец. Слава Богу, стигнах до разговор с човек, в когото моментално повярвах, защото и той моментално повярва в мен. Ако досега бях се наслушвал на различни „защо“-та, е, от него чух първото: „Защо не!“ Не бях осъзнал, че вече е пролет. Не помня кой ден беше, но помня, че след лекциите в НАТФИЗ се озовах в близкото кафене с един от близките ми колеги там – Стас. Връщам лентата няколко месеца назад до следобедните часове на 15 септември. Първият учебен ден на първи курс. От университета бяха организирали двуседмично пътуване за всички първокурсници във факултета, за което аз естествено закъснявах. Връхлитайки в автобуса точно преди да затвори врати, започнах бавно да се разхождам по пътеката между седалките на новите ми колеги. Всеки разказваше на другарчето си за себе си, докато аз се оглеждах за място, на което да седна. И там, по средата на автобуса, беше единственото свободно място – до момче, нахлузило големите слушалки – Анастас Шипков, накратко Стас. Не че искам да се оправдавам за това, че обикновено закъснявам, но вярвам, че в живота няма случайни неща. След това се оказа, че хотелските ни стаи на екскурзиона са една до друга, и третият знак дойде в момент, в който имах сериозно нараняване на крака – ударих си палеца със скейтборд, при което някои течности отидоха на места, където не са желани. Той шеговито ме попита дали искам да ми направи операция. На шегата отвърнах с шега, но се оказа, че Стас освен за оператор учи и парамедицина. Не се шегуваше. Развълнувано извади аптечка, скалпел и ръкавици и така мигом разбрах, че това запознанство ще прерасне в приятелство… Но нека се върна обратно към следобедното ни кафе. Хрумна ми, че мога да му разкажа цялата ми идея за пътешествието. Ей така, съвсем между другото. Изглеждаше заинтересован. Каза, че ще помогне с каквото може. Учудих се. За какво помагане става въпрос? Нима не мога сам да се справя с организацията на такова нестандартно пътуване? Не знам дали имах нужда от помощ, но все още имах сериозна нужда от спътник! Стас винаги ми се е виждал изключително сериозен, отговорен и добър. Опознавайки го, научих, че от малък има опит да се справя сам, обича природата, може да се ориентира по звездите и общо взето има всички необходими качества, които трябва да притежава идеалният приключенец. Той беше пътувал къде ли не по земното кълбо, но виждаше нещо много чисто в това да отдели лятото, за да опознае преди всичко своята родина. И така, на борда се качи Стас – нашият оператор, фотограф, доктор и катерач! Един от хората, без които пътешествието ни нямаше да бъде това, в което се превърна. Е, вече на борда бяхме двама, но ми се искаше да вземем още някого. Разбира се, историята с третия член също е особена и напълно (не)случайна. С Ясен се срещнахме по модерния начин. Беше ми изпратил съобщение някъде из социалните мрежи, в което споделяше колко харесва проектите, в които участвам. Макар и да звучи малко нескромно, трябва да призная, че на ден четях по много такива коментари за себе си и както винаги бях радостен да го чуя. Той обаче искаше да се срещнем и да обсъдим някои взаимни проекти, при което аз все отлагах, защото не го познавах. Докато един ден… не се срещнахме случайно в центъра на София. Е, поне се надявам да е било случайно, а не да ме е преследвал. Магазинът, от който излизах, се оказа залепен до входната му врата. Имах някакво време, така че веднага започнахме да си говорим за всичко, което ни вълнува. Ясен сам започна да ми споделя колко много харесва малките кътчета в България. Онези, които хората пренебрегват. С искреност говореше за българското село и неговата красота, без въобще да съм му разказал за пътешествието, което планувах. Лампата в ума ми светна на секундата и остана просто да го попитам дали има шофьорска книжка и дали е свободен през лятото. Защо се спрях на него ли? Защото трудно може да имаме сериозен разговор. Истински забавен и душата на компанията. Макар да не е виден пътешественик, е готов на приключения и не се страхува да излезе от комфортната си зона. Определено и до днес не мога да си представя приключението без него. Екипажът е събран.", "date": "2019.07.23", "title": "\"Да се изгубиш нарочно\""}
{"url": "https://clubz.bg/85784-sestri_stoevi_shte_prodyljat_da_igraqt_za_bylgariq", "text": "Българските звезди на бадминтона Габриела и Стефани Стоеви ще продължат на защитават родния флаг. Това обяви министерството на младежта и спорта след поредна среща между Красен Кралев, Стоеви, техните родители и адвокати.  По-рано тази година Стоеви заявиха, че повече няма са играят за България заради финансови и организационни спорове с федерацията по бадминтон. Скандалът се вихреше няколко седмици с взаимни нападки. Сестри Стоеви: Няма да играем за Франция, а за нас самите Спортистките искаха да съдят организацията, като дори наеха популярния в спортните среди адвокат Радостин Василев.     ", "date": "2019.07.23", "title": "Сестри Стоеви ще продължат да играят за България"}
{"url": "https://clubz.bg/85786-ard_folksvagen_e_izbral_turciq", "text": "Новият завод на \"Фолксваген\" ще бъде построен в турския град Маниса край Измир, съобщава германската обществено-правна телевизия АРД, позовавайки се на берлински правителствени кръгове. Според източника \"Фолксваген\" очаква отстъпки от страна на турската държава по отношение на крайно високия данък потребление. Той зависи от мощността на автомобила - при лимузината от модел \"Пасат\" може да съставлява до 41% от цената. Решението на концерна е било взето въпреки ниските трудови възнаграждения в България, се казва още в публикацията на АРД. Основният аргумент за решението на \"Фолксваген\" бил турският пазар. Според прогнози на концерна от Волфсбург само в Турция годишно ще се продават по 40 000 лимузини \"Пасат\". Очаква се, държавата да е един от най-силните клиенти - сред турските висши чиновници пасатът се радва на голяма популярност. В публикацията на АРД се посочва още, че освен \"Пасат\" в завода в Маниса ще се произвеждат също така модели от марките \"Шкода\" и \"Сеат\". Според турски лобист Анкара е приела всички изисквания на германския концерн. Президентът Ердоган дори бил готов да даде един вид държавни гаранции за всички договорки, сключени с \"Фолксваген\" в Турция. Министърът на икономиката: България остава в състезанието за завода на \"Фолксваген\" Очевидно решението за новия завод на \"Фолксваген\" е било взето въпреки съмненията и критиките от страна на Работническия съвет - органа, представляващ интересите на трудещите се. В публикацията на АРД се посочва, че съветът е бил настроен изключително критично към спазването на правата на работниците в Турция. Също толкова критично се гледа и на множащите се посегателства срещу правовата държава след въвеждането на президентската система. Според депутата от ХДС Карстен Мюлер тези теми причиняват истинско главоболие на синдикатите и Работническия съвет. Според информационния източник от Берлин \"Фолксваген\" имал заводи и в други страни, в които към човешките права се подхождало по-различно, отколкото в Германия, и където правосъдието било всичко друго, но не и независимо. Изгодното предложение на Саудитска Арабия обаче било отхвърлено, става още ясно от публикацията на АРД. Очаква се договорът да бъде подписан в края на септември или в началото на октомври. Тогава в парламента в Анкара ще имат сериозен повод за празнуване. Не само защото в Маниса ще бъдат открити няколко хиляди работни места, а и защото Турция отново трупа престиж, след като през последните години редица германски фирми се отказаха да инвестират в страната. В публикацията на АРД, позоваваща се на неназован източник от Берлин, се казва още, че германското правителство и надзорният съвет на \"Фолксваген\" не гледат критично на решението за Маниса. Преди около седмица специализираното германско списание \"Аутомобилвохе\" съобщи, че надзорният съвет на автомобилния концерн е решил фабриката за 1,3 млрд. евро да бъде изградена в Турция. От \"Фолксваген\" обаче тогава посочиха, че решението все още не е взето окончателно.", "date": "2019.07.23", "title": "АРД: \"Фолксваген\" е избрал Турция"}
{"url": "https://clubz.bg/85781-partiqta_na_putin_e_nedolyubvana_kakto_nikoga_dosega", "text": "Партията \"Единна Русия\" вече e толкова недолюбвана, както никога не е било. На регионалните избори мнозина кандидати се обявяват за независими. Много наблюдатели са на мнение, че правителствената партия е пред заника си, пише в кореспонденция от Москва  . От една седмица те протестират всеки ден, в събота се събраха особено голям брой хора. Организацията White Counter преброи 22 500 демонстранти в Москва. Първоначално лозунгът беше “Това е нашият град”, но бързо беше променен на “Това е нашата страна”. За демонстрантите беше важна не само местната политика. Прекалено често гласовете им не бяха зачитани. Издигаха се лозунги “Имам право да гласувам” и “Русия без Путин”. На 8 септември гражданите на 16 руски региона ще избират нови губернатори, а в над 30 региона ще се избират общински съветници. Винаги регионалните избори са индикатор за състоянието на националната политика, през 2018 г. те бяха позор за националната политика. Десетки хиляди протестират в Москва за честни избори (СНИМКИ) За управлващата партия \"Единна Русия\" и симпатизантите на Кремъл тази година ситуацията е още по-сложна, казва Алексей Мухин, ръководител на приближения до Кремъл Център за политическа информация. Според него това е началото на криза, която скоро дори ще се задълбочи. За 2021 г. са насрочени парламентарни избори за състава на Държавната дума. В момента правителсвената партия е не само прекалено слаба, за да печели честно избори. Триковете й излизат наяве. Да, в Градския съвет на Москва тя има най-много гласове. Въпреки това точно там на местните изобри през септември нито един кандидат от партията \"Единна Русия\" не се е кандидатирал. Тази партия в момента е толкова недолюбвана, че нейни членове се обявяват за независими кандидти. Това стига толкова далеч, че самият заместник-председател на градския парламент Андрей Метелский не обявява партийната си принадлежност. Също подкрепяни от Кремъл кандидати за предстоящите избори за губернатори, сред които и Александър Бегров, се кандидатират като независими кандидати. Подобна тактика ускорява разложението на партията на Путин, която винаги е имала мнозинство в националния парламент – Думата. Ако правителствената партия наистина стане неизбираема, президентът Путин и премиерът Дмитрий Медведев, който е начело на партията, трябва да посегнат към други структури. За промяна на конституцията на Путин, който не е член на партията, ще му е нужно мнозинство от две трети в Думата. Често се спекулира, че след края на последния му президентски мандат през 2024 г. Путин би могъл да остане на власт. Доверието в Путин и \"Единна Русия\" достигна ново дъно Според актуално проучване на държавния социологически институт ВЦИОМ едва 32 на сто от руснаците биха гласували за проправителствената партия. Според независимия институт “Левада” в Москва биха я подкрепили едва 25 на сто от столичаните. Това не предвещава нищо добро за парламентарния вот през 2021 г. Възможност за Путин би могло да е повече директни мандати в Думата, отколкото по партийни листи. Според сегашното положение половината от 450-е народни представители се избират по листи. Пряко избраните депутати се задължават да полагат повече усилия за решаването на локални проблеми. Паралелно с това расте недоволството в страната - срещу камарите боклук и нежелани строителни проекти в градовете. Протестите в Москва са срещу провеждането на нечестни избори. В цялата страна независимите кандидати са изправени пред едно и също предизвикателство – трябва да съберат подписи от 3 на сто от имащите право на глас в избирателнините им райони, за да могат да се кандидатират за депутати. Събират ги в отпускарско време и в една страна, където хората не отварят вратите си, за да посочват лични данни. Правилото на 3-те процента е създадено, за да се попречи на нежелани кандидати да участват във вот, обяснява политоложката Екатерина Шулман. Юристката Любов Собол, съмишленичка на опозиционера Алексей Навални, публикува снимки, на които се вижда как имената на подкрепяни от нея кандидати са заличени с кафява боя. В Санкт Петербург хора от екипа на Навални снимат сътрудници на губернатора как попълват списъци в негова подкрепа с фалшиви имена. Сред 57-те кандидата, които са допуснати до вота за Градския парламент на Москва, са професионалисти в областта на политиката, като Любов Собол и Иля Яшен, председател на опозиционното движение “Солидарност”, който на вота през 2017 г. беше избран за общински съветник от неговия район Красноселский. В списъка са също доцентката по политология Юлия Галямина, която като независима кандидатка от 2017 г. е член на районния съвет на Тимирязевский район на Москва. Също и Дмитрий Гудков, който до 2016 г. беше последният депутат критик на Кремъл в Думата. Всички те миналата събота бяха на една трибуна в Москва, странна картина. Мнозинството издигна многократно лозунга: “Един за всички, всички за един!” Според експерта Константин Гааце от години опозицията не е била в състояние да се обедини, но сега е принудена да го направи. Гневът на избирателите бил като вятър в платната на платноходка. Но докъде ще я докара? Доверието в Путин и \"Единна Русия\" достигна ново дъно", "date": "2019.07.23", "title": "Партията на Путин е недолюбвана, както никога досега"}
{"url": "https://clubz.bg/85780-yujna_koreq_strelq_predupreditelno_po_ruski_voenen_samolet", "text": "Южнокорейски изтребители са стреляли предупредително по руски разузнавателен военен самолет, който е нарушил въздушното пространство на страната, предаде Би Би Си. Корейски представители са казали, че самолетът А-50, който служи за наблюдение и ранно предупреждение, е нарушил корейското въздушно пространство над островите Токто/Такешима, които са окупирани от Сеул, но претенции към тях има Япония. Южнокорейското министерство на отбраната каза, че е вдигнало по тревога изтребители, които са пуснали сигнални ракети и са произвели предупредителни изстрели. Корейските изтребители са стреляли повторно, когато самолетът се е върнал минути по-късно. Това е първият по рода си инцидент между Русия и Южна Корея. Москва отрече нейният самолет да е нарушил южнокорейското въздушно пространство, казвайки, че той бил на планирано учение над международни води.  Южна Корея предупреди, че ще предприеме по-сериозни действия, ако това се случи отново, заяви президентската канцелария в Сеул, цитирана от Ройтерс. Южнокорейският съветник по националната сигурност Чун Юи Йон е изпратил оплакване до секретаря на Съвета за сигурност на Русия Николай Патрушев и е поискал съветът да разгледа случая и да предприеме подходящи действия. Южнокорейските военни, цитирани от Би Би Си, казаха, че самолетът е бил един от три руски и два китайски военни самолета, които днес сутринта са влезли в отбранителната идентификационна зона на страната, в която чуждестранните самолети трябва предварително да се идентифицират.  Руски и китайски бомбардировачи и разузнавателни самолети от време на време са нарушавали тази зона през последните години, отбелязва Би Би Си. Южна Корея обаче уточни, че един от руските самолети продължил по-нататък и влязъл във въздушното пространство на страната около 9 ч. местно време (3 ч. сутринта българско). Вдигнати били южнокорейски изтребители Еф-15к и Еф-16к да го прихванат. Руското Министерство на отбраната отрече негови стратегически бомбардировачи да са нарушавали южнокорейското въздушно пространство и отправи на свой ред обвинение, че военни самолети на Сеул са извършили опасни маневри, застрашили руските летателни машини, съобщи Ройтерс, цитирайки РИА \"Новости\". Според ведомството самолетите са летели над \"неутрални води\" в акваторията на Японско море. Южнокорейските самолети са дали 360 предупредителни изстрела по руските самолети, съобщи агенция Йонхап, позовавайки се на Комитета на началник-щабовете на въоръжените сили на Южна Корея. Инцидентът стана в района на островите Токто (Такешима), разположени източно от южната част на Корейския полуостров, отбеляза ТАСС, цитирана от БТА.  \n\tНикакъв \"предупредителен огън\" не е имало от страна на южнокорейските изтребители. То отбеляза, че южнокорейците нееднократно са се опитвали да възпрепятстват руски самолети, позовавайки се на произволно установена от тяхна страна опознавателна зона за противовъздушна отбрана. То обаче поясни, че подобна зона не е предвидена в международното право и следователно не се признава от Русия.", "date": "2019.07.23", "title": "Южна Корея стреля предупредително по руски военен самолет"}
{"url": "https://clubz.bg/85787-trymp_shte_smenq_syvetnika_si_po_nacionalnata_sigurnost", "text": "Президентът на САЩ Доналд Тръмп възнамерява да смени съветника си по националната сигурност Джон Болтън до седмици или до месеци, пише днес в. “Уошингтън игзаминър”. Изданието цитира източници, според които на Тръмп “му е писнало” от Болтън, който е сред “ястребите” във външната политика, и че “биха били изненадани, ако президентът не поиска оставката на Болтън”. Болтън подкрепи неуспял опит за смяна на режима във Венецуела, а през миналата седмица Тръмп публично изрази несъгласието си опитите му за смяна на режима в Иран. Знак, че столът на Болтън се клати, вестникът вижда и в назначаването на сенатора “гълъб” Ранд Пол за американски емисар за Иран. Според изданието кандидати за мястото на Болтън са пенсионираният полковник Дъглас Макгрегър и Рики Уодъл, помощник на председателя на Комитета на началник-щабовете. Макгрегър е изразявал съмнения за ползата от американските намеси в Афганистан, Ирак и Сирия. Той е бил командир в танковата битка по време на войната в Залива, за която бившият съветник по националната сигурност Хърбърт Макмастър беше награден с ордена “Сребърна звезда”. Уодъл беше заместник на Макмастър и е любимец на държавния секретар Майкъл Помпео, с когото Болтън имаше несъгласия по международни въпроси. И двамата потенциални кандидати се отказали коментар по темата. Според “Вашингтон пост” Болтън е в конфликт с шефа на администрацията на Белия дом Мик Мулвени.", "date": "2019.07.23", "title": "Тръмп ще сменя съветника си по националната сигурност"}
{"url": "https://clubz.bg/85790-evropa_shte_zashtitava_koraboplavaneto_v_persijskiq_zaliv", "text": "Европейските правителства ще участват в обща операция по осигуряването на безопасно преминаване за кораби през Персийския залив, след като Иран конфискува британски петролен танкер в региона миналата седмица. Този акт на иранското правителство беше окачествен от министъра на външните работи на Обединеното кралство Джереми Хънт като  , съобщава американската агенция \"Блумбърг\", цитирана от Фокус. Словесен дуел между Джонсън и Хънт Хънт обяви началото на „Европейска военноморска операция за осигуряване на безопасно преминаване на екипажи и товари“ в изказване пред парламента на Великобритания в понеделник. Обединеното кралство настояваше за незабавното освобождаване на пленения кораб „Стена Имперо“ и след инцидента привика във външното ведомство иранския посланик в Лондон, Мосен Омидзамани. По думите на правителството конфискуването се случва в един от най-важните морски контролно-пропускателни пунктове в света. Иран \"конфискува\" британски танкер Великобритания заплаши Иран със  и посъветва британските кораби да избягват региона и да информират правителството, ако планират да пътуват натам. Външният министър добави, че Великобритания няма желание да остави напрежението с Иран да ескалира, което се случва след като САЩ се оттеглиха от иранското ядрено споразумение и наложиха нови санкции. Хънт прибави, че Кралството няма да участва в политиката на Тръмп за  , понеже правителството на Лондон остава вярно на международния пакт от 2015 за ограничаване на ядрената програма на ислямската република. Напрежението в Ормузкия проток в последните седмици се увеличава, след като Иран се изказа остро срещу санкциите на САЩ, които ограничават петролния износ на страната и след конфискуването на един и от техните собствени танкери край Гибралтар. Танкер с петрол за Сирия бе задържан край Гибралтар През протока преминава една трета от световния петрол, който се изнася по море. С напускането на Тереза Мей от премиерския пост на Великобритания в четвъртък, сблъсъкът с Иран ще представлява дипломатическо главоболие за нейния наследник - Борис Джонсън или Джереми Хънт. Централното командване на армията на САЩ обяви започването на международната операция „Пазител“ в опит да  САЩ се опитват да сглобят световна антииранска коалиция Революционната гвардия на Иран (Корпуса на стражите на ислямската революция (КСИР)) заяви в събота, че британският кораб е влязъл в залива от грешната страна, не е спазвал морските регулации и е представлявал опасност от сблъсък за другите кораби. Държавната телевизия заяви, че корабът ще бъде задържан, докато юридическите процедури не бъдат завършени. В неделя иранският флаг се вееше над корпуса на танкера, закотвен в пристанището Бандар Абас, според снимки на правителствената телевизия Press TV.  Иран също така подсказа, че действията му са в отговор на задържането на иранския кораб „Grace 1“ край бреговете на Гибралтар. Съдът на задморската британска територия разпореди задържане на кораба за още 30 дни, след като той беше конфискуван по подозрения за доставяне на петрол за Сирия, което правителството на Иран отрича. Германски топразузнавач: Опасност от Иран В последните седмици британски военни кораби придружават някои танкери, докато напуснат региона, а САЩ заявиха, че са свалили ирански дрон само преди няколко дни. Последният инцидент охлади надеждите, че Вашингтон и Техеран ще разсеят натрупалото се напрежение, като най-сетне седнат на масата за преговори Иран \"конфискува\" британски танкер Танкер с петрол за Сирия бе задържан край Гибралтар САЩ се опитват да сглобят световна антииранска коалиция Германски топразузнавач: Опасност от Иран", "date": "2019.07.23", "title": "Европа ще защитава корабоплаването в Персийския залив"}
{"url": "https://clubz.bg/85789-kabul_iska_obqsnenie_za_zloveshta_replika_na_trymp_video", "text": "Афганистанското правителство очаква разяснения във връзка с изявлението на Тръмп, че би могъл да спечели войната в Афганистан само за 10 дни, като \"заличи\" Афганистан, заяви афганистанското президентство, предаде Ройтерс. След среща вчера в Белия дом с пакистанския премиер Имран Хан Тръмп каза: \n\t Американският президент изрази оптимизъм, че Пакистан може да помогне да се постигне политическо решение, за да се сложи край на близо 18-годишната война в Афганистан.", "date": "2019.07.23", "title": "Кабул иска обяснение за зловеща реплика на Тръмп (ВИДЕО)"}
{"url": "https://clubz.bg/85756-ako_rusiq_razigrae_kitajskata_karta", "text": "Едно от поразителните предупреждения в неотдавнашната Бяла книга на Пентагона за нарастващата стратегическа заплаха от Русия е, че нейният президент Владимир Путин може да направи \"точно обратното на Никсън\" и да разиграе своя версия на \"китайската карта\" със Съединените щати - има се предвид стратегията на бившия американски президент за противопоставяне на тези двама противници един срещу друг,  До неотдавна всякакви отношения между Русия и Китай можеха до голяма степен да бъдат омаловажени като брак по сметка с ограничено влияние върху американските интереси. Но откакто западните държави наложиха санкции на Русия, след като тя нахлу в Украйна през 2014 г., китайските и руските власти все повече обединяват усилията си, отнасят се с пренебрежение към демокрацията от западен тип и се представят като алтернатива на следвоенното лидерство на Америка. Сега Китай и Русия дори се сближават още повече, предполагайки по-трайни уговорки, които може да се окажат трудно предизвикателство за Съединените щати. Най-новото доказателство за затоплянето на връзките беше една среща в Москва през миналия месец, на която Путин благодари на китайския лидер Си Цзинпин, че е направил възможно търговският обмен между двете страни да достигне над 100 милиарда долара през 2018 г. - с 30 процента повече от предишната година, и косвен упрек към търговското противопоставяне на Америка с Китай. Двете страни подписаха повече от 24 споразумения. Срещата се състоя малко след като Си нарече Путин своя \"най-добър и близък приятел\". Путин почерпи Си Цзинпин с руски сладолед Двамата лидери са се срещали почти 30 пъти от 2013 г. Наскоро Русия се съгласи да продаде на Китай най-новите си военни технологии, включително ракети \"земя-въздух\" С-400 и изтребители Су-35. \n\tКитай и Русия периодично провеждат съвместни военни учения от над десет години, но през 2012 г. започнаха военноморски маневри в Средиземно море, а през миналата есен проведоха в Сибир най-големите според Русия военни игри от десетилетия. Планират и в бъдеще редовно да организират общи учения. Топенето на ледовете създава нови възможности за петролни и газови сондажи и неотдавна изследователи от двете страни се договориха да открият съвместен арктически проучвателен център. Те често гласуват еднакво в Организацията на обединените нации и имат сходни позиции за Иран и Северна Корея. И двете стават доста по-активни в Близкия изток, където Русия се опитва да си възвърне статута на водеща сила, а Китай се опитва да изгради отношения с енергийни доставчици като Иран. Бялата книга на Пентагона и доклад на Центъра за стратегически и международни изследвания предупреждават, че Съединените щати и техните съюзници не предприемат достатъчно бързо действия, за да се противопоставят на усилията на Русия и Китай за дестабилизиране с тактики, присъщи на \"сивата зона\" - използване на прокси войски, на политическа и икономическа принуда, дезинформация, кибероперации и заглушаващи технологии срещу американски сателити. Си Цзинпин направи Путин доктор хонорис кауза В обръщението си за състоянието на държавата през февруари Путин изрази увереност, че връзките с Китай ще увеличат сигурността и благоденствието на Русия, особено след като обвърза плана си за Евразийския икономически съюз с амбициозната китайска инициатива \"Един пояс, един път\" - гигантска инфраструктурна програма, замислена да свързва Китай с Азия, Африка и Европа. Като се има предвид неговата икономическа, военна и технологична траектория, съчетана с авторитарния му модел, именно Китай, а не Русия е по-голямото предизвикателство за американските цели в дългосрочен план. Това означава, че американският президент Тръмп с право се опитва да изгради по-здрави отношения с Русия и да я отдалечи от Китай. Но неговият подход е несръчен и на моменти дори в противоречие с американските интереси и ценности. Америка не може да се стреми към по-близки отношения със съперническа сила с цената на игнориране на нейната намеса в американската демокрация. Но дори през студената война Съединените щати и Съветският съюз често постигаха напредък в едно направление на своите отношения и същевременно оставаха в конфликт в други аспекти. Съединените щати и Русия могат да разширят своето сътрудничество в Космоса. Съединените щати вече зависят от руските ракети, за да стигат до Международната космическа станция. Те също така могат да продължат да работят в тясно сътрудничество в Арктика като членове на Арктическия съвет, договорил правно обвързващи споразумения, уреждащи операциите за издирване и спасяване и реагирането при петролни разливи. А могат да подновят и сътрудничеството в контрола върху въоръженията, особено като удължат новия договор СТАРТ. Обнадеждаващо беше, че висши служители на Държавния департамент се срещнаха със свои руски колеги два пъти през последните седмици, включително в Женева миналата сряда, макар да нямаше непосредствен признак, че двете страни са постигнали някакъв напредък по контрола върху въоръженията и други важни въпроси. Си Цзинпин и Путин са единни в своето противопоставяне на Запада Като се има предвид тяхната история, Китай и Русия може никога да не стигнат до официален съюз. Двете бяха разделени от война и идеологически съперничества и дори сега се съревновават за влияние в Източна, Централна Азия и Арктика. Различните им траектории също биха затруднили постигането на съюз. Китай е изгряваща сила и доминиращият партньор; Русия е в упадък. Китай има втората по големина икономика в света; руската дори не е в първите 10. Все пак те могат да намерят повече общи цели, допълнително заплашвайки западните интереси. Необходимо е Америка да сплоти своите демократични съюзници, а не да им се кара, и да представи по-уверена визия за своя политически и икономически модел.   БТА Си Цзинпин направи Путин доктор хонорис кауза Си Цзинпин и Путин са единни в своето противопоставяне на Запада", "date": "2019.07.23", "title": "Ако Русия разиграе китайската карта"}
{"url": "https://clubz.bg/85773-ivan_geshev_nqmam_asansor_v_hola_nominiran_sym_ot_naj_uspeshniq_glaven_prokuror", "text": "Така зам. главният прокурор Иван Гешев, който от вчера е кандидатът за главен прокурор след Сотир Цацаров, описа себе си и отговори защо е приел номинацията за поста в интервю за БНТ. Пост, за който до неотдавна нямаше намерение да кандитатства - по собствените му думи. Той обясни, че настоящият обвинител № 1 е сложил подписа си последен под предложението за наследник.  Поканили Гешев на неформална среща във ВСС... Съгласил се след известно мислене Гешев разказа, че приятелският му кръг е от 80-те години - съседи, съученици. Разполага с ипотекирано жилище в \"елитния\" квартал на София \"Волуяк\", жена му има таван до Софийския затвор, а не в квартал \"Изгрев\" или \"Изток\". Гешев обяви, че срещу номинацията си очаква отпор от  \". Разследващите за 10 дни са успели да пробият криптирането на един от иззетите при ареста на Бойков служебни компютри.  Освен това били засечени търсения по ЕГН за премиера Бойко Борисов, за депутата Делян Пеевски, за евродепутата Емил Радев, за други публични личности. Иван Гешев видя и съвпадение на атаката срещу НАП с \"активно преекспониране на случая от определен кръг медии\", описани като свързани с \"подсъдимия Иво Прокопиев и Христо Иванов\".  Заради коментарите от Христо Иванов как при избор на Гешев за главен прокурор ще съжалим за Сотир Цацаров, номинираният за главен прокурор обяви, че не познава Иванов. Припомни обаче как той бил министър на правосъдието в кабинета \"Борисов 2\", а хора му разказвали как по това време на срещи с Борисов коментарите от Иванов били само \"да, г-н Борисов\", и \"да, г-н премиер\". Но \"възмъжал\", след като бил \"изгонен\". (Христо Иванов подаде оставка като министър изненадващо от парламентарната трибуна, когато Народното събрание отказа да гласува внесени промени в Конституцията за реформа в съдебната власт - б.р.) Кръга около споменатите хора и определени медии пък нарече  Иван Гешев обяви на конкретен въпрос, че е виждал депутата от ДПС Делян Пеевски само веднъж - преди няколко години по отношение на някаква преписка. Той обаче припомни, че става дума за народен представител, който комуникира с целия парламент, с правителството, затова не се виждала пречка за комуникация и с представители на други институции. По думите на прокурора  Той не споделял тезата на \"десни екстремисти\" и обяви, че \"другата страна на монетата е взаимодействие между институциите\".  Попитан какво ще напише в концепцията, която трябва да представи като кандидат за главен прокурор, и каква прокуратура си представя в бъдеще, кандидатът за наследник на Сотир Цацаров обяви, че не е привърженик на  Гешев посочи, че с работата си Специализираната прокуратура е доказала, че това е ефективен модел на работа и има високи оценки, включително от Европа. \" \", обобщи бившият ръководител на звеното. Той все пак добави, че са нужни по-сериозни резултати в работата по корупцията по високите етажи на властта. Иван Гешев призова и окръжните прокуратури да са по-активни, включително и медийно, за да видели хората по места, че се работи. В заключение той посочи, че за да работи ефективно прокуратурата, са нужни кадри, ресурс и законодателни промени. За последното не каза какви.", "date": "2019.07.23", "title": "Иван Гешев: Нямам асансьор в хола. Номиниран съм от най-успешния главен прокурор"}
{"url": "https://clubz.bg/85774-kobrata_gotov_sym_za_mach_za_svetovnata_titla_navsqkyde_i_sreshtu_vseki", "text": "Кубрат Пулев заяви, че е готов за мач за световната титла в тежка категория, след като лицензът му за щата Калифорния беше върнат от Спортната комисия в Лос Анджелис. Така той отново придоби правото да се бие в САЩ. Кубрат Пулев с възстановен лиценз в Калифорния Засега той остава в Америка. Мениджърът Ивайло Гоцев придружи Кобрата пред комисията, но този път не му превеждаше - такова беше изискването на спортните шефове в Калифорния.", "date": "2019.07.23", "title": "Кобрата: Готов съм за мач за световната титла. Навсякъде и срещу всеки"}
{"url": "https://clubz.bg/85775-kola_na_gaz_se_zapali_v_tunel_vitinq_ima_postradal", "text": "Човек е пострадал с обгаряния, след като автомобил с газова уредба се е запалил в движение и е последвало задимяване, съобщава МВР. Инцидентът е станал в тунел \"Витиня\" на магистрала \"Хемус\". В момента движението през тунела е ограничено. Автомобилите се пренасочват по стария път. В тръбата е имало автобус с около 15 пътници, но за щастие е бил изкаран. На място пристигнаха екипи на полицията, пожарната и Спешна помощ - линейките са седем от София и близките населени места. По-късно стана ясно, че пострадалият мъж е на 35 години.", "date": "2019.07.23", "title": "Кола на газ се запали в тунел \"Витиня\", има пострадал"}
{"url": "https://clubz.bg/85777-nqma_meso_s_afrikanska_chuma_v_tyrgovskata_mreja_tvyrdqt_ot_babh", "text": "Това каза началникът на отдел „Здравеопазване на животните” към Българската агенция по безопасност на храните д-р Александра Митева пред Нова тв. Африканска чума в комплекс със 17 000 свине в Русенско По думите ѝ африканската чума е изключително опасно заболяване и се разпространява много бързо. БАБХ откри чума по свинете и в Бургаско Правителството бори чумата по свинете с 3,7 млн. лв.  Тя коментира и съмненията, че свинете не се умъртвяват по хуманен начин. В социалните мрежи се появиха снимки на пяна, в която животните се унищожават. Експертката обясни, че всъщност става въпрос за конкретен метод на умъртвяване с газ и пяна.  Инсинераторите биха забавили безвредното унищожаване на труповете на умъртвените животни. В момента обезвреждането става чрез загробване на определени места от компетентните органи на дълбочина над 3 метра. БАБХ откри чума по свинете и в Бургаско Правителството бори чумата по свинете с 3,7 млн. лв. ", "date": "2019.07.23", "title": "Няма месо с африканска чума в търговската мрежа, твърдят от БАБХ"}
{"url": "https://clubz.bg/85778-prokuraturata_kristiqn_rovil_za_premiera_peevski_i_drugi_v_haknatite_fajlove_na_nap", "text": "Докато зам. главният прокурор Иван Гешев, който вече е кандидат за поста на Сотир Цацаров, разкриваше пред Националната телевизия нови обстоятелства около разследването на хакерската атака в НАП, от държавното обвинение дойде специално съобщение по случая. Част от данните в него повтарят казаното от Гешев, разкриват и детайли.  Поводът за съобщението са  , а заключението:  Иван Гешев: Нямам асансьор в хола. Номиниран съм от най-успешния главен прокурор В съобщението се казва, че за обвинението няма съмнение, че 20-годишното момче е автор и разпространител на писмото до определени медии от името на \"руски хакер\". Това бе начинът, по който се разбра за атаката срещу сървъри на НАП. Мейлът съдържаше и линк към придобитите файлове с данни за близо 5 млн. граждани и фирми.  Според прокуратурата има данни за промяна на дати в масивите, придобити от сървъри на НАП, както и търсения в масивите за определени публични лица, сред които са премиерът Бойко Борисов, депутатът от ДПС Делян Пеевски и др. За същото говореше и Гешев в телевизионното си интервю.  Ето пълния текст на съобщението от прокуратурата:", "date": "2019.07.23", "title": "Прокуратурата: Кристиян \"ровил\" за премиера, Пеевски и други в хакнатите файлове на НАП"}
{"url": "https://clubz.bg/85770-kim_inspektira_nova_podvodnica", "text": "Севернокорейският лидер Ким Чен Ун инспектира новопостроена подводница и наблегна на тактическите й способности и на оръжейните й системи, предаде Ройтерс, като цитира севернокорейската агенция КЦТА. \n\tПодводницата, на чийто строеж Ким е отделил \"специално внимание\", ще бъде оперативна в Източно море, известно и като Японско море, се казва в съобщението на КЦТА, цитирано от Ройтерс. \n\tСевернокорейската агенция не уточнява с какви оръжейни системи раполага подводницата, нито кога е извършена инспекцията. \n\tСпоред КЦТА Ким проявил голямо задоволство от построяването на \"нашата мощна подводница\". Северна Корея \"трябва да продължи да развива нашите национални отбранителни способности, като полага големи усилия за разработка на военноморски оръжия и техника, включително подводници\", добавил той, съобщава БТА.", "date": "2019.07.23", "title": "Ким инспектира нова подводница"}
{"url": "https://clubz.bg/85776-lozan_panov_za_skandala_ne_se_chistiii_ako_ne_reagirame_shte_se_sluchi_pak", "text": "Лозан Панов предложи днес да се изслуша във ВСС главният съдебен инспектор Теодора Точкова във връзка със скандала NE SE CHISTIII. Файл, озаглавен по този любопитен начин, изтече от Инспектората и съдържаше ЕГН на Мирослава Тодорова - отявлена \"любимка\" на главния прокурор, предлагана лично от него за наказание, и съдия с активна гражданска позиция. Нещо повече - във файла само на Тодорова (сред около 4000 магистрати) се съдържа не само нейният, но също на съпруга й и на сина й ЕГН. Инспекторатът изтърва личните данни на съдийка - \"черна овца\" Точкова обаче не дойде днес, а прати писмена позиция в съвета. След първоначалното избухване на скандала и едно кратко съобщение от ИВСС днешната  е много обширна ( . В нея общо взето обаче се повтаря вече заявеното от Точкова: че става въпрос за технически пропуск, личните данни се чистят ръчно, а експерт - лице с икономическо образование  е пропуснало да ги прочисти и ги е пуснало като окончателен работния файл. След края на проверките срещу въпросното лице ще бъде ангажирана дисциплинарна отговорност. Панов попита защо, щом като е установено, че се е объркал въпросният \"служител с икономическо образование\", никой не е взел мерки. Той каза, че, освен че ще продължи да настоява да бъде изслушан главният съдебен инспектор Точкова, може да се изслуша и самата Мирослава Тодорова. Съдия Мирослава Тодорова: Има възможност да се упражнява тормоз без граници Панов напомни, че става въпрос за наказателна съдийка, която гледа чувствителна материя дела, и че във файла с име NE SE CHISTIII ги има 3-те имена дори на малолетния й син. Той отговори на въпрос на Клуб Z: звучи ли му това NE SE CHISTIII като добре познатите вече \" Бе му зададен и въпрос - ще гласува ли за Иван Гешев за главен прокурор. На което Панов отговори така: процедурата продължва, ще се види неговата концепция, ще се види има ли други кандидати и чак тогава ще се чуе личното му мнение. Ето и цялата позиция на Теодора Точкова, пратена до медиите днес преди заседанието на Съдийската колегия на ВСС:     Съдия Мирослава Тодорова: Има възможност да се упражнява тормоз без граници", "date": "2019.07.23", "title": "Лозан Панов за скандала NE SE CHISTIII: Ако не реагираме, ще се случи пак"}
{"url": "https://clubz.bg/85768-bosna_koqto_prodyljava_da_jivee_vypreki_bolkata", "text": "Интересът ми към Босна и Херцеговина се изостри през май 2016 г., когато прочетох  . В дебютния си роман университетският преподавател и специалист по етно-религиозни конфликти Георги Бърдаров пресъздава трагичната участ на християнин и мюсюлманка, които опитват да запазят връзката си по време на  . На 19 май 1993 г., около година след началото на обсадата, която ще продължи близо четири години, двамата опитват да избягат от града. Докато вървят по един от мостовете над река Миляцка недалеч от центъра, двамата са разстреляни. Тогава са едва на 25 г., а телата им остават на моста няколко дни. След прочитането на „Аз още броя дните“ включих Сараево в списъка на градовете, които бих искал да посетя. По различни причини не успях да изпълня целта си през 2017 и 2018 г. През юли 2019 г. обаче най-накрая стъпих на босненска земя и няколко дни по-късно си тръгнах с ясното съзнание, че искам да се върна, за да се потопя отново в атмосферата на Сараево и Мостар и да опозная други места в тази страна с пребогата (и свръхболезнена) история. Макар че Сараево се намира на малко повече от 400 километра от София по права линия, пътуването дотам с автобус надали е особено приятно изживяване предвид прекачванията и чаканията по границите. С майка ми решихме да си спестим време и енергия и затова пътувахме със самолет през Будапеща. Един час след излитането ни от унгарската столица кацнахме на летището в Сараево. Взехме такси и се отправихме към нашия сараевски „дом“ – квартирата на моя приятелка, която познавам от следването си в   (ЦЕУ) в Будапеща през 2016/2017 г. Бях ѝ писал в началото на юни с въпрос дали някой неин роднина или приятел предлага квартира. Когато разбра, че престоят ни в Сараево съвпада с лятната ѝ почивка, тя без да се замисля ни предложи да отседнем в квартирата ѝ напълно безплатно. В такива моменти си припомням, че гостоприемството на балканските народи е безспорен факт и една от най-очарователните черти на характера на хората в тази част на света. Понеже бяхме гладни, с майка ми първо отидохме на Башчаршията – пазарния площад в запазената стара част на Сараево. Избрахме си едно от многото ресторантчета и опитахме традиционните кебапчета (ćevapi), които се сервират в самуни хляб и са гарнирани с пресен лук и каймак (гъст млечен сос, нещо средно между извара и кисело мляко). След вкусния обяд започнахме същинската част от пътуването си и през следващите два дни разгледахме колкото се може повече от забележителностите на града. Разходихме се по основната пешеходна улица, която предлага неповторимо пътуване във времето. Тя свързва стария и новия център, а сградите по нея въплъщават отличителните елементи на османската и австро-унгарската архитектура. В радиус от няколкостотин метра се намират прочутият дървен фонтан, Часовниковата кула, джамията „Хусрев бей“, медресето (ислямско религиозно училище) и най-голямата православна църква и най-голямата катедрала в страната. В една от пресечките се намира и най-старата синагога в града, в която днес се помещава Еврейският музей. Малко известен факт е, че в своя пик еврейската общност в Сараево наброява около 20 000 души, но в резултат на войните през XX век намалява сериозно и днес се състои едва от няколкостотин души. Друга важна забележителност в центъра на града е Латинският мост. Точно до него, пред сградата на днешния Музей на Сараево 1878-1918, на 28 юни 1914 г. 19-годишният босненски сърбин Гаврило Принцип, член на националистическата организация „Млада Босна“ (която настоява за обединение между Босна и Сърбия), убива австро-унгарския ерцхерцог и престолонаследник Франц Фердинанд и бременната му съпруга София. Така той подпалва искрата на конфликт, който прераства в Първата световна война. Деянието на Принцип продължава да провокира   сред местните, като някои го считат за национален герой и борец за освобождение от Австро-Унгария, а други – за терорист и убиец на бременна жена. Тази противоречивост проличава от факта, че на мястото на покушението е имало  , който е унищожен по време на обсадата на Сараево, но който днешните власти възнамеряват да възстановят. Третия ден от престоя ни в Босна и Херцеговина посветихме на Мостар – популярен сред туристите град на около 120 км югозападно от Сараево. Разположен по течението на река Неретва, Мостар привлича туристите най-вече със Стария мост в сърцето на   и свързва двете части на пазара. Районът около моста се развива през XV и XVI век, но голяма част от него е унищожена по време на войната през 90-те. Мостът е възстановен през 2004 г. и днес от двете страни на реката са накацали ресторанти, които предлагат чудесна гледка както към моста, така и към джамията „Коски Мехмед Паша“ (която от своя страна предлага уникална гледка над града, включително и особено към моста). Ако някога се озовете в Мостар, отидете и до новия център на града, за да видите изключително красивата сграда на   и приятния парк до нея. Днес в Сараево и Мостар кипи живот, както е видно от пълните кафенета, бюрекчийници, ресторанти и магазини. Сараево също така е домакин на  , чието юбилейно 25-о издание предстои през август. През февруари в града се проведе  , а през миналото лято градът прие  . Този богат културен живот обаче тече на фона на тлеещи скръб и болка, породени от загубата на близки и приятели в рамките на един от най-кръвопролитните конфликти в света след края на Втората световна война. Случи се така, че с майка ми пристигнахме в Сараево няколко дни след навършването на 24 години от превземането на Сребреница от босненските сърби и началото на  , при което са убити над 8300 мюсюлмани, предимно мъже. По препоръка на приятелка разгледах   в „Галерия 11/07/95“. Проектът включва чернобели снимки, които фотографът и основател на галерията Тарик Самарах прави в Сребреница след клането, стена, на която са изписани имената и възрастта на всички 8372 убити, портрети на 640 от тях, интервюта с оцелели и документален филм. За да изгледате и изслушате всичко, ще трябва да отделите няколко дни, но от краткото време, което прекарах в галерията, съм склонен да мисля, че няма как психически уравновесен човек да си тръгне от галерията, без да усеща буца в гърлото си и без да се пита какво може да провокира такава злоба у група хора, че те да избият хиляди представители на друга група хора. Подобна буца в гърлото усетих и когато минах покрай гробището „Ковачи“, в което са погребани много от босненските войници, убити във войната. Гробището се намира на 5 минути ходене пеша от Башчаршията. Хълмът над него предлага величествена гледка към града, но тя е с горчив привкус заради скръбта, събрана в това гробище. Още по-тъжното е, че из хълмовете около Сараево има още гробища, в които почиват тленните останки на жертвите на обсадата на града. Достатъчно е да се качите до кафенето на върха на хотел Hecco Deluxe в центъра и веднага ще видите поне няколко от тези гробища в далечината. Обикаляйки Сараево и Мостар, аз си мислех не само за най-черните кътчета на човешката природа, отговорни за конфликти като войната в Босна и Херцеговина, но и за безмерната сила на оцелелите, които съумяват да изградят нов живот за себе си и за близките си. Сараево изостава в социално-икономически план от други близки европейски столици като Будапеща и Виена. Босненската столица изостава и от София, но това е нормално, защото София, като столица на страна членка на Европейския съюз (ЕС), получава стотици милиони левове за подобряване на инфраструктурата и защото свободното движение на хора, стоки, капитал и услуги в общността превръща града в привлекателна дестинация за международни компании. В същото време градове като Сараево и Мостар са постигнали немалък напредък предвид разрухата и смъртта, които са претърпели само преди 24 години. Този напредък ми вдъхва вяра, че Босна и Херцеговина тепърва ще се развива в положителна посока. Историята на Босна и Херцеговина съдържа безценни уроци за всички ни. Дълго време Сараево символизира мира и съжителството между бошняци, сърби и хървати, между православни, католици и мюсюлмани (и евреи). През 1984 г. там се провеждат   в социалистическа страна. Няма и десетилетие по-късно градът вече символизира братоубийственото клане между довчерашни приятели и съседи. Това трагично стечение на обстоятелствата доказва, че понякога най-големите кошмари идват почти неусетно. Босна и Херцеговина трябва да продължи да работи за запазване на мира и да поддържа жив спомена за войната, за да може да изговори и осмисли случилото се. Защото споменът е източник на болка, но и средство за учене от миналото с цел избягване на повтарянето на предишни грешки. Неслучайно на камък на чаршията до Стария мост в Мостар пише DON’T FORGET („Не забравяй“). „Генерация Z“ – с подкрепата на „Америка за България“", "date": "2019.07.23", "title": "Босна, която продължава да живее въпреки болката"}
{"url": "https://clubz.bg/85779-ministyryt_na_ikonomikata_bylgariq_ostava_v_systezanieto_za_zavoda_na_folksvagen", "text": "\"За да останат две държави от състезание, в което участваха общо 20 страни, това е признание. България остава в състезанието за завода на \"Фолксваген\", това заяви пред бТВ министърът на икономиката Емил Караниколов, цитиран от \"Дарик\". \"Фолксваген\" избира Турция за завода си? По думите му нашите съседни страни се явяват огромна конкуренция за привличането на инвестиции. На въпрос защо Турция предлага по-добри оферти за привличане на завода - например, покупка на автомобили от завода за държавната администрация, Караниколов съобщи, че България също е предложила примамлива оферта на компанията и в момента все още се очаква нейното решение. Амбициите са да се разкрият нови около 120 000 работни места, да има около 500 компании и по-големи обороти. По отношение на новите изтребители F-16 ще получим това, което плащаме и което искаме. Ще има обаче и надграждане с допълнителните 8 самолета, каза Караниколов. И парите за F-16 са осигурени - 2,2 млрд- лева при курс 1,75 на долара Той уточни, че приоритет на правителството е модернизирането на всички сили. Това именно е индустриалното сътрудничество - български фирми да извършват ремонтите. По този начин оборотите ще остават в България. Той заяви, че няма конфликт с Красимир Каракачанов по отношение на ремонта на самолетите Су-25. И парите за F-16 са осигурени - 2,2 млрд- лева при курс 1,75 на долара", "date": "2019.07.23", "title": "Министърът на икономиката: България остава в състезанието за завода на \"Фолксваген\""}
{"url": "https://clubz.bg/85771-nqkoi_veche_kupuvat_libra", "text": "Дигиталната валута либра, която \"Фейсбук\" се готви да пусне през 2020 г., вече се е появила във фалшиви сметки и за нея в интернет се разпространяват фалшиви новини, пише в. \"Вашингтон пост\", цитиран от Франс прес. \n\tДесетки фалшиви сметки, страници и групи, представящи се в интернет и социалните мрежи за официални платформи за продажба и покупка на либра, се умножиха в интернет през последните дни, пише \"Вашингтон пост\". \n\tНа сайта buylibracons.com например се предлага предварително либра заедно с други виртуални валути като биткойн. \n\tФалшиви сметки и страници се разпространяват във фейсбук, инстаграм и ютюб. \n\tПредупредени от вестника, от \"Фейсбук\" и \"Инстаграм\" заявиха, че са премахнати такива сметки, на които е било логото на социалната мрежа и е имало снимки на Марк Зукърбърг. \n\tМинистърът на финансите на САЩ Стивън Мнучин заяви, че \"Фейсбук\" ще бъде подложена на много високи изисквания за сигурност, преди да получи разрешение да участва в системите за разплащане, напомня БТА.", "date": "2019.07.23", "title": "Някои вече купуват либра"}
{"url": "https://clubz.bg/85772-kristiano_ronaldo_nqma_da_byde_syden_za_iznasilvane", "text": "Кристиано Роналдо няма да бъде съден за изнасилване в Лас Вегас, след като местната полиция прекрати разследване срещу него. През миналата година властите в американския град подновиха случай в хотел от 2009 г. Учителката и бивш модел Катрин Майорга заяви, че португалецът я е изнасилил в луксозния си апартамент. Тогава адвокатите на звездата бяха купили мълчанието ѝ срещу 375 000 долара. Роналдо отрече вина. Прокуратурата във Вегас излезе със становище, в което се казва, че не може да се докаже по категоричен начин, че петкратният носител на \"Златната топка\" е извършил престъпление. От което следва, че няма да бъде повдигано обвинение. Роналдо и Майорга се запознали в нощен бар по време на лятната ваканция на голмайстора през юни 2009 г. Тя се качила в стаята му. Нататък версиите на двамата се разминават. През миналата година жената заяви, че не е искала да взема парите. Желанието й било истината да излезе наяве. След случката животът ѝ се преобърнал.", "date": "2019.07.23", "title": "Кристиано Роналдо няма да бъде съден за изнасилване"}
