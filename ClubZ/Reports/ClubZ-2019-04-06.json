{"url": "http://clubz.bg/81510-bajern_pregazi_borusiq_i_povede_v_bundesligata", "text": "\"Байерн\" (Мюнхен) показа на \"Борусия\" (Дортмунд) кой е кралят на Бундеслигата. На \"Алианц арена\" баварците спечелиха с 5:0 и шест кръга преди края поведоха с една  точка в класирането - 64 срещу 63. Това бе стотното дерби между двата големи съперника за първенство. Матс Хумелс откри с глава в 10-ата минута, а в 17-ата Роберт Левандовски наказа грешка в защитата за своето попадение №200 в Бундеслигата. И двамата са бивши играчи на \"Борусия\". Мюнхенци довършиха опонента си в края на първото полувреме с попадения на Хавиер Мартинес (41-ата) и Серж Гнабри (43-тата). След почивката двубоят се доиграваше, а \"Байерн\" можеше да вкара още. Това все пак стана в 89-ата, когато Левандовски удвои актива си от днес.", "date": "2019.04.06", "title": "\"Байерн\" прегази \"Борусия\" и поведе в Бундеслигата"}
{"url": "http://clubz.bg/81498-bekali_prizna_za_levski_trqbva_da_pomogna_na_moq_priqtel_vasil_bojkov", "text": "Румънският мултимилионер Джовани Бекали признава в интервю за в. \"Тема Спорт\", че става партньор на новите собственици на \"Левски\" от \"Нове холдинг\", начело на който стои Васил Божков. Бекали има мениджърска агенция. В момента той е под домашен арест край Букурещ и продължава да бъде близо до управлението на ФКСБ - новото име на \"Стяуа\", който претърпя разделение. Собственик на клуба е неговият братовчед Джиджи Бекали. \"Програмно решение\" оставило трите звезди на \"Левски\" извън отбора Правата върху името и емблемата останаха в министерството на отбраната на северната ни съседка - то създаде свой отбор \"Стяуа\".  Онзи ден стана ясно, че като главен скаут работа на \"Герена\" започва бившият футболист на \"Литекс\" Богдан Патрашку, който е приближен на Бекали. По какъв път тръгва \"Левски\" \"Левски\" се стабилизира, а това разваля съня на много хора\" По какъв път тръгва \"Левски\" \"Левски\" се стабилизира, а това разваля съня на много хора\"", "date": "2019.04.06", "title": "Бекали призна за \"Левски\": Трябва да помогна на моя приятел Васил Божков"}
{"url": "http://clubz.bg/81499-i_obshtoevropejskata_partiq_volt_shte_atakuva_evroparlamenta", "text": "Отнасят се към появата си на европейската политическа сцена като към мисия, възприемат участието си в евроизборите като „поколенческа задача“ в контекста на възхода на националистическите партии на континента и предстоящия (може би) Брекзит. Създадени са преди две години, определяйки се като „Движение за Европа“, днес са представени в над 30 държави, включително България, и имат към 30 000 поддръжници. Какво всъщност поддържат те? Както е записано в програмата на партията: Волт е за енергията – енергията за Европа. Политическата цел е съвместно европейско правителство, федерална Европа, търсене на решения на европейско равнище. А за да се постигне всичко това, крепостта Европа трябва да бъде атакувана отвътре – от редовете в Европейския парламент. „Вярваме в обединена Европа, която цени своите граждани и ги подкрепя в стремежа им да разгърнат своя уникален потенциал. Само по този начин можем заедно да достигнем най-високите стандарти в човешкото, социалното, екологичното и техническото развитие“, заявяват изпълнените с енергия членове на Волт. И добавят: „Искаме да  преосмислим политиката и да мотивираме всекиго не просто да мечтае за по-добро бъдеще, а и активно да съдейства за него. Заради това събираме въодушевените, енергични и изпълнени с надежда европейци – за да променим заедно статуквото“. Вече ги наричат „Партията, която иска да спаси Европа“, „Източник на енергия за Европа“, „Електрически шок за Европа“. Те самите не биха искали да бъдат нито леви, нито десни – по подобие на френския президент Емануел Макрон. А и програмата им е смес от червена, либерална и зелена политика, комбинация от най-различни видове каузи: искат до 2025-та година да постигнат изравняване в заплащането на мъжете и жените в Европа, да намалят бюрократичните пречки пред начинаещите предприемачи, да въведат в Европейския съюз  данък върху дизела и въглищата, в името на защитата на околната среда. Самите те гордо се определят като прогресивни, макар съвсем не всички техни програмни намерения да са нови. От друга страна ако залагат на  новата интегративна политика и на необходимостта от положителна промяна в Европа, както  прокламират, несъмнено ще намерят и още съмишленици. А те им трябват, щом искат да се справят с предизвикателствата като промените в климата, икономическото неравенство, миграцията, международните конфликти, тероризма и влиянието на дигиталната революция върху пазара на труда. Партията Волт е създадена точно преди две години – за начало се приема откриването на първата им страница във Фейсбук. Започват без средства, без големи имена или политическа подкрепа, но вече имат представители по целия континент. Най-голям брой привърженици на Волт има в Италия, откъдето е един от основателите – Андреа Вензон. Останалите двама съучредители са французойката Коломб Каен-Салвадор и германецът Дамиан Бьозелагер. „Основахме партията, тъй като реакционните и популистките тенденции застрашават нашите ценности, а утвърдените политически сили не могат да предложат атрактивни и прагматични решение на актуалните проблеми.“ Това, което ги е ръководило в началото, било заключението, че „така повече не може да продължава“. И Европа ще рухне, ако не се предприеме нищо срещу наближаващия срив. Две години по-късно тримата са в ръководството на партията, Андреа Вензон дори е определен от списание „Форбс“ за един от най-харизматичните млади италиански лидери. Дамиан Бьозелагер е вицепрезидент, а Коломб е политически секретар. Преобладаващата част от членската маса са млади хора, във връзка с което наричат Волт „движението на хипстърите“.", "date": "2019.04.06", "title": "И общоевропейската партия Волт ще атакува Европарламента"}
{"url": "http://clubz.bg/81506-putin_i_erdogan_zaedno_v_bolshoj_teatyr", "text": "Турският президент и руският му колега ще се срещнат в понеделник на церемонията по откриването на Турско-руската година на културата, която ще се проведе в \"Болшой театър\" в Москва, съобщава Анадолската агенция. Това ще е третата среща между Реджеп Ердоган и Владимир Путин в руската столица от началото на годината. Руският посланик в Турция Алексей Ерхов изрази задоволството си от предстоящото събитие. Церемонията ще бъде последвана от гала представлението \"Троя\" в операта. Дипломатът подчерта, че двамата лидери са особено доволни от факта, че събитието ще се състои за пръв път в Русия. Ердоган ще участва и в 8-то заседание на Съвета за двустранно сътрудничество на високо равнище между двете държави. Срещите се провеждат традиционно от 2010 година насам.", "date": "2019.04.06", "title": "Путин и Ердоган заедно в \"Болшой театър\""}
{"url": "http://clubz.bg/81504-tereza_mej_vse_oshte_moje_da_zagubi_brekzit", "text": "Германският ежедневник \"Велт\" коментира в редакционна статия новия опит на британския премиер Тереза Мей да си осигури от ЕС удължаване на крайния срок за Брекзит, предаде ДПА. Тереза Мей може да влезе в учебниците по история като премиерът, опитал всичко, но не постигнал нищо и загубил накрая и малкото, което и е останало. Откакто тя встъпи в длъжност през юли 2016 г., нейният приоритет беше да умиротворява твърдолинейните в своята партия, торите. Междувременно силата на реалността или, иначе казано, осъзнаването, че е невъзможно да се напусне ЕС и едновременно с това да бъдат запазени всички преимущества от еврочленството, стана крайно очевиден факт от политическия живот, пише \"Велт\".  Вместо да признае това още на ранен етап, Мей изтощи както страната си, така и Европа в дълго проточил се процес, който се оказа най-вече вреден както в политически, така и в икономически план, отбелязва изданието.  Не вижда ли Мей - или пък просто не иска да види - че тактиката на изнудването, до която тя прибягва като последен опит за манипулиране, няма да сработи? И не вижда ли, че накрая тя може да постигне всичко друго, но не и Брекзит?, допълва вестникът. А това всичко друго, което може тя може да постигне, е: предсрочни избори, нов референдум (за Брекзит) или въпреки всичко страната й изобщо да не напусне ЕС. Което би означавало накрая британският министър-председател да загуби всичко, коментира изданието.", "date": "2019.04.06", "title": "Тереза Мей все още може да загуби \"Брекзит\""}
{"url": "http://clubz.bg/81509-radan_kynev_100_hil_sedesari_nqma_da_glasuvat_za_gerb_i_sds", "text": "100 000 седесари не биха избрали ГЕРБ и СДС. Това заяви пред БНР Радан Кънев, водач на листата на \"Демократична България\" за европейските избори. Според Кънев коалицията между ГЕРБ и СДС ще е \"вечна, защото поглъщането чрез коалиране е един път\". Според него именно заради това от СДС дълго са се колебали. Той обикалял България, говорел с тези хора и \"към днешна дата те ще гласуват за \"Демократична България\", а не за коалицията между СДС и ГЕРБ. По повод оттеглянето на Светослав Малинов от листата на \"Демократична България\" той е сигурен, че \"политическата кариера на г-н Малинов само ще спечели от тази демонстрация на етика и политическа почтеност\".", "date": "2019.04.06", "title": "Радан Кънев: 100 хил. седесари няма да гласуват за ГЕРБ и СДС"}
{"url": "http://clubz.bg/81494-v_bylgariq_nqmalo_bezrabotica_zaradi_es", "text": "Членството на България в ЕС е решило проблема с безработицата в страната. Такъв светъл пример за ползата от членството в европейската общност даде кандидатът за президент на Северна Македония Стево Пендаловски, където на 21 април македонците ще избират нов държавен глава.  На митинг в Берово Пендаровски, издигнат от управляващите социалдемократи на Зоран Заев, заяви, че след влизането ни в Съюза през 2007 година безработицата е спаднала до 6,5 процента, съобщи БНР. Той очаква това да се случи и в Македония, като според него европейски фондове в сферата на земеделието могат да бъдат отключени, ако Скопие започне преговори през юни: За „европейска Македония“ се обяви и противничката му в президентската надпревара Гордана Силяновска, която говори пред свои привърженици в Демирхисар. Според нея, при сегашното управление денят на членството на Северна Македония в Европейския съюз няма да дойде скоро.", "date": "2019.04.06", "title": "В България нямало безработица заради ЕС"}
{"url": "http://clubz.bg/81496-noviqt_post_priemam_kato_tejko_i_seriozno_vyzlagane", "text": "Винаги съм се борил за качеството на законодателството, гордея се с приетите закони. Това заяви пред бТВ новият министър на правосъдието Данаил Кирилов. Той допълни, че е приемал \"с голяма любов\" работата си в Народното събрание.  Относно факта, че в общината кариерата му започна като съветник от БСП той уточни, че е имал тежки сблъсъци с червените, когато е бил част от тяхната група - най-вече срещу заменките.  Кирилов уточни, че познава добре БСП отвътре и това вероятно ги притеснява. Докато Данаил Кирилов беше депутат, прокара поправка, с която шефът на КПКОНПИ вече може да не е юрист с 10-годишен стаж, а и човек от сферата на сигурността. Относно другите скандали с имотите на властта министърът на правосъдието смята, че проблемът не е законов, а морален.", "date": "2019.04.06", "title": "\"Новият пост приемам като тежко и сериозно възлагане\""}
{"url": "http://clubz.bg/81505-bez_pobeditel_na_bitkata_v_razgrad_intrigata_za_titlata_ostava_snimki", "text": "Втората битка в рамките на три дни между \"Лудогорец\" и ЦСКА-София завърши 0:0 в Разград в мач от втория кръг на първата шестица от шампионата. Така разликата в точките остава три в полза на \"орлите\". Интригата за титлата остава, има цели осем рунда до края, пряк сблъсък в столицата, двубои с \"Левски\" и т.н.  Двата отбора размениха по едно полувреме. Гостите съжаляват, че не поведоха в три ситуации до 17-ата минута. Домакините имаха превъзходство след антракта. Гонгът може би спаси тима на Любослав Пенев. В сряда \"червените\" спечелиха убедително за Купата и са полуфиналисти, но днес играха на ниво само в първите 45 минути. А вече в три поредни мача след паузата заради националните отбори \"Лудогорец\" не е вкарал гол. ЦСКА-София надигра \"Лудогорец\" и спечели първата битка (СНИМКИ) ЦСКА-София отново започна по-добре от своя съперник. Във втората минута Евандро отлично бе изведен срещу вратаря Ренан дос Сантос отляво, но не успя да го преодолее. Малко след това Евандро отново тества стража, който се справи отлично. В 17-ата минута \"червените\" пак направиха добра акция на скорост и този път Жоржиньо можеше да открие резултата, но на метри от голлинията не уцели вратата. В този случай отляво нахлу Али Соу. Халфовете на ЦСКА-София доминираха в средата на терена. \"Лудогорец\" заигра малко по-добре от средата на полувремето. Нямаше обаче изненада в действията на домакините. Най-добрата им ситуация бе в края на полувремето, когато Клаудиу Кешеру отправи първия удар във вратата на съперника - Витаутас Черниаускас спаси без големи усилия. Темпото спадна. Полувреме за ЦСКА-София по отношение на головите ситуации и какво и как да се прави на терена. След паузата обаче ролите се размениха. \"Орлите\" се пробудиха, заиграха по-активно и раздвижено, натиснаха. \"Червените\" вече имаха трудности да атакуват опасно, а също така в средата на терена. На свой ред гостите изравниха играта около 60-ата мин.  Последва опасен изстрел на Вандерсон (\"Лудогорец\") и Али Соу (ЦСКА-София). Отново Ренан имаше ключова намеса. Гостите пък едва не си вкараха автогол при центриране на Лукас Саша. В 70-ата минута \"Лудогорец\" създаде най-добрата си възможност дотук. Адриян Попа, който влезе като смяна и съживи играта на \"зелените\", проби отдясно (тази зона отново бе проблемна за ЦСКА-София заради неубедителния Жеферсон, който остана и без подкрепа) и подаде на Вандерсон - от чиста позиция той стреля, но Черниаускас парира слабия му удар. Звучи почти невероятно, но първия жълт картон бе вдигнат в 71-ата - на Жеферсон. Малко след декориран бе и друг \"обичаен заподозрян\" - Светослав Дяков. Преимуществото на \"Лудогорец\" продължи и в последните минути. То бе и във физическо отношение. \"Червените\" бяха доста уморени. Нов шанс се откри пред Вандерсон - Черниаускас се намеси. Гол на Клаудиу Кешеру правилно не бе зачетен за засада. В последните минути Пенев заложи на сигурността, а и защитата му се справи с финалния щурм на своя опонент.", "date": "2019.04.06", "title": "Без победител на битката в Разград, интригата за титлата остава (СНИМКИ)"}
{"url": "http://clubz.bg/81500-edna_treta_ot_energiqta_na_sveta_e_ot_vyzobnovqemi_iztochnici", "text": "Все повече от енергията, която ползваме, идва от възобновяеми източници. Това сочи новия доклад на IRENA, Международната агенция по възобновяеми източници на енергия. За 2018 г. секторът е генерирал 2351 гигавата мощност. Това са със 171 гигавата повече, отколкото през 2017 г., или ръст от над 7,8%.  Коста Рика с цел - 100% чиста енергия и без еднократна пластмаса до 2021 г. Това озачава, че вече една трета от цялата енергия в света идва от възобновяеми източници. Над половината от това е хидроенергия - 1293 гигавата. Вятърните електростанции пък са произвели 564 гигавата, което е 10% ръст спрямо 2017 г. Слънчевите електростанции са с най-малък дял - 486 гигавата, но най-голям ръст спрямо предходната година - 24%. Соларни панели на електромобил? Прототип от Audi излиза тази година 61% от всички нови инсталации за възобновяема енергия са направени в Азия. Имайки предвид факта, че най-големият континент замърсява най-много, това е логичен, но и много обнадеждаващ резултат.  Соларни панели на електромобил? Прототип от Audi излиза тази година", "date": "2019.04.06", "title": "Една трета от енергията на света е от възобновяеми източници"}
{"url": "http://clubz.bg/81492-trymp_ne_iska_da_vecherq_s_jurnalisti", "text": "Американският президент Доналд Тръмп съобщи вчера, че отново няма да присъства на годишната галавечеря на асоциацията на журналистите, акредитирани към Белия дом, и нарече събитието прекалено отрицателно, предаде Ройтерс. \n\tТака за трети път президентът ще пропусне престижната вечеря, която ще е на 27 април в хотел във Вашингтон.  \n\tТръмп има трудни отношения с акредитираните в Белия дом журналисти, които често обвинява, че са пристрастни. Въпреки това той отговаря на журналистически въпроси почти всеки ден. Тръмп: Фалшивите новини уволняват журналисти. Жалко Тръмп информира журналистите на южната морава пред Белия дом, че ще бъде на политическа проява със свои привърженици, вместо да отиде на вечерята. Тръмп добави, че мястото на митинга още не е избрано, но той ще е голям, а вечерята на кореспондентите е прекалено негативна. Обикновено на тази вечеря се отдава дължимото на свободното слово и свободата на печата. Предишните президенти на САЩ по правило уважаваха поканата да присъстват и произнасяха реч, посочват ДПА и Франс прес. \n\tПървоначално Тръмп намекна, че тази година може да присъства, след като организаторите промениха традиционния формат и се отказаха да канят комик, посочва Асошиейтед прес. Рокли, пайети и суета на вечерята в Белия дом (ВИДЕО+ СНИМКИ) Тази година вечерята ще се концентрира най-вече върху журналистиката, а не върху блясъка и известните имена, заради критики, че събитието се е отклонило от целите си, уточнява ДПА. \n\tПочетен оратор ще е историкът и носител на награда \"Пулицър\" Рон Черноу. Това е разчупване на традицията асоциацията обикновено да кани комик, който да направи основното изказване. \n\tМиналата година това беше Мишел Улф. Тя изпълни монолог, в който подложи на жестока критика високопоставени политици и личности от медиите, но беше критикувана задето е била прекалено рязка. \n\tВечерите на кореспондентите при Белия дом започват през 1921 г. От 1980 г. досега всички президенти са присъствали на събитието, с изключение на Роналд Рейгън през 1981 г., когато се възстановяваше от нападение, при което беше тежко ранен. \n\tНа вечерята през 2011 г., на която беше гост, Тръмп стана мишена на критиките на тогавашния президент Барак Обама, който се подигра с пристрастеността му към теории на конспирацията, посочва АФП.  \n\tГодини наред магнатът в областта на недвижимите имоти Тръмп поставяше под съмнение родното място на Обама и легитимността му като президент на САЩ. Рокли, пайети и суета на вечерята в Белия дом (ВИДЕО+ СНИМКИ)", "date": "2019.04.06", "title": "Тръмп не иска да вечеря с журналисти"}
{"url": "http://clubz.bg/81503-opoziciqta_v_polsha_preduprejdava_che_stranata_moje_da_napusne_es", "text": "Най-голямата опозиционна коалиция в Полша започна днес своята кампания за изборите за Европейски парламент следващия месец, като предупреди, че управляващата евроскептична партия \"Право и справедливост\" може в крайна сметка да извади страната от Европейския съюз, предаде Ройтерс, цитирана от БТА. Повечето поляци подкрепят оставането в ЕС, а \"Право и справедливост\" никога не е призовавала за излизане на Полша от общността. Според опозицията обаче острата реторика на партията срещу ЕС и поредицата спорове с Брюксел правят евентуално излизане на Полша по-близко. Лидерите на опозиционната Европейска коалиция заявиха, че гласуването за Европейски парламент през май представлява сериозен избор за бъдещето на страната. Проучване на общественото мнение този месец показа, че 88 процента от поляците биха гласували против излизане от ЕС, ако в Полша бъде произведен референдум като този във Великобритания за членството в общността. Социологически данни прогнозират подкрепа от 39 процента за \"Право и справедливост\" на европейските избори срещу 36,5 процента за Европейската коалиция.", "date": "2019.04.06", "title": "Опозицията в Полша предупреждава, че страната може да напусне ЕС"}
{"url": "http://clubz.bg/81501-broqhme_po_250_antibylgarski_publikacii_sedmichno", "text": "Скопие от преди 10 години не е Скопие днес. Има съществена промяна, тя е по няколко направления. Това заяви пред БНР посланикът ни в Македония Ангел Ангелов. И допълни: Според Ангелов другото направление е политическият диалог, който е много активен. Той изтъкна и увеличаващия се туристически обмен между двете страни, както и \"обмена в икономиката, които също се вдига\". На въпрос има ли съмнения във волята на Северна Македония за изграждането частта от коридор №8 между тях и нас Ангелов отговори: И обясни, че ние сме задължени като страна-членка на ЕС да отделяме средства по програмата “Помощ за развитие“ за няколко целеви държави. Една от тях е Северна Македония.", "date": "2019.04.06", "title": "\"Брояхме по 250 антибългарски публикации седмично\""}
{"url": "http://clubz.bg/81502-izdavat_britanski_pasporti_bez_nadpis_evropejski_syyuz", "text": "Британски паспорти, върху които вече не пише Европейски съюз, са пуснати в обращение от 30 март, обяви британското вътрешно министерство, предаде Франс прес, цитирана от БТА. Първоначално се планираше на 29 март да има Брекзит, но той така и не се конкретизира на тази дата и британският премиер поиска от ЕС отлагане до 30 юни. Вчера британка се обърна в Туитър към вътрешното министерство и изрази безпокойство, че на корицата на новия й паспорт не пишело вече ЕС. Общият формат на паспортите на страните членки от ЕС, тоест цвят, надпис на корицата, брой на страниците и др., са установени с резолюция на Европейския съвет от 1981 г., за да се засили усещането на хората, че принадлежат към една и съща общност и да се улесни тяхното придвижване. Британското министерство на вътрешните работи припомня, че този текст не е обвързващ. От края на 2019 г. в обращение ще влязат и британски паспорти със син цвят, допълва ведомството. Френската компания Жемалто, специализирана в дигиталната сигурност, спечели поръчката на Лондон за производството на новите британски паспорти. Това породи гнева на някои привърженици на Брекзит, които искаха поръчката да отиде при британска фирма.", "date": "2019.04.06", "title": "Издават британски паспорти без надпис Европейски съюз"}
{"url": "http://clubz.bg/81490-stefan_tafrov_obeshta_da_brani_ruski_pravozashtitnici_v_evroparlamenta", "text": "Стефан Тафров – кандидат за евродепутат от коалицията „Демократична България“ (ДБ), обеща, че ако бъде избран, ще се бори за свободата на руските правозащитници Юрий Дмитриев и Оюб Титиев. Той направи изявлението си специално за Клуб Z. Това стана при започването на кампанията в чужбина на партия „Да, България“ - една от трите членки на ДБ. То бе дадено в Брюксел. Стефан Тафров е първи в листата на „Да, България“ и втори в тази на ДБ след Радан Кънев (ДСБ). Третата партия от коалицията е „Зелените“, начело на чиято листа е Албена Симеонова. Прогноза на ЕП: \"Демократична България, “Воля“, „Атака“ и ВМРО - с шанс за по 1 евродепутат Тафров бе в Брюксел с още три кандидатки за Европарламента от партията му. Това са живеещата в Лондон журналистка Мария Спирова и работещите в Брюксел Алина Добрева и Цвета Дряновска. Те се срещнаха с живеещи и работещи в европейската столица българи. Юрий Дмитриев и Оюб Титиев са активисти на руското общество „Мемориал“, разследващо престъпленията на сталинизма. То е обявено за чуждестранен агент от руските власти. В момента Дмитриев е подсъдим по скалъпени обвинения в педофилия над собствената си приемна дъщеря. Титиев наскоро бе осъден на 4 години трудова колония за притежание на наркотици – нещо, което той отрича. Стефан Тафров спечели вътрешните електронни избори в \"Да, България\" Стефан Тафров все още не е наясно към коя гропа в Европарламента ще се присъедини „Да, Българя“, аковкара свой депутат. Но е сигурно, че това няма да бъде нито Партията на европейските социалисти (ПЕС), нито която и да било от евроскептичните групи. ЕС и Европарламентът обаче трябва да бъдат променени, категорични бяха и четиримата кандидат-евродепутати. Като лош пример Тафров изтъкна факта, че се налага понякога да се чака доста време, за да се разбере кой как е гласувал в Европарламента. Докато в националните парламенти такава информация се получава много бързо. Стефан Тафров спечели вътрешните електронни избори в \"Да, България\"", "date": "2019.04.06", "title": "Стефан Тафров обеща да брани руски правозащитници в Европарламента"}
{"url": "http://clubz.bg/81474-govorit_lukashenko_da_nqma_demonstracii", "text": "Край белоруската столица Минск с помощта на изпратени от държавата кранове, булдозери и камиони премахнаха в памет на жертвите на сталинските зверства. Горският масив Куропати край белоруската столица е място за преклонение. Между 1937 и 1941 г. сътрудници на НКВД разстрелват тук между 40 000 и 200 000 души. Според радио \"Свобода\" паметта за жертвите десетилетия наред е била поддържана от обикновените граждани, а . Те обаче се виждат от Околовръстното на Минск, което явно особено дразни управляващата върхушка. Във видеото по-горе се вижда несменяемият президент Лукашенко, който заявява: Резултатът не закъснява...  Така на 4 април властите премахват около 70 кръста, допълва \"Свобода\". След което най-\"демократично\"... заграждат мястото. Задържани са 15-има, които опитали да протестират. Все пак на хората не е съобщено чие е нареждането за \"обезкръстявнето\" на Куропати. \"Тагесцайтунг\": Да похапнем върху гробове Само преди дни пък немският \"Тагесцайтунг\" разказа как в тъжната местност от година функционира ресторантът “Хайде да похапнем!”. От месеци активисти организират протести срещу заведението в името на паметта на мъртвите.  \"За нами Путин и Сталинград\", или какво слушат руснаците Куропати е печално място - не много по-различно за СССР, отколкото е Аушвиц за нацистка Германия. В книгата   на Гунар Хайнзон (1998) четем: \"За нами Путин и Сталинград\", или какво слушат руснаците", "date": "2019.04.06", "title": "Говорит Лукашенко: Да няма демонстрации!"}
{"url": "http://clubz.bg/81507-arteks_sprq_stroeja_na_nebostyrgacha_zlaten_vek", "text": "„Артекс” преустановява строителството на „Златен век”, пише в съобщение до медиите от строителната компания. От фирмата написаха, че категорично заявяват, че проектът „Златен век“ е законен, притежава действащо разрешение за строеж и законни строителни книжа. ", "date": "2019.04.06", "title": "\"Артекс\" спря строежа на небостъргача \"Златен век\""}
{"url": "http://clubz.bg/81397-o_nerazumni_zashto_se_razgnevqvash_chak_kogato_im_vidish_apartamentite", "text": "Ако Владимир Путин плаща за фалшиви новини и за антиевропейска пропаганда в България, това са напълно излишни разходи.  Българските политици произвеждат и двете неуморно и безплатно, без да отстъпват нито на РТ, нито на \"Спутник\". При това те правят това съвсем безпрепятствено, защото са благословени с общество, което от една страна било жадно за справедливост, от друга - е напълно безразлично към истината. В деня на лъжата, 1 април, реших да следя фалшивите новини преди европейските избори и установих, че не минава нито ден без тях. Установих и че никой не проверява истинността на съобщенията, почти никой не търси различно мнение и че дори т.нар. мейнстрийм медии безкритично ги съобщават и разпространяват. Последната е от сряда след обяд. Европейският парламент кроял план да наложи Истанбулската конвенция на България против волята й,  . Корнелия Нинова отново на борба срещу Истанбулската конвенция", "date": "2019.04.06", "title": "О, неразумни, защо се разгневяваш, чак когато им видиш апартаментите?"}
{"url": "http://clubz.bg/81477-aljir_sled_buteflika_generalitetyt_kontrolira_prehoda", "text": "След оттеглянето на престарелия президент Абделазиз Бутефлика Алжир навлезе в период на политическа турбуленция. Колебливата оставка на лидера, управлявал страната цели 20 години, бе посрещната с празнични демонстрации из улиците на големите градове. Ликуват онези, които в течение на седмици бяха парализирали страната с искания за оставка. Но дори след като тя стана факт е ясно, че с нея не се изчерпва дневният ред на алжирската революция. Следващият етап ще бъде още по-труден и ще се отличава с битка за отстраняване на управляващата олигархична каста и господстващия режим. А това е далече по-сложно от това да свалиш престарелия президент. Според конституцията на страната изборите за нов президент трябва да се проведат в срок от 90 дни. Какво обаче ще се случи след това все още не е ясно. Когато местната телевизия показа церемонията по депозиране на оставката, до Бутефлика беше Абдел Кадер бен Салех – председателят на Националния съвет, който по конституция трябва да поеме овакантения пост до избирането на нов президент. Той обаче е неприемлива фигура за демонстрантите, тъй като се смята за един от старите съратници на Бутефлика и виден член на управляващия елит. Същият често представляваше отсъстващия президент на официални събития. Освен това той бе сред поддръжниците на инициативата за пети мандат на Бутефлика. Така че ако реши да остане на власт, това ще бъде посрещнато с нов взрив на масово недоволство сред радетелите на реформа и обновление. Допълнително объркване внася информацията от катарската телевизия „Ал-Джазира“, че бившият президент Лиамин Зеруал е отказал да приеме предложение за оглавяване на преходно правителство. Сегашната ситуация в страната наподобява египетските протести по време на т.нар. Арабска пролет, довели до отстраняването на президента Мубарак, което в крайна сметка доведе до установяването на още по-твърда диктатура на генералитета след преврата срещу провалилата се в социално-икономическо отношение ислямистка власт на „Мюсюлманските братя“. Затова сега наблюдателите се питат дали Алжир, по подобие на Египет при генерал Абдул Фатах Сиси, ще навлезе в нов застоен период под контрола на армията, която разполага с огромен институционален потенциал. Основната цел на алжирската армия е прекратяването на демонстрациите на улицата. Няма никакви индикации дали генерал Салих е готов на отстъпки пред опозицията, която настоява за истински реформи. Най-вероятно след като отшумят възторзите, алжирците да открият, че нищо в страната не се е променило. Така че след радостта може да дойде гняв.  Дори обаче, ако управляващият елит бъде отстранен от власт, няма готови решения за икономическите проблеми, които бяха в основата на протестите? Това се видя и във всички страни, в които избухна Арабската пролет.      Въпреки това, властта не може изцяло да игнорира исканията за коренна промяна, които издигнаха алжирските младежи. Въпреки че страната е богата на петрол и газ, около една четвърт от младите хора под 30 години са безработни. При това, тази възрастова група съставя 70% от населението на страната. Повечето от тези младежи нямат никакво отношение към гражданската война от 90-те години, когато загинаха над 100 000 алжирци. Ето защо приоритетът на Бен Салих, който понастоящем е считан за фактическия лидер на страната, който добре знае цената на тази война, е избягването на завръщането на насилието. Ако той не прояви достатъчна гъвкавост, ще си спечели недоволството на улицата.  Така че промяната не се свежда единствено до Бутефлика, а засяга съдбата на алжирците. Самите демонстрации дойдоха като гръм от ясно небе за силния човек на режима, от когото всички се страхуваха. Става дума за заявка на мнозинството за контрол върху политическия живот, от който бяха отчуждени след 1962 г. Има обща воля за прекратяване манипулирането от страна на режима, който в името на стабилността отхвърляше всякакви искания за промяна. Досега населението трябваше да се задоволи с трохи от огромните петролни приходи, вместо социална справедливост. Освен това обществеността бе принудена да се съгласи на договорки извън политическия процес в името на запазването на мира и избягването на гражданска война, както и с фасадни демократични институции, представяни като алтернатива на пряката военна диктатура. Естествено, едни прибързани промени няма да попречат на генералитета да установи контрол върху бъдещето преходно управление, но протестите, обхванали цялата страна, съживиха и надеждата в сърцата на алжирците, че отново ще станат част от политическия процес и ще си върнат отечеството. Алжирските протести ни върнаха към събитията отпреди седем години, които бяха наречени Арабска пролет. Тогава също народите в региона демонстрираха желание за промяна към по-добро. Техен авангард бяха младите хора, които отстояваха правото си на по-добро бъдеще чрез осъществяване на социално-икономически напредък, неотделим от политическите процеси. Въпреки това сходство обаче, алжирските протести се отличават със своя мирен и цивилизован характер и с положените усилия те да не деградират в насилствени действия от двете страни. Показателно е, че демонстрантите издигаха лозунги от типа „Полицията и народа са братя!“, както и „Алжир не е Сирия“. По подобие на някои европейски страни, демонстрантите носеха рози, за да подчертаят мирния характер на протестите в различни части на страната. Така че може да се каже, че днес Алжир е обхванат от съживителен порив, който говори на езика на политиката след години мълчание. Самите власти вече разбират, че осъществяването на социално-икономически програми вече не е достатъчно, за да отговори на ескалиращите искания на новото поколение. Така че няма друга алтернатива, освен тази на политическите промени и въвеждането на реална многопартийност, с което страната да влезе в модерната си епоха и успешно да осъществи плавното предаване на щафетата между поколенията. Всичките тези събития обаче се развиват на фона на два стратегически проекта с противоположни цели. Първият има национално-патриотичен характер и цели възстановяване развитието на страната, което бе прекъснато през 1992 г. (когато военните отмениха спечелените от ислямистите избори), в съответствие с изискването на времето. Вторият е реваншистки и принадлежи на силите, които бяха лишени от власт и влияние през епохата на Бутефлика. Неговата цел е преодоляването на досегашния режим и установяване господство на други идеологически и икономически лобита. И макар теоретично първият проект да има по-добри шансове, защото е подкрепян от сегашното армейско командване, радетелите на втория разчитат на популисткия натиск, както и на редица вътрешни и външни фактори. Това ще е и решаващият им коз на масата на преговорите на етапа на изработването на новия социален консенсус в бъдещата „втора република“. Според анализатора на Вашингтонския институт за Близкия изток Салим Абдул Хадж, крайният резултат от сегашните протести ще зависи от това, кой ще съумее да отговори на народните искания. Алжирците добре знаят, че от освобождението на Алжир до днес армията контролира политиката и че няма да позволи тази власт да й се изплъзне. Онова, от което се опасява Европа, е евентуална дестабилизация на страната, която би породила нови вълни емигранти към континента и преди всичко към Италия, Франция и Испания. Освен това бъдещи размирици биха застрашили петро-газовата индустрия на Алжир, което също би оказало неблагоприятно отражение върху европейските потребители. От друга страна, диктаторските режими, които създадоха дъга на нестабилност в Северна Африка – от Египет през Еритрея, разединена Либия и Судан, внимателно наблюдават случващото се с Бутефлика, което е лоша новина за управлението им. И макар случващото се да не е Арабска пролет 2.0, при успех алжирският пример би бил заразителен и за други арабски държави. ", "date": "2019.04.06", "title": "Алжир след Бутефлика: генералитетът контролира прехода"}
{"url": "http://clubz.bg/81493-mik_djagyr_se_vyzstanovqva_byrzo_sled_smqnata_na_syrdechnata_klapa", "text": "Фронтменът на \"Ролинг стоунс\" Мик Джагър се възстановява след претърпяна операция, съобщи негов говорител, цитиран от Ройтерс. Предполага се, че операцията се е състояла по-рано тази седмица някъде в щата Ню Йорк.  \n\tПреди това \"Ролинг стоунс\" обявиха, че отменят северноамериканското си турне, което трябваше да започне този месец.  Мик Джагър сменя сърдечна клапа Лекарите са съумели да достигнат до клапата през бедрената артерия на 75-годишния пациент, като постоянно са следели за състоянието му, пише \"Билборд\", цитирайки неназовани източници.  \n\tПроцедурата, описана от списанието, е известна под името транскатетрална аортна смяна на клапата (transcatheter aortic valve replacement, TAVR). Тя е все по-често използвана алтернатива на хирургическата смяна на клапата, която изисква отварянето на гръдния кош. Обикновено TAVR съкращава престоя в болница и срока за възстановяване на пациента, отбелязва Ройтерс.", "date": "2019.04.06", "title": "Мик Джагър се възстановява бързо след смяната на сърдечната клапа"}
{"url": "http://clubz.bg/81488-tol_sistemata_nujna_stypka_no_da_vnimavame_s_tarifata", "text": "Въвеждането на тол системата в България очаквано предизвика вълна от коментари. Докато в началото на година се случи просто електронизацията на винетките за гражданите, макар и с фалстарт, сега предстои истинската реформа – отпадането на винетките за товарните автомобили и въвеждането на тол такса на изминат километър. Последното безспорно означава 1) осезаемо покачване в таксуването на товарните автомобили и 2) обръщане на пирамидата така, че голямата тежест да се носи от камионите, а не от колите. Общата идея на новата система е пътната инфраструктура да се самоиздържа, тоест платените тол такси да покриват разходите по поддръжка и инвестициите в нови пътища. Проблемът е, че трудно може да се оцени колко са тези разходи – размерът им най-малкото би зависил от решението да се строи една или друга магистрала в даден момент. Затова и въпросът колко висока е новата тол такса е много труден за отговор. В опит да коментираме предложената тарифа, тук по-скоро ще гледаме нейната структура, ще я оценим през конкретни примери и ще търсим сравнението с подобни системи в Европа. Приходите от винетки през 2018 г. са 380 млн. лв. От тях 268 млн. лв. са приходите от леки коли, а останалите 112 млн. лв. са приходите от тежкотоварните автомобили. Или с други думи, от всички приходи от пътища в страната, 70% идват от колите и 30% - от камионите. Това съотношение показва, че в текущата система по-голямата тежест пада върху хората, а бизнесът, чийто камиони в най-голяма степен увреждат и настилката, всъщност плаща нищожна цена. Затова и беше ясно, че всяка нова система всъщност ще товари камионите, а не хората.  Тук следва да направим едно уточнение. Докато при гражданите големите приходи са от годишни винетки (206 млн. лв.), то при товарните автомобили картината е балансирана, като приходите идват основно от дневни винетки (38 млн. лв.), месечни винетки (33 млн. лв.) и годишни винетки (30 млн. лв.). Ако гледаме и броя винетки, то при камионите най-често срещани са дневните винетки (близо 1,7 млн. винетки), а от всички останали най-често срещаните са месечните винетки за товарни автомобили над 12 тона с висок стандарт за вредните газове (183 хил. винетки). Последните ще ги ползваме по-надолу за примерни сметки, именно защото са най-често срещаните. Тол таксата цели да обърне пирамидата на приходите – по-голямата тежест да се носи от камионите, а не от гражданите. При очаквани приходи от над 1 млрд. лв. от тол системата и запазване на текущите приходи от винетките за леките автомобили, то съотношение би било следното: поне 75% от приходите ще идват от камионите и около 25% - от леките автомобили. Обръщането на пирамидата е изцяло за сметка на увеличено облагане на камионите. За да видим каква е промяната, ще слезем на ниво конкретен пример. Да кажем, че днес един камион тръгне от София за Бургас. По текущата система този камион ще заплати 23 лв. дневна винетка. Напомняме, че това е и най-разпространената винетка при товарните автомобили. Ако се ползва някоя от по-дългосрочните винетки, то най-вероятно бизнесът си е направил сметката, че така би било по-евтино. С други думи към момента камионът от София до Бургас ще плати в най-лошия вариант тези 23 лв., а при по-дългосрочна винетка сумата на ден би била по-малка.   Какво би станало при новата тол система с този камион? Тук вече няма дневни, седмични и т.н. варианти. Важни са километрите. Между София и Бургас са около 360 км. по магистралата и всичките те ще влязат в тол системата. Самата тол такса ще зависи от големината на камиона и евро стандарта, като теоретично би варирала от 28 лв. (малък камион до 12 тона с висок евро стандарт) до цели 323 лв. Последното, разбира се, е много краен вариант – камион над 12 тона (4+ оси) с най-ниския възможен евро стандарт. Тези примери биха били много малко. Един по-малък камион (до 12 тона), дори при най-лош евро стандарт би заплатил максимум 56 лв. или двойно на сегашното. Най-разпространеният случай – камион над 12 тона (2-3 оси) със евро стандарт III или IV, би заплатил 132 лв. За камион пак над 12 тона и същия стандарт, но вече 4+ оси, таксата би се удвоила. Тази проста сметка показва следното – предложената тол такса е силно зависима от стандарта и особено от големината на камиона. По-долу ще коментираме дали тази прогресивен скала не е твърде изострена в опит да се постигнат повече приходи. Големият ефект пада и върху тези, които пътуват редовно, тоест ползват по-дългосрочни винетки. Вече споменахме, че най-разпространената винетка при камионите е месечната за 134 лв. за голям камион с по-висок стандарт. Ето тук идва голямата разлика – при новата система същият камион с тези пари може да пропътува веднъж София – Бургас (без връщане), а при старата – може да го прави цял месец без ограничение. Просто старата система не отчита честотата на пътувания и дава голям бонус на тези, които постоянно са в движение и трупат огромни километри. Всъщност това е най-важният въпрос. Идеята на реформата, а именно този, който ползва и руши, да плаща съразмерно и по-голямата част от тежестта да пада върху товарните автомобили, в общия случай е широко приета и звучи логично. Това няма как да се постигне без сериозно повишение на таксите за камионите, които в момента плащат символични суми. Къде обаче е балансът? Отговор на този въпрос можем да потърсим в сравнението с други страни и самата структура на тарифата. От предложената тарифа ясно се вижда, че тол таксата за малките камиони (до 12 тона) е наистина ниска в сравнение с други примери в ЕС – това са въпросните около 10 стотинки на километър (реално от 8 до 15 стотинки в зависимост от евро стандарта), които са чувствително под таксата в Австрия (скъп пример) и с една идея под таксите в Полша (евтин пример). В нашия пример по-горе също се видя, че при камионите под 12 тона липса огромен скок спрямо сегашното положение – би имало такъв при голяма честота на пътуванията, но това е целият смисъл на новата система и така и трябва да бъде. Тук обаче идва стъпката на оскъпяване при по-големите камиони – за тези над 12 тона (2-3 оси), таксата скача почти 3 пъти, а при тези с 4+ оси - още два пъти. Именно това стръмно поскъпване при по-големите камиони променя картината. Видяхме и при нашия пример, че голямата разлика идва точно в тези примери с по-големите камиони. Подобна стръмност не се наблюдава в другите страни – и там тежките плащат повече, но разликата не е чак в пъти. Съответно и сравнението ни при тежките камиони се променя – раздалечаваме се с евтиния пример Полша и в някои категории (с по-нисък евро стандарт) съвсем се доближаваме до скъпия пример Австрия. Ясно е защо е приложен подобен подход. Първо, консултантът се е постарал да търси максимална прогресивност – с максимално наказание за тежките и тези, които замърсяват. На теория може би звучи добре, но на практика в Европа чак такава тежка прогресивност не се прилага. Второ, правителството гледа да удари чуждите транзитни камиони (тежки) и да облекчи местните, които се предполага, че често са по-леки – съответно се предлага минимална тарифа за камион до 12 тона и голям скок в цената за тези над 12 тона. Това съждение обаче не е задължително винаги вярно – едва ли местните камиони за вътрешния пазар са всичките под 12 тона. Дори и така да беше, тол таксата за тези над 12 тона трябва някак да се вписва в общата рамка – да гоним силно завишена такса за тежките камиони спрямо други примери в Европа не е удачно. По-скоро и при тежките камиони трябва да се стремим да сме в долната част на класирането, което не означава съвсем да се откажем от прогресивността, но просто стъпката не трябва да е в пъти. Другата тема, разбира се, са автобусите, които също ще бъдат засегнати. При тях тарифата е най-ниска спрямо всички различни тарифи при камионите. Така обаче е и в други страни, в т.ч. има страни, които освобождават автобусите от тол такса. Като аргумент в тази посока често се използва т. нар. социална функция на автобусния превоз. Въпреки това нулевата такса за автобуси не изглежда добро решение. В крайна сметка рационализацията на системата цели всеки да плаща за използването на пътя – да, с голям фокус върху камионите, но не и без цена за автомобили или автобуси. Предложението в момента е такова, че ако автобус тръгне от София за Бургас, то неговата тол такса да бъде в рамките на около 29 лв. Може да падне и на 18 лв., ако е с най-високия евро стандарт. С други думи цената за автобусите ще е от порядъка на средно 1 билет в направление – все едно данъчните да се качат в автобуса и да вземат билета на един пътник. Това най-вероятно също ще подлежи на много сериозен дебат. Лошото в случая е, че за разлика от камионите, където стоката пътува за магазин, който вече продава на крайните клиенти, при автобусите прехвърлянето на тежестта върху клиента става директно и съответно може да се правят опити за по-рязка от необходимата промяна в цената. Големият аргумент за цялостната реформа с тол таксите е, че така ще се рационализира системата и тези, които ползват пътя, ще плащат достатъчно за поддържането и строежа на нови пътища. Това обаче не е съвсем така. В страната има 40 хил. км. пътища. 20 хил. км. са републиканските пътища, от които половината ще бъдат обхванати от тол системата, но парите ще се ползват за цялата републиканска мрежа. Останалите 20 хил. км. обаче са общински пътища. За тях пари пак няма да има. Общинските пътища са т. нар. местна дейност, тоест за тях отговарят общините, но от тях приходи няма и реформата не ги хваща. Както и при републиканската пътна мрежа, и при общинските пътища няма яснота колко всъщност са нужните средства. Различни оценки дават стойност около 200 млн. лв. на година, аако се съди от усвоените средства през предходни години. Новата тол система няма как да постигне напълно целта си без да намери решение и за общините. Един вариант е част от приходите да отиват за общинските пътища, оставяйки настрана автомагистралите например, но с правило за останалите приходи. Подобен дебат би следвало да се случи в края на годината с новия бюджет. Въвеждането на тол системата е реформа в правилната посока, тъй като цели да рационализира пътния сектор. Потенциално тази система може да отвори пътя и за частни проекти в пътното строителство, тъй като вече ще има яснота за приходите от всяка една отсечка и съответно и концесионирането ще е възможно. Предложената тарифа обаче, в търсене на над 1 млрд. лв. приходи, залага твърде голяма прогресивност и оскъпяване за тежките камиони. Правителството най-вероятно ще трябва да отстъпи от подобна прогресивност – правейки по-малко оскъпяването за тежките камиони, което би имало и сериозен ефект върху очакваните над 1 млрд. лв. приходи. Големият въпрос безспорно е как ще се разходват тези средства. Няма пълна яснота защо се гони този 1 млрд. лв. и какво би се случило, ако при промени в тарифата се постигнат по-малки приходи. Именно тези бюджетни въпроси са ключови и по тях трябва да се предостави повече информация. Остава открит и въпросът за общинските пътища, които са извън системата и няма да получат нищо от очакваните приходи.", "date": "2019.04.06", "title": "Тол системата - нужна стъпка, но да внимаваме с тарифата"}
{"url": "http://clubz.bg/81462-naemete_si_finlandec", "text": "Това е нова инициатива на Финландия да се рекламира пред света. За втора година поред скандинавската държава оглави класацията на ООН за най-щастлива страна в света Щастието живее на Север Най-щастливите хора през 2018 г. живеят в...(КЛАСАЦИЯ) На какво отгоре са щастливи Най-щастливите хора през 2018 г. живеят в...(КЛАСАЦИЯ) На какво отгоре са щастливи", "date": "2019.04.06", "title": "Наемете си финландец"}
{"url": "http://clubz.bg/81495-5_april_otnovo_ni_otne_lyubim_muzikant", "text": "Кърт Кобейн бе открит мъртъв с огнестрелна рана в главата на 5 април 1994 г. Смята се, че причина за смъртта му е самоубийство, въпреки че 25 години по-късно продължават да витаят конспиративни теории. Музиката му остана, вчера мнозина си я припомниха отново. Неговото наследство. Кобейн беше на 27 години. Когато се надигат големите (СНИМКИ, ВИДЕО) Лейн Стейли, певецът на \"Алис ин Чейнс\", почина на 5 април 2002 г. от свръхдоза наркотици. На 34 г. По-миналият петък за него ни припомни Съли Ерна от \"Годсмак\" на концерта на бандата в София. Стейли беше изумителен вокалист, а групата му продължи и без него. На 5 април 2019 г. и българската музика понесе загуба - почина певецът на Gravity Co Явор Захариев. На 22 април той трябваше да навърши 39 г. Причината за смъртта му е неизяснена. Захариев беше намерен в сряда в дома си в безсъзнание и откаран в \"Пирогов\" с окървавено лице.  Дни по-рано не си е вдигал телефона. Явор е бил в много тежко състояние със счупен нос и множество външни наранявания - вероятно от падане. Имал е и вътрешни травми. Полицията неофициално заяви, че на този етап изключва побой. Същата вечер Gravity Co трябваше да има участие, но то бе отменено. Два дни по-късно Захариев издъхна. Тъжно. В началото на миналата година в няколко интервюта Явор открито говореше за дългогодишната си зависимост към наркотиците. Три години той прекара в комуна в Хърватия и се завърна с нагласата, че е чист и спечелил една битка, но голямата продължава за цял живот. Беше зареден с идеи за нова музика и ново начало в живота си. Примерът му започна да служи на много хора в неговото положение. Gravity Co е сред най-обичаните и влиятелни български групи в последните години. Бандата има модерно и собствено електронно звучене, още появата й в началото на века се превърна в събитие в българската музика. Gravity Co има четири студийни албума и един концертен. Първият излиза през 2002 г. Години по-късно Явор напусна и беше заменен от Николай Бакалов, но през 2011 г. се завърна.  Групата е свирила на една сцена със звезди като Stereo MCs, Fun Lovin' Criminals, The Prodigy и т.н. Клуб Z изказва съболезнования на близките на Явор Захариев. Да си припомним в негова памет някои от песните, които той написа и изпя.", "date": "2019.04.06", "title": "5 април отново ни отне любим музикант"}
{"url": "http://clubz.bg/81497-ludogorec_sreshtu_cska_sofiq_tozi_pyt_v_bitka_za_titlata", "text": "\"Лудогорец\" и ЦСКА-София играят един срещу друг мач от втория кръг на първата шестица в шампионата. Двубоят е с начален час 17:15, арена отново е стадионът в Разград. В сряда \"червените\" спечелиха с 1:0 в четвъртфинал за Купата, като надиграха своя съперник. Именно това и добрата форма на тима напоследък дава увереност на Любослав Пенев и футболистите му. Залогът този път е битката за титлата - разликата е само три точки в полза на \"орлите\". ЦСКА-София надигра \"Лудогорец\" и спечели първата битка (СНИМКИ) Пенев не може да разчита на халфа Жанио Бикел, наказан за два мача за натрупани жълти картони. Вчера треньорът даде пресконференция в Русе, където тимът му е отседнал за мачовете с \"Лудогорец\". И не изневери на колоритния си стил - често нападателен към съдиите. Той отново критикува Николай Йорданов, ръководил срещата в сряда. По думите му с това, че не е вдигнал картони на играчи на домакините, е застрашил здравето на негови състезатели. Пенев се усъмни и в решението четвъртият рефер от тази среща Драгомир Драганов да е арбитър днес. Иронизира, че при още два мача в региона и страничните от сряда могат да бъдат назначени. Любослав Пенев: Нали този съдия няма да свири и в събота? Наставникът подчерта, че с коментарите си иска да избегне \"нарочно съдийство\" - като това в сряда. В \"Лудогорец\" нямаше много медийни изяви след загубата. Само Козмин Моци обеща тимът да играе доста по-добре и да не повтори грешките. Такива закани имаше още онзи ден от негови съотборници и шефове. Стойчо Стоев не може да използва наказаните Сисиньо и Яцек Горалски, както и контузения Якуб Шверчок. Очаква се в състава да се завърне Антон Недялков, който лекуваше травма. Любослав Пенев: Нали този съдия няма да свири и в събота?", "date": "2019.04.06", "title": "\"Лудогорец\" срещу ЦСКА-София този път в битка за титлата"}
{"url": "http://clubz.bg/81491-kakvoto_i_da_razporedi_borisov_ottuk_natatyk", "text": "Преди предстоящото заседание на Консултативния съвет по национална сигурност, насрочено от президента заради корупцията по високите етажи на властта, премиерът Борисов се опитва да извади зъбите на скандала, който компрометира видни фигури от управляващата партия и създадени от нея институции за борба срещу корупцията. След четирите оставки от миналата седмица, сега в дълъг отпуск излязоха други двама от замесените в съмнително изгодните имотни сделки - шефовете на КПКОНПИ и на следствието Пламен Георгиев и Борислав Сарафов. Двамата ще стоят „встрани“, докато прокуратурата ги проверява. А през това време БСП ще се опита да събере необходимите 48 депутатски подписа за отстраняването на Георгиев от поста му. Важното за управляващите е, че на 8 април, когато на „Дондуков“ 2 трябва да се съберат премиер, министри, шефове на службите и лидери на политическите сили в 44-тото НС, Борисов ще може да каже: Депутати от ГЕРБ вече лепят на тази санитарна сеч етикети за високи морални стандарти, задавани от лидера им. Но в същото време социолозите от „Алфа Рисърч“ констатираха, че по отношение на заявката за решителна борба срещу корупцията образът на ГЕРБ чувствително ерозира. Само 12,8% са убедени, че ГЕРБ води най-принципна битка срещу корупцията. И наистина: предприетите от Борисов неизбежни мерки няма да променят модела, който възпроизвежда корупцията. Част от този процес са имуществените декларации, които заемащите висши публични длъжности (от премиер и президент до висши магистрати и шефове на служби) са задължени да подават пред КПКОНПИ - органа със страховито име, но с установена безполезност в борбата срещу корупцията. Именно разминаването между декларирано и реално придобито имущество беше в основата на последните журналистически разкрития. А всъщност това е работа на КПКОНПИ, в чиито задължения влиза както проверка на декларациите, така и анализ и оценка на имущественото състояние. Работа, за която в доклада за дейността си през 2018 КПКОНПИ декларира, че е свършена. Според въпросния отчет, „служителите на комисията са извършили проверка на 9 066 лица, попадащи в обхвата на закона, като 5 116 лица са подали ежегодни декларации, 3 568 задължени лица са подали встъпителни декларации и 392 задължени лица са подали финални декларации“. На 7 март тази година Пламен Георгиев е цитиран да казва пред парламентарната Комисия за борба срещу корупцията, че „на този етап е постигната основната цел на системата на деклариране и механизма на проверката, като е осигурена прозрачност“. Предвид резултатите към днешна дата определено имаме основание да се съмняваме, че отчетените проверки наистина са били извършени. Иначе парламентарната комисия предлага на Народното събрание да одобри доклада на КПКОНПИ, внесен само две седмици преди избухването на скандала, който започна с имота на Цветанов и продължи с двете супер тераси на шефа на КПКОНПИ и на заместника му Антон Славчев. Затова да припомним: според прокламираното в чл. 2, ал. 2 от Закона за противодействие на корупцията и отнемане на незаконно придобитото имущество, законът има за цел да се защитят интересите на обществото чрез „създаване на гаранции, че лицата, заемащи висши публични длъжности, изпълняват правомощията или задълженията си честно и почтено при спазване на Конституцията и законите“. В унисон с действията на президента БСП продължава с настъпателното си поведение - партията очевидно е твърдо решена да предотврати повяхването на скандала. Социалистите ще настояват за предсрочно освобождаване на Георгиев, а по закон това могат да направят една пета от народните представители - тоест, нужни са споменатите по-горе 48 подписа. И тъй като левицата разполага със 79 депутати, това не би трябвало да представлява проблем. Впрочем, по този въпрос социалистите са последователни, тъй като не подкрепиха и избора на Пламен Георгиев за шеф на КПКОНПИ. А с процедурата по отстраняването му си намериха достатъчно добро основание да се върнат в парламента. Но ако на „Позитано“ 20 смятат да градят кампанията си за евроизборите върху асансьора на Цветанов и сауната на Георгиев, добре е да помнят, че самите те са уязвими по същата линия. ДПС пък си имат своите основателни причини да мълчат за скандала. В малкия коалиционен партньор - „Обединени патриоти\" - също са предпазливи. Единствено Валери Симеонов замеси и Николина Ангелкова в сделка за съмнително изгодно жилище, а в отговор министърката обяви, че ще направи „всичко, което разпореди\" Борисов. Но каквото и да разпореди Борисов оттук нататък, все по-малко ще му вярват. Освен ако след оставките и проверките не последват и присъди.", "date": "2019.04.06", "title": "Каквото и да разпореди Борисов оттук нататък..."}
