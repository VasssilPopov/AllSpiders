{"url": "https://clubz.bg/89877-pravosydie_za_vseki_vnese_podpiska_v_prezidentstvoto", "text": "Националната инициатива „Правосъдие за всеки“ внесе подписка в президентството с искане президентът Румен Радев да върне кандидатурата на Иван Гешев за главен прокурор и да поиска нова процедура, съобщава БНР. Фенерите срещу избора на Иван Гешев пак светят в карето на властта От организацията искат от държавния глава и да сезира Конституционния съд, който да каже доколко президентът наистина има възможност да се вмества в тази процедура. \"Светлината пробива мрака\" - марш срещу избора на Иван Гешев (СНИМКИ) Има достатъчно основание КС да разтълкува как изглежда текстът, свързан с връщането на решение на ВСС и да каже какъв е алгоритъмът, смятат от \"Правосъдие за всеки\". Основание да се искат този анализ от съда е, че около самата процедура и личността на Иван Гешев има достатъчно много въпросителни, които предполагат процедурата да започне отначало.    \"Светлината пробива мрака\" - марш срещу избора на Иван Гешев (СНИМКИ)", "date": "2019.10.31", "title": "\"Правосъдие за всеки\" внесе подписка в президентството"}
{"url": "https://clubz.bg/89879-id_potvyrdi_smyrtta_na_bagdadi_i_obqvi_naslednika_mu", "text": "Радикалната терористична групировка „Ислямска държава“ потвърди смъртта на лидера си Абу Бакр ал Багдади, убит в неделя при американска операция в Северна Сирия, и посочи името на неговият наследник, предаде Франс прес. Пентагонът разпространи кадри от ликвидирането на Ал Багдади (ВИДЕО) Сунитската групировка потвърди също смъртта на своя говорител Абу ал Хасан ал Мухаджир, съобщиха Ройтерс и ДПА, позовавайки се на аудиозапис, разпространен от пропагандната агенция на ИД \"Амак\" и медийната й мрежа \"Ал Фуркан\". Според говорител на групировката, който се изказа в аудио изявление, новият ръководител на „Ислямска държава“ ще бъде Абу Ибрахим ал Хашеми ал Кураши. ИД призова за ответни действия срещу отговорните за смъртта на Багдади. \"Maджлис ал шура\" (консултативното събрание - араб.) е обявило Абу Ибрахим ал Хашеми ал Кураши за \"командир на вярващите\" и нов \"халиф на мюсюлманите\", се посочва още в седемминутното съобщение. Абу Бакр ал Багдади беше убит на 26 октомври при операция на американските специални части в Северна Сирия. Новият джихадистки вожд може да командва около 14 000 бойци, пръснати в Сирия и в Ирак и да се сближи с лидера на Ал Каида, египтянина Айман ал Зауахири, каза днес пред Франс прес Ръс Травърс, изпълняващият длъжността директор на Националния антитерористичен център, организацията, която ръководи борбата с тероризма в Съединените щати.", "date": "2019.10.31", "title": "ИД потвърди смъртта на Багдади и обяви наследника му"}
{"url": "https://clubz.bg/89876-procedurata_sreshtu_trymp_stana_oficialna", "text": "Застрашителната процедура по импийчмънт, започната срещу Доналд Тръмп, навлезе днес в нова фаза с първото гласуване в Конгреса, което ще позволи на конгресмените да разпитват публично свидетелите по украинската афера, предаде Франс прес, цитирана от БТА. Контролираната от демократите Камара на представителите прие с  232 на 196 гласа   след пет седмици на разпити при закрити врата. Благодарение на този текст \"американците ще могат да чуят пряко как президентът е злоупотребил с пълномощията си\", написа в Туитър лидерката на демократите в Конгреса Нанси Пелоси. И Тръмп отговори с туит: \n\t На 24 септември Пелоси реши нейната партия да поеме по опасния път към импийчмънт след разкритията за един телефонен разговор между Доналд Тръмп и украинския му колега Володимир Зеленски, състоял се в разгара на лятото. По време на този разговор, за който стана ясно след сигнал, подаден от разобличител, президентът републиканец е поискал от събеседника си да \"се заинтересува\" от неговия съперник от Демократическата партия Джо Байдън и бизнеса на сина му Хънтър в Украйна. Оттогава демократите го обвиняват, че е злоупотребил с властта си за лични цели. Джо Байдън има сериозен шанс да се изправи срещу него на президентските избори през 2020 година. Тръмп, видимо раздразнен, подчертава, че разговорът му е бил \"безукорен\" и се определя като жертва на несправедлив \"лов на вещици\". За да се определи дали Доналд Тръмп е използвал възможностите на американската държава, за да окаже натиск на Киев, демократите вече са изслушали при затворени врата дванайсетина дипломати и съветници на Белия дом. Според изтекли подробности по време на тези безкрайни изслушвания в Камарата на представителите посланици и висши служители са давали свидетелски показания, които понякога са били много критични към Белия дом. Те, по-специално, са разкрили усилията, полагани от месеци от приближени на президента, включително личния му адвокат Руди Джулиани, извън официалните дипломатически канали, за да убедят Киев да предостави злепоставяща информация за Джо Байдън. Президентът и неговият антураж остро критикуваха потайността на тези изслушвания, обвинявайки демократите, че разкриват само част от казаното, така че да създадат фалшива представа за реалността. Те ги обвиняват и в нарушаване на правото на защита на Доналд Тръмп, както и че действат, без да е имало гласуване. Целта на резолюцията, която ще бъде предложена за гласуване днес, е те да не могат да използват този аргумент за защитата си. \n\tОсвен организирането на публични изслушвания документът предвижда да се разреши на републиканците да привикват свои собствени свидетели на тази фаза от разследването, която е под надзора на Комисията по разузнаване. Текстът предвижда след това доказателствата да бъдат предадени на юридическата комисия, която ще бъде натоварена да състави обвиненията срещу президента. На този етап \"ще бъде разрешено участието на президента и на неговите адвокати\", гласи текстът. Така защитата на Доналд Тръмп ще може да поиска нови свидетелства или документи, да извърши кръстосани разпити и да предяви възражения. Но, ако президентът откаже да сътрудничи с исканията на Конгреса, исканията му могат да бъдат отхвърлени. \n\tЗатова Белият дом заявява гръмко, че има \"измама\". По време на дебати в комисия вчера републикански депутати порицаха \"несправедливата\" процедура, която според тях не е \"нито открита, нито прозрачна\". Американската конституция очертава само най-общо правилата за сваляне на президент:  . Имайки предвид републиканското мнозинство в горната камара, на този етап свалянето на президента изглежда малко вероятно. На друг фронт федерален съдия от Вашингтон ще разгледа днес следобед молбата на свидетел, призован от Камарата, който заявява, че е подложен на натиск и от Конгреса, и от Белия дом. Американското президентство нареди на всички членове на администрацията да не сътрудничат на разследването с мотива, че трябва да бъде защитена дейността на изпълнителната власт. Решението на съда ще има сериозни последствия за резултатите от разследването.", "date": "2019.10.31", "title": "Процедурата срещу Тръмп стана официална"}
{"url": "https://clubz.bg/89868-21_tikvi_za_helouin", "text": "„Тиквата е най-високата планина в България“, казва Пънчо в „Тошко Африкански“ на Ангел Каралийчев, мислейки, че му подсказват. По случай Хелоуин да видим какво ще се получи, ако сложим \"тиква\" в предизборните думи на политиците ни. Забавлявайте се! „Работа, работа, Тиква.“  „Промяна, промяна, Тиква.“  „Спаси Тиква.“  „Тиква Диша.“ „Синя Тиква и Зелена Тиква да се разширят.“  „Завод за преработка на Тиква в центъра на София няма да има.“  „Ще забраня ежегодната Тиква.“  „Подмяна на печките с твърди Тикви.“  „Ще спра порочната практика на Тикви с един кандидат.“  „Ще следим замърсяванията с летящи Тикви.“  „Ще разширя системата за мониторинг на чистотата на Тиквата.“  „Системата на енергийните помощи да се промени така, че да важи само за парно, ток, газ, но не и за Тиква.“  „Повече рестрикции и строг контрол за намаляването на запрашаването от Тикви.“  „Предлагам оформянето на зони, в които да се забранят Тиквите.“  „Да се обособят зони с ниски емисии чрез ограничаване на движението на Тиквите.“ „Поетапно премахване на уличните Тикви.“  „Залагам основно на стимулите, които да накарат софиянци да използват Тикви.“  „Съдбата на Тиквата ще се реши на местен референдум.“  „Машинното миене и метене на Тиквите ще се увеличава.“ „Публично обявяване на договорите, контрол и драконовски Тикви.“ . „Защото София се променя не с думи, а с Тиква.“ Подборът на обещания и заместени думи е напълно случаен. И ако нещо все пак ви се струва познато, е, не ме винете мен, а Тиквите… :D Както се казваше пак в „Тошко Африкански“: Усмихнат ден! ", "date": "2019.10.31", "title": "21 тикви за Хелоуин"}
{"url": "https://clubz.bg/89872-izqveni_sportisti_i_shampioni_podkrepiha_fandykova_za_kmet_na_sofiq", "text": "Това каза кандидатката за кмет на София на ГЕРБ Йорданка Фандъкова на среща с десетки успешни български спортисти. На срещата присъстваха Петър Стойчев - световен шампион по плуване, Мария Гроздева - олимпийска шампионка по спортна стрелба, Йорданка Благоева - олимпийската медалистка по скок на височина, Здравка Йорданова - олимпийска шампионка по гребане, Ваня Гешева -  олимпийска шампионка по кану-каяк, алпинистът Дойчин Боянов, волейболистът Владо Николов и други български спортисти, които подкрепиха кандидатурата на Фандъкова за кмет на София.   ", "date": "2019.10.31", "title": "Изявени спортисти и шампиони подкрепиха Фандъкова за кмет на София"}
{"url": "https://clubz.bg/89873-kmetyt_na_budapeshta_podkrepi_manolova_za_balotaja_v_nedelq_video", "text": "Новоизбраният кмет на Будапеща Гергей Карачон изпрати видео обръщение до независимия кандидат за кмет на София Мая Манолова, в което изразява подкрепата си за предстоящия балотаж тази неделя. Проевропейски настроеният градоначалник нанесе първа изборна загуба на Виктор Орбан за последните десет години. Мая Манолова благодари на кмета на Будапеща: , добави още тя.  И подчерта, че София е пред същия избор и  Самото обръщение на кмета на Будапеща звучи така: „Здравей, София!    ", "date": "2019.10.31", "title": "Кметът на Будапеща подкрепи Манолова за балотажа в неделя (ВИДЕО)"}
{"url": "https://clubz.bg/89874-franciq_podkrepi_slivaneto_na_pejo_i_fiat_italiq_iska_garancii_za_rabotnite_mesta", "text": "Италианският премиер Джузепе Конте заяви днес, че планът за сливане между Пе Ес А (PSA) и Фиат Крайслер (Fiat Chrysler Automobiles) трябва да запази работните места и заводите в Италия, предаде Ройтерс, цитиран от БТА. Френската автомобилостроителна група Пе Ес А, която е собственик на Пежо (Peugeot), и италианско-американската Еф Си Ей (FCA), чиято основна марка е Фиат Крайслер (Fiat Chrysler), се споразумяха да се слеят с равни дялове 50/50 в новата компания, която ще бъде четвъртата по големина в сектора. Централата на новото предприятие ще бъде в Холандия. Новината дойде само ден след като беше съобщено, че двете компании преговарят за сливане. Ако сделката стане факт, новото обединение би се оценявало на близо 50 милиарда долара и ще бъде четвъртата по големина компания в сектора след \"Фолксваген\" (Volkswagen), \"Рено-Нисан\" (Renault-Nissan) и \"Тойота\" (Tоyota). Това е втори опит на \"Фиат\" да погълне или да се слее с някой от своите френски конкуренти, като само преди няколко месеца беше на прага на сделка с \"Рено\", но договорката отпадна в последния момент. \"Фиат\" и \"Пежо\" се разбраха, делят 50/50 Днес италианският премиер Конте посочи, че скоро ще разговаря с шефа на Фиат Джон Елкан, за да научи подробности за плана. В същото време официален Париж изрази своята подкрепа за сделката, но предупреди, че френската държава ще бъде особено бдителна за работните места, управлението и въздействието на промишлеността на бъдещето обединение. Франция е един от големите акционери в Пе Ес А като притежава почти 12% от холдинга.  Междувременно борсовите пазари реагираха на новината за сливането и това доведе до спад от почти 9% на цената на акциите на \"Пежо\". Ценните книжа на производителя поевтиняха с 8,83 на сто до 23,75 евро при откриването на търговията на Парижката фондова борса, където водещият индекс САС 40 запази равновесие, нараствайки само с 0,09 на сто. Акциите на технологичната компания, лидер в автомобилната промишленост Форесиа (Faurecia) изгубиха 4,41 на сто от стойността си до 41,01 евро, след като Пе Ес А (PSA) съобщи, че планира да продаде дяловете си в производителя на оборудване в рамките на сливането си с италиано-американския автомобилостроител. \"Фиат\" и \"Пежо\" преговарят за сливане, може да създадат световен гигант Реакция дойде и от германския металургичен синдикат Ай Джи Метал (IG Metall). Оттам бяха категорични, че служителите на \"Опел\", който е собственост на Пе Ес А, ще бъдат добре защитени по време на трансформацията и техните работни места ще бъдат гарантирани. Представител на профсъюза Йорг Кьолингер определи като \"контрапродуктивни и вредни\" спекулациите за отрицателни последици от сливането. Той уточни, че според трудовия договор, постигнат миналата година, до 2023 година няма да има уволнения. \"Фиат\" и \"Пежо\" преговарят за сливане, може да създадат световен гигант", "date": "2019.10.31", "title": "Франция подкрепи сливането на \"Пежо\" и \"Фиат\", Италия иска гаранции за работните места"}
{"url": "https://clubz.bg/89875-maq_manolova_prizova_prezidenta_radev_da_ne_podpisva_ukaza_za_glavniq_prokuror_video", "text": "Това заяви независимият кандидат за кмет на София Мая Манолова по време на пресконференция днес в предизборния ѝ щаб. Кметът на Будапеща подкрепи Манолова за балотажа в неделя (ВИДЕО) И продължи: Манолова отново заяви, че е готова за дебат със сегашния кмет на София и кандидат за четвърти мандат от ГЕРБ Йорданка Фандъкова. ", "date": "2019.10.31", "title": "Мая Манолова призова президента Радев да не подписва указа за главния прокурор (ВИДЕО)"}
{"url": "https://clubz.bg/89854-vks_pita_evropejskiq_syd_za_bylgarskata_taksa_zelena_energiq", "text": "Върховният касационен съд е отправил преюдициално запитване до Съда на Европейския съюз във връзка с наложената през 2014 година такса \"зелена енергия\", която засягаше производителите на енергия от възобновяеми източници. Това става ясно от официално съобщение на  , публикувано вчера.  Сагата с допълнителната такса от 20 процента се заформи преди 5 години, когато депутатите приеха промени в Закона за енергията от възобновяеми източници, които задължаваха производителите да плащат допълнителния налог на държавата. Малко по-късно обаче казусът стигна до Конституционния съд, който отмени разпоредбата. Съдиите приеха, че нормативната уредба на промените ще въведе задължение за производителите да изплащат пари, срещу които не са получили никаква услуга. КС обясни в решението си, че другите производители на енергия, различна от възобновяемата, не попадат под ударите на този закон и така се създава неконкурентна среда и се нарушава принципът на равенството. Инвеститори в зелена енергия: 1800 души остават без работа След решението обаче очаквано някои от производителите, които вече бяха платили таксата, заведоха дела срещу държавата с искания за обезщетения.  Конкретният казус, за който ВКС е решил да изпрати запитване до съда на ЕС, се отнася до дружеството \"Марвик – Пъстрогор\" ЕООД. Причината е, че жалбата на компанията вече е отхвърлена на две инстанции, които са приели, че решението на КС е валидно от деня на неговото публикуване. Следователно таксите платени преди това не трябва да бъдат възстановени. Режат преференциалните цени за зелената енергия В определението за отправяне на преюдициалното запитване от съдебния състав на Трето гражданско отделение на ВКС се посочва, че в рамките на своята компетентност Конституционният съд е разгледал единствено противоречието на посочената такса с Конституцията, а не и с приложимите норми на правото на ЕС. Накратко - върховните съдии питат Съда на ЕС дали събирането на таксата не нарушава по принцип директивите на ЕС за проиводство на енергия от въобновяеми източници. Ако да - то се смята, че ВКС би трябвало да постанови, че държавата е длъжна да удоволетвори иска на дружеството.  \"Марвик – Пъстрогор“ ЕООД иска от държавата да й бъде възстановена общо сума, равна на малко над 200 000 лв.  Режат преференциалните цени за зелената енергия", "date": "2019.10.31", "title": "ВКС пита Европейския съд за българската такса \"зелена енергия\""}
{"url": "https://clubz.bg/89853-prokuraturata_jelezniqt_yumruk_na_partiqta", "text": "Прокуратурата връща представата за \"железния юмрук на партията\" от времето на БКП. Това каза пред БНР Здравка Калайджиева, бивш съдия в Европейския съд по правата на човека в Страсбург. Според Калайджиева единодушната номинация на Иван Гешев от всички членове на прокурорската колегия във ВСС е била заявка, че няма да приемат друг кандидат. Тя припомни множеството писма, изпратени от различни организации и структури в подкрепа на Гешев. Според нея пред президента Румен Радев стои само моралният избор дали да върне, и то мотивирано - като обясни защо той не е съгласен, или да потвърди, било то с мотиви или без мотиви, избора на Висшия съдебен съвет. Според нея основният проблем е дали някога някой ще инициира сериозна реформа, която да елиминира хегемонията на прокуратурата и нейната безнаказаност. Калайджиева смята, че в изявленията си Гешев е демонстрирал непознаване на правата на човека и гаранциите, които българското правосъдие трябва да предостави за тяхното спазване. Тя запита риторично защо трябва хората да се страхуват от прокуратурата, след като тя би трябвало да е институция, призвана да пази законността и да изправя престъпниците пред съда. Според нея методите на прокуратурата не просто всяват страх, а имат за цел да всеят страх.", "date": "2019.10.31", "title": "Прокуратурата - \"железният юмрук на партията\""}
{"url": "https://clubz.bg/89856-izbornata_tishina_e_bezsmislena_v_xxi_vek", "text": "В България, както и в още десетки страни по света, важи принципът за \"изборна тишина\" - определено време преди вота и в деня на самите избори всякаква агитация или информиране на избирателя за резултатите са забранени от закона. От години се обсъжда вариантът тази практика да се отмени. Тя няма конституционна основа - никъде в основния закон не се казва, че не трябва да агитираме 24 часа преди вота - нито пък има някаква сериозна логическа обосновка. Освен това през последните няколко години интернет и социалните мрежи практически обезсмислиха всички тези забрани - както за агитация, така и за забраната за съобщаване на екзит полове в изборния ден. Според законодателите у нас и по света целта на това денонощие преди вота е да си починем от дългата кампания, да не ни заливат всекидневно призиви на този и онзи политик и да имаме време на спокойствие да изберем кандидата или партията, за които ще гласуваме. Ерго - ден за \"размисъл\". Според Конституционния съд, който е коментирал този казус още през далечната 1997 г. (Решение № 4 от 11.II.1997 г. по дело № 29/1996 г.) покрай друг въпрос, юридическата причина е по-сериозна. Т. е. според КС, ако някой ни казва \"гласувайте за мен\" в продължение на месец, това е напълно законно и нормално. Но ако ни го казва денонощие преди вота, това нарушава правото ни на свободна воля и свободен избор. Защото… не е ясно защо. Аргументи няма. Явно човек става особено чувствителен и податлив на политически послания непосредствено преди вота. У избирателя настъпва някакво напрежение, което му влияе емоционално и рационално и ако излезе кандидат-кметът от някоя партия и каже \"Гласувайте за мен\", всички мигом ще забравим колко не го харесваме и в 7 ч. на другата сутрин ще чакаме пред секцията, за да пуснем гласа си за него. Сарказмът може да звучи малко насилен, но в случая другата логична реакция би била да счетем, че както законодателят, така и КС ни смятат за някакви много нисши и глупави същества, чиято свободна воля не се формира от нашия разум и разбиране, а от това кой политик е най-шумен до последния момент. По тази тема има малко по-добра аргументация. Според законодателя, ако се съобщават междинни резултати - например ако един кандидат води солидно пред друг по обяд - това може да повлияе сериозно на избирателя. Симпатизантите на водача могат да си кажат - \"о, нашият бие\" и да не отидат да гласуват, а техният кандидат да загуби преднината си и съответно избора. Симпатизантите на изоставащите могат да си кажат \"о, няма смисъл, нашите губят\", да не отидат да гласуват и така да убият всякакъв шанс на въпросния кандидат да спечели. В защита на политическите партии трябва да се каже, че те на няколко пъти, дори съвсем наскоро, имаха идея тази забрана да отпадне. Какво пропускат предизборните проучвания Тогава ДПС излезе твърдо против - заради фалшивите новини. Докато не се реши този проблем, общественото мнение може да се манипулира. Отново човек се чуди дали да бъде ехиден, или да се обиди. Дълг и отговорност на гражданина е да подкрепя своя избраник докрай, а не да се измързеливи, защото социолозите са му казали, че няма шанс. Дълг и отговорност на гражданина е да не се връзва на безумни фалшиви новини в изборния ден. Дълг и отговорност на гражданина е да мисли, а не да реагира на социолозите, които доказано (и по техни признания) правят грешки. Да има забрана върху съобщаването на данни от екзит половете нарушава основно конституционно право - това на достъп до информация. Според Централната избирателна комисия бТВ наруши забраната за агитация в предизборния ден, като излъчи поредица от стари репортажи за отделни градове, които са фокусирани върху проблемите на конкретното населено място. ЦИК започна да наказва бТВ за агитация по жалбите на ГЕРБ Логично подобен репортаж поставя в негативна светлина действащия кмет - който на повечето места е и кандидат за нов мандат. От ГЕРБ забелязаха, че репортажите на бТВ основно засягат техни кандидати и се оплакаха, а ЦИК реши, че са прави и наложи акт (от който следва и глоба) на телевизията. Дали от бТВ са направили това нарочно - с цел да дискредитират кандидатите на първата партия, или просто са ползвали вече излъчвани многократно репортажи по време на кампанията, за да запълнят ефирно време в иначе скучния ден, не е ясно. Но е и без значение в този казус. Решението на ЦИК създава предпоставка всяка медия, която иска да излъчи новина в деня за размисъл или в изборния ден, да се чуди дали тя няма да доведе до наказание, защото би могла да е негативна към даден кандидат. Как хората реагират на дадена информация не е нещо, което медиите, ЦИК или законодателят трябва да контролира. Фалшива новина ли беше репортажът на бТВ за проблемния булевард във Варна? Не.  Ако човек се разходи из който и да е български град в момента, ще види навсякъде билбордове на кандидати за кмет. И не само на тези, които отиват на балотаж, а и на тези, които вече загубиха.  Защо? Защото билбордовете не се свалят, докато нещо ново не ги замени. Ако духът на забраната за агитация трябваше да се спази, ЦИК би трябвало да накаже всеки плакат на Борислав Игнатов или Ангел Джамбазки, който още \"краси\" улиците на София. Те продължаваха да \"агитират\" и в деня на размисъл, и в изборния ден.  Ние сме модерни хора и ровим в социалните мрежи. А там до вчера на всяко превъртане ни се появяваха предизборни видеореклами, в които кандидат-кметове ни убеждават да гласуваме за тях. Те вървяха и в изборния ден. Именно.  Колкото до фалшивите новини, в неделя сутрин един жълто-кафеникав сайт обяви как Фандъкова е наругала Бойко Борисов пред секцията си, покаяла се е за своите грешки и десетилетието си като кмет на София и е заявила, че няма да влезе в секцията. Новината, разбира се, е фалшива. Попречи ли забраната тя да бъде разпространена? Не. Наказаха ли от ЦИК този сайт? Не, и не могат, защото той няма публичен собственик, както повечето сайтове, които публикуват фалшиви новини. Загуби ли от това Фандъкова? Едва ли, след като бе лидер на първи тур. В неделя всеки можеше да намери предостатъчно информация от екзит половете в социалните мрежи. От няколко агенции и на всеки час. Някои медии просто игнорираха забраната и пускаха данните на сайта си. Те ще получат глоба от 3000 до 5000 лв. (а може би и повече при неколкократни нарушения). Други бяха по-умни и просто заобиколиха закона - а той е лесен за заобикаляне, защото е писан от хора, в чиито глави \"медия\" означава вестник, радио или телевизия, и които не разбират интернет и онлайн публикациите. Както вече споменах, в много държави има \"изборно мълчание\". Но в много от тях то не се преследва де юре, а е принцип, който партиите и политиците спазват \"по джентълменски\". На други места е забранена агитацията само около секциите. В някои от основните демокрации - в САЩ например - такава забрана е обявена за противоконституционна. Как боравим с информация и как реагираме на агитация е ключов урок и изпит за нас като граждани и избиратели. Вместо да ограничава свободата на изразяване, достъпа ни до информация и да ни дундурка като невръстни и заблудени дечица, законодателят трябва най-после да премахне тези безсмислени забрани.  И тогава може би ЦИК ще има време да се занимава с реалните проблеми на изборите - неизрядни протоколи, неизрядни секционни комисии и, представете си, купуването и продаването на гласове. ЦИК започна да наказва бТВ за агитация по жалбите на ГЕРБ", "date": "2019.10.31", "title": "\"Изборната тишина\" е безсмислена в XXI век"}
{"url": "https://clubz.bg/89859-vas_othvyrli_jalbata_na_rumqna_chenalova_za_uvolnenieto_%D1%9D", "text": "Тричленен състав на Върховния административен съд отхвърли жалбата на Румяна Ченалова против решението по т. 5 от Протокол № 57 от заседание на Висшия съдебен съвет от 19 ноември 2015 г., с което ѝ е наложено дисциплинарно наказание освобождаване от длъжност. Това съобщиха от пресцентъра на  . Делото \"Ченалова\": водят в съда принудително  един от най-богатите българи Според върховните съдии от тричленния състав оспореното решение на ВСС е постановено от материално компетентен орган, спазени са критериите по чл. 309 от Закона за съдебната власт, мотивирано е изчерпателно, подробно са изложени фактическите и правните основания за постановяването му. Прокурорско обвинение срещу Румяна Ченалова 4.0 Решението е взето при наличие на необходимия кворум и с изискуемо мнозинство, поради което жалбата следва да бъде отхвърлена. Решението по административно дело 11359 от 2018 г. подлежи на обжалване пред петчленен състав на ВАС. Прокурорско обвинение срещу Румяна Ченалова 4.0", "date": "2019.10.31", "title": "ВАС отхвърли жалбата на Румяна Ченалова за уволнението ѝ"}
{"url": "https://clubz.bg/89861-te_bqha_opreli_pistoleti_v_glavite_ni_dobre_che_gi_nqmashe_decata", "text": "Преди два дни италианската преса информира, че бившият национал на \"скуадра адзура\" и дългогодишен ас на \"Ювентус\" Клаудио Маркизио е бил обран доста нагло в дома си във Виново, край Торино. Бившият халф, който наскоро сложи край на кариерата си само на 33 г., разказа за случката пред в. \"Кориере дела сера\". Телефонно обаждане спасява Клаудио и половинката му от ужаса: Крадците са имали два пистолета и отвертка. Маркизио не разкрива приблизителната стойност на ограбеното, както и най-ценните вещи, но според \"Кориере дела сера\" и \"Гадзета дело спорт\" семейството му е понесло големи материални щети. Заради фланелката, която те прави мъж и футболист Той веднага е информирал местната полиция. Клаудио, Роберта и синовете им Давиде и Леонардо живеят в строго охраняван комплекс, в който се влиза с четирицифрен код - различен за всеки от обитателите. Униформените са иззели записи от видеокамерите. Клаудио Маркизио посвети 25 г. на \"Ювентус\" - още от дете. Той записа 55 мача и 5 гола за Италия, игра на Световното в Южна Африка. Роберта, съпругата на Малкия принц, както го наричаха феновете на \"Старата госпожа\", е бивша тенисистка.", "date": "2019.10.31", "title": "\"Те бяха опрели пистолети в главите ни. Добре, че ги нямаше децата\""}
{"url": "https://clubz.bg/89858-gerb_specheli_kmetskite_izbori_v_seloto_na_ahmed_dogan", "text": "ГЕРБ печели кметските избори в с. Дръндар. Това е селото, в което почетният председател на ДПС Ахмед Доган е прекарал детството си. Движението обаче е категоричен победител във вота за общински съвет. Дръндар е част от община Суворово, област Варна. Кандидатът на ГЕРБ за Суворово Данаил Йорданов получава 87 гласа в Дръндар. На второ място е Йордан Йорданов от \"Демократична България\" с 12 гласа. Трети е Вълчо Вълчев от БСП, който има 2 гласа. Четвърти е Дамян Райков от НФСБ, който няма нито един глас. ДПС обаче получава най-много гласове за листата си за общински съветници - 65. На второ място е партия \"Никола Петков\" с 10 гласа. Трета е ГЕРБ с 9 гласа. БСП и \"Демократична България\" имат по два гласа. Останалите партии, които са се борили за вота на избирателите в Дръндар, не са получили нито един глас. Това са НФСБ, АБВ, ВМРО, \"Воля\", \"Движение ЗАЕДНО за промяна\". Данаил Йорданов печели кметския вот в Суворово още на първи тур с 2 456 гласа и 63,83%. ГЕРБ е и първа сила в общинския съвет с 1284 гласа и 38.72%. Втора е \"Демократична България\" с 568 гласа и 17.13%. Безапелационният победител в Дръндар ДПС е на трето място с 531 гласа и 16.01%. БСП е четвърта с 380 гласа и 11.46%, а на пето място е ВМРО с 351 гласа 10.59%.", "date": "2019.10.31", "title": "ГЕРБ спечели кметските избори в селото на Ахмед Доган"}
{"url": "https://clubz.bg/89864-evrokomisiqta_s_ogranicheni_pravomoshtiq_ot_utre", "text": "Европейската комисия получава от утре статута на временна и преминава в режим на ограничени правомощия, съобщи говорителката ѝ Мина Андреева. Причина е изтичането на редовния ѝ мандат. Той приключва днес, а утре трябваше да встъпи в длъжност новата Космисия, оглавявана от Урсула фон дер Лайен. Изборът обаче ще бъде забавен поне с един месец. Кандидатите на Франция, Унгария и Румъния бяха отхвърлени от Европарламента. Изборът на Еврокомисията остава най-рано за декември След това Фон дер Лайен одобри новите предложения на Париж и Будапеща. Само Букурещ още не е излъчил своя бъдещ еврокомисар. Причина е, че правителството в Румъния падна, а ново все още не е избрано. Също така още не е напълно ясно дали Великобритания трябва да излъчи и свой представител след отсрочката на „Брекзит“ до 31 януари 2020 г. Целта остава бъдещата Еврокомисия да заработи на 1 декември, каза Андреева. Действащата Комисия, начело на която е Жан-Клод Юнкер, ще има от утре правото да решава само неотложни задачи. Но тя няма да може да се произнася по чувствителни и политически въпроси, които ще засягат работата на екипа на Урсула фон дер Лайен. ЕК  временно няма да може да представя законодателни предложения. През ноември Комисията ще се занимава само с обикновени всекидневни административни задачи.", "date": "2019.10.31", "title": "Еврокомисията с ограничени правомощия от утре"}
{"url": "https://clubz.bg/89860-iskat_syd_za_polsha_ungariq_i_chehiq_%E2%80%93_ne_priemat_bejanci", "text": "Съдът на Европейския съюз (СЕС) трябва да постанови, че Полша, Чехия и Унгария не спазват задълженията си по силата на временния механизъм за задължително разселване на търсещи международна закрила лица. Това се казва в разпространено днес   на генералния адвокат Елинор Шарпстън. Нарушението се състои в това, че трите страни отказват да приемат бежанци от Италия и Гърция. Това са двете най-засегнати от миграционната криза държави и с цел тяхното облекчаване Съветът на ЕС прие през 2015 г. две решения. Те предвижат разселването съответно на 40 000 и 120 000 търсещи убежище лица. Полша, Унгария и Чехия - с последни предупреждения от ЕК да приемат бежанци Словакия и Унгария оспориха законността на тези мерки, като подадоха жалби. През 2017 г. обаче СЕС ги отхвърли. В края на същата година Еврокомисията даде на Съда Полша, Чехия и Унгария за това, че не изпълняват своите ангажименти. В огласеното днес становище генерален адвокат Шарпстън се основава на три основни елемента от законовия ред в ЕС – върховенството на закона, задължението за честно сътрудничество и принципа на солидарност. Пренебрегването на задълженията само защото не са популярни и не са посрещнати добре от хората е опасна първа крачка към разпадането на организираното общество, управлявано от върховенството на закона. Становището няма задължителен характер.", "date": "2019.10.31", "title": "Искат съд за Полша, Унгария и Чехия – не приемат бежанци"}
{"url": "https://clubz.bg/89867-grigor_otnese_petiq_v_sveta_shte_igrae_na_14_final_video_snimki", "text": "Григор Димитров разби петия в световната ранглиста Доминик Тийм - 6:3, 6:2, и се класира на четвъртфинал на Мастърса в Париж.  Следващият съперник на първата ни ракета е 23-годишния чилиец Кристиан Гарин, който се справи с Жереми Шарди - 6:7(4), 6:4, 7:6(6). Кръг по-рано французинът елиминира Данийл Медведев. \n\t Григор и Гарин досега не са се противопоставяли. Надпреварата в Париж е последната от серията Мастърс 1000. До края на сезона остава финалният турнир на най-добрите осем за годината - в Лондон. Дежа вю - Григор би Гофен и в Париж Срещу Тийм, който изпраща много успешен сезон, Димитров показа, че избухването с Давид Гофен вчера не е случайно. Най-добрият ни тенисист е много добра форма в заключителните си мачове за 2019-а. Той не остави никакъв шанс на австриеца, пристигнал в Париж след триумф във Виена в неделя. Първите три гейма в двубоя завършиха на нула в полза на сервиращите. В четвъртия пред Григор се откри точка за пробив и той се възползва - 3:1. Затвърди, а след две размени поведе в сетовете. Само при 5:1 Доминик успя да стигне до равенство при началния удар на своя опонент, но само толкова. Вторият сет протече още по-бързо. Димитров направи брейк първо за 2:1, а след това и за 4:1. В тези минути всичко му се отдаваше с лекота. При 5:1 стана ясно, че краят е близо и хасковлията не го отложи дълго - 6:2 и 2:0 сета. Григор започна с обрат срещу французин в Париж Така Григор Димитров се наложи над Доминик Тийм в петия мач между двамата и поведе с 3:2. Срещата в зала \"Берси\" продължи малко повече от час. Двубоят срещу Кристиан Гарин е в петък, а програмата още не е обявена.   Григор започна с обрат срещу французин в Париж", "date": "2019.10.31", "title": "Григор отнесе петия в света, ще играе на 1/4-финал (ВИДЕО, СНИМКИ)"}
{"url": "https://clubz.bg/89857-bez_izlishyk_ili_deficit_kabinetyt_prie_byudjeta_za_2020_g", "text": "Министерският съвет одобри законопроекта за държавния бюджет на Република България за 2020 година и актуализираната средносрочна бюджетна прогноза (АСБП) за периода 2020-2022 година, която представлява мотивите към законопроекта. Одобрени са и проектите за бюджет на Националната здравна осигурителна каса, както и този за Държавното обществено осигуряване. Очаква се, че до края на деня те ще бъдат внесени в Народното събрание.  Общо правителството прие, че ще събере и разпредели малко над 47 млрд. лв., като за първи път от доста години не се предвижда излишък или дефицит, тоест бюджетът ще бъде балансиран. Министерски съвет приема, че бюджетът, представен от ведомството на Владислав Горанов, запазва фискалната устойчивост и \"провеждането на последователна, прозрачна и предвидима фискална политика, която да допринася за подобряване на бизнес средата, насърчаване на инвестициите и стимулиране развитието на трудовия пазар за постигане на икономически растеж и заетост, придържайки се към общите правила на ЕС\". Приема се и предложението за нарастване на минималната работна заплата на 610 лв. от януари на 2020 година. Прогнозата сочи, че тя ще достигне до 650 лв. за следващата 2021 г. Освен това от 1 януари 2020 г. влиза в сила и увеличението на средствата за заплати на хората, заети в бюджетния сектор. ' Бюджет 2020: бюджет на късия хоризонт или добре балансиран Предвидени са допълнителни средства, както за заплати за учителите, така и допълнителни пари за здравеопазването, отбраната и политиката по доходите.  Членовете на правителството приеха и законопроекта за бюджета на държавното обществено осигуряване за 2020 г. Той предвижда от 1 юли догодина увеличение на пенсиите, отпуснати до края на 2019 г., с 6,7%. Средният размер на пенсията ще достигне 412,28 лв., което е с 31 лв. повече в сравнение с 2019 г. От 1 юли 2020 г. минималният размер на пенсията за осигурителен стаж и възраст ще се повиши от 219,43 лв. на 234,13 лв. От същата дата ще нарасне и социалната пенсия за старост, която ще стане 141,63 лв. Максималната пък ще се запази на нивото си от миналата година - 1200 лв.  Прието беше и спорното увеличение на минималния осигурителен доход за самоосигуряващите се лица, който скача от 400 лв. на 610 лв. Максималният размер на осигурителния доход се запазва 3000 лв. Очаквано, ВСС не хареса бюджета на кабинета за съдебната власт Общият бюджет на здравната каса за догодина ще достигне малко над  4,7 млрд. лв. От тях 3,1 млрд. лв. ще дойдат от здравноосигурителните вноски на гражданите, а останалите от трансфери за здравно осигуряване. Касата ще получи от бюджета почти 400 млн. лв. повече сравнение с миналата година. Осигурителната вноска остава на нивото си от 8%. Най-много от средствата ще отидат за медицински дейности, следвани от тези за лекарствени продукти и дентални дейности.  След като рано сутринта от синдикатът на служителите в Главна дирекция \"Изпълнение на наказанията\" и Главна дирекция \"Охрана\" предупредиха, че са в стачна готовност, заради неизпълнени към тях обещания в проектобюджета, на специален брифинг след заседанието на МС, министърът на правосъдието Данаил Кирилов съобщи, че техните искания ще бъдат удоволетворени.  Надзирателите от години искат допълнителни 200 щатни бройки за служители в системата, които би трябвало, поне според тях, да обезпечат адекватното и нормално провеждне на служебните им задължения.  В Бюджет 2020 няма реформи Нов праг на линията на бедност приеха министрите днес. Размерът ѝ ще е 363 лв. - с 15 лв. по-висок в сравнение 2019 г. Сумата е определена в съответствие е Методиката за определяне на линията на бедност за страната. Размерът се изчислява на база линията на бедност определена от изследването „Статистика на доходите и условията на живот (EU-SILC)“ и индекса на цените на малката по състав кошница. Линията на бедност се използва при разработване на държавната политика в областта на доходите и жизненото равнище, при определяне на конкретни мерки за социална защита и е база за определяне на размера на финансовата подкрепа за хората с увреждания. По време на обсъждането на проектобюджета министър-председателят Бойко Борисов беше категоричен, че до края на мандата на неговото правителство брутния вътрешен продукт на страната ще достигне до 130 млрд. лв.  Очаквано, ВСС не хареса бюджета на кабинета за съдебната власт В Бюджет 2020 няма реформи", "date": "2019.10.31", "title": "Без излишък или дефицит. Кабинетът прие бюджета за 2020 г."}
{"url": "https://clubz.bg/89865-cacarov_ekipyt_na_manolova_ne_e_dal_konkretni_danni_za_kupuvane_na_vot_v_romski_kvartali", "text": "Прокуратурата обяви, че липсват конкретни данни в подадения сигнал от Инициативния комитет на Мая Манолова за търговия с гласове в някои райони на София на първия тур на изборите. Кореспонденцията между обвинител №1 и подателите на сигнала бе публикувана в сайта на прокуратурата -  , и От документите става ясно, че екипът на Манолова е поискал прокурори и разследващи полицаи да има във всички т. нар. ромски секции в София за втория тур на 3 ноември. Става дума за секции в кварталите  \"Филиповци\", \"Красна поляна\", \"Люлин\", в район  \"Слатина\" и „другите покрайнини на град София”. От отговора на Цацаров се разбира, че подобно искане няма да бъде удовлетворено като се посочва какъв е стандартният ред, по който се организира защитата на политическите права на гражданите в изборния ден – градският прокурор и директорът на СДВР работят заедно, през деня дежурни прокурори могат да реагират на конкретни сигнали, в това число – и подадени онлайн.", "date": "2019.10.31", "title": "Цацаров: Екипът на Манолова не е дал конкретни данни за купуване на вот в ромски квартали"}
{"url": "https://clubz.bg/89871-slavi_trifonov_pak_shte_si_vodi_tokshou_scenaristite_i_te_programata", "text": "Слави Трифонов и като партиен лидер ще води вечерно токшоу - вече в собствената си телевизия 7/8 ТВ. Каналът, който замества старозагорската програма, чиято лицензия Трифонов придоби - ще е достъпен от утре за абонатите на кабелни и сателитни оператори, като стартът ще е с \"информационно-развлекателен блок\". В понеделник от 19 ч ще започне да се излъчва и програмата.  Според обявлението на партиеца шоумен във фейсбук - ще има няколко различни предавания. Едното ще е \"развлекателно-информационен блок\" с името TV DIGEST. Коментарно-публицистичната продукция е наречена \"Студио Хъ\", като не става ясно кой ще е неин водещ.  Слави Трифонов купува старозагорска телевизия с национален обхват Ясно е обаче кой ще е в ефир за \"Вечерното шоу на Слави Трифонов\", което запазва всекидневния си характер и късния часови пояс. Ще е с продължителност 55 минути. Форматът - токшоу.  Сценаристите, повечето от които също партийци, ще се изявяват в две части всеки ден - преди и след Слави. Вечерите на актьорите, познати от ефира, докато Трифонов бе в бТВ, също са запазени - веднъж седмично. Иван Кулеков ще има свое журналистическо предаване - всяка седмица. Предвидена е и \"Вечер на Ку-ку бенд\".  Камен Во се завръща при Слави Трифонов (ВИДЕО) Както вече стана ясно - и Камен Воденичаров се завръща, като в неговата част от ефира ще има гости. Първа е певицата Мария Илиева, става ясно от анонса на Слави.  В програмата фигурира и \"забавно предаване\" - с името \"Вечерта на Северозапада\"... \n\t Камен Во се завръща при Слави Трифонов (ВИДЕО)", "date": "2019.10.31", "title": "Слави Трифонов пак ще си води токшоу, сценаристите - и те (ПРОГРАМАТА)"}
{"url": "https://clubz.bg/89866-smartfonite_s_ryst_v_prodajbite_za_pryv_pyt_ot_2017_g", "text": "За пръв път от 2 години се отчита увеличение на продажбите на смартфони, твърдят анализаторите от Strategy Analytics, съобщава Engadget. В третата четвърт на 2018 г. са продадени 358,8 млн. бройки, а в третата четвърт на тази година - 366,2 млн. Това е увеличение малко над 2%, но то е добре дошло за пазар, който бе влязъл в дълга стагнация. Трябват ли ни 64 мегапиксела в смартфон камера? Причината за това беше липсата на големи иновации и нужда на потребителите да сменят смартфона си често. Топ устройствата дори от 2016 г. все още са достатъчно мощни за повечето хора. Ръстът сега се обяснява с навлизането на 5G мрежите, както и нуждата на потребителите от по-големи и по-ефективно използващи пространството екрани. Клуб Z с редакция в парка - с 5G на Telenor Основна част от растежа идва от Samsung и Huawei, като корейската фирма е увеличила продажбите си с 8% спрямо миналата година, а китайската - с впечатляващите 29%, и то на фона на търговската война между САЩ и Китай. Новините не са добри за третия най-голям производител в света, обаче - Apple отчита спад с 3% на годишна база. Според анализаторите обаче през последната четвърт на тази година продажбите на американската компания ще се стабилизират, защото по-ниските опции на iPhone 11 ще привлекат клиенти не само в САЩ. Xiaomi догонва Apple при смартфоните Голям скок отбелязват още и Xiaomi и Oppo, китайски компании, които доскоро бяха по-неизвестни, но се налагат солидно в Индия и Китай и навлизат в Европа. Клуб Z с редакция в парка - с 5G на Telenor Xiaomi догонва Apple при смартфоните", "date": "2019.10.31", "title": "Смартфоните с ръст в продажбите за пръв път от 2017 г."}
{"url": "https://clubz.bg/89863-predlojenie_i_aneksi_i_podizpylnitelni_po_vsichki_tyrgove_onlajn_ot_dogodina", "text": "Цялата информация за всяка обществена поръчка - от документацията, през договорите, анексите и привлечените подизпълнители - да е налична в новия електронен Регистър на обществените поръчки (РОП) - такава промяна в закона е приел Министерският съвет днес. Самият законопроект все още не е публикуван, но от съобщението за одобрението му се разбира, че в елекронната папка на всеки обявен търг ще се съдържа цялата документация.  Създаването и въвеждането на електронната система за обществени поръчки е сред основните приоритети на вицепремиера Томислав Дончев. И сега всички възложители на поръчки на държавно и местно ниво са длъжни да поддържат свой \"профил на купувача\". Данните за търговете са налични и в сайта на Агетцията за обществените поръчки. Наборът от документи обаче рядко включва неща като анекси и най-вече договори с подизпълнители. С новия РОП идеята е всички обявления, движението по тях и документацията да са на едно място.  В одобрените промени в Закона за обществените поръчки, които ще бъдат внесени в парламента за окончателно решение, се предвижда по-ранно вписване на профилите на възложителите в общата система. Това трябва да се случва от 1 януари 2020 г. Целта - да се съкрати времето и разходите на възложителите за поддържане на досегашните профили на купувача. За всички възложители остава задължението да поддържат тези профили до приключване на всички поръчки, открити преди първия ден на новата година, гласят измененията.  В името на публичността, както твърдят от правителството, в законовите текстове е заложено още в РОП да се публикуват и поканите до определени лица за участие в обществените поръчки, а не само обявите за събиране на оферти. Друга промяна гласи, че ще има възможност на всички разпоредители с бюджет от по-висока степен, а не само първостепенните, да възлагат поръчките на подчинените си разпоредители с бюджет. Промяната, засягаща изчисляване на прогнозната стойност на всеки търг, гласи, че актуалността на цената ще е към момента на обявление на поръчка, а не към конкретна фиксирана дата. Друга важна промяна е свързана с прецизиране на разпоредбите за вътрешното (in­house) възлагане. Става дума за случаите, когато възложителят - държавна институция, община - е свързан с изпълнителя на търга.  ", "date": "2019.10.31", "title": "Предложение: и анекси, и подизпълнителни по всички търгове - онлайн от догодина"}
{"url": "https://clubz.bg/89870-ribarskoto_selishte_michurin_stava_qhteno_pristashte", "text": "Рибарското селище \"Мичурин\" в Царево ще бъде разширено и вече ще има възможност да бъдат обслужвани не само малки риболовни кораби, но и такива с дължина до 24 метра. Това решение е взело днес правителството на своето редовно заседание.  Министерският съвет дава безвъздмезно право на строеж върху два имота, част от морското дъно в границите на вътрешните морски води на България в Черно море, в полза на общината в Царево.  Ще бъдат създадени и необходимите условия риболовни кораби да бъдат изтегляни на брега за извършване на дребни ремонти. Правото на строеж е учредено в съответствие с одобрения от заместник-министъра на регионалното развитие и благоустройството и влязъл в сила специализиран подробен устройствен план. На практика това означава, че малко рибарско селище ще се превърне в голямо пристанище, което ще може да поема както яхти, така и сравнително големи круизни кораби. Към момента не е ясно колко пари ще са нужни за пълната реконструкция и откъде ще дойде финансирането.  Възможно е общината да кандидатства за средства по оперативна програма \"Рибарство\" за следващия програмен период 2021-2027 г. Идеята за разширяването на селището е засегнала в общинския план за развитие още през 2015 година, показва справка на сайта на общината. В него е записано, че местната администрация ще се стреми към изграждане на яхтено пристанище.  Освен това се предвижда възстановяване на старото пристанище, както и разширяване на лодкостоянката в село Лозенец.  Планът на общината обаче разглежда периода от 2014 до 2020 година. Имайки предвид, че днешното решение на правителството идва в края на година, то е възможно реконструкцията и изграждането на новото луксозно пристанище да се забави.  Към момента действащото пристанище може да поеме само до два кораба. ", "date": "2019.10.31", "title": "Рибарското селище \"Мичурин\" става яхтено пристаще"}
{"url": "https://clubz.bg/89847-twitter_zabranqva_politicheskata_reklama_ot_22_noemvri", "text": "Twitter забранява напълно политическата реклама от 22 ноември. Това обяви в поредица от 11 кратки съобщения в социалната мрежа нейният създател и изпълнителен директор Джас Дорси. Пълният обем на промените ще бъде обявен на 15 ноември, след което ще влязат в сила.  Според изпълнителния директор на Twitter е ясно, че интернет рекламата в социалните мрежи е все по-влиятелна и ефективна за търговски реклами. Това обаче крие  , пише Дорси. Новите регулации в Twitter няма да застрашават свободата на словото - тоест политически послания все така ще могат да се споделят, а политицитите ще продължат да имат пряк достъп до гражданите през социалната мрежа, се разбира още от съобщенията на Дорси. Това, което ще спре, е плащането тези послания да бъдат по-широко и таргетирано разпространявани, без да са поискани от потребителите.  С други думи - президентът на САЩ Доналд Тръмп например, който е сред най-популярните политици в Twitter и повечето му послания минават през социалната мрежа, а не през сайта на Белия дом, ще продължи да разпространява мислите и решенията си през платформата. Това съдържание обаче няма да може да бъде промотирано и таргетирано към определен тип потребители.  Ройтерс коментира, че това е резултат от растящ натиск над социалните мрежи да блокират опити чрез фалшива информация да се манипулират избори. Същото важи и за Facebook. Засега промените в социалната мрежа на Марк Зукърбърг по отношение на разпространението на политическо съдържание са по посока на прозрачността - когато става дума за политическа реклама, пише изрично кой е платил за нея и кой стои зад съдържанието. Според Facebook мениджмънта обаче пълното ограничаване на политическата реклама може да фаворизира вече популярни политици за сметка на такива, които тепърва стъпват на терен и нямат достатъчен достъп до традиционните медии. Защото този достъп струва доста пари, когато става дума за кампании.", "date": "2019.10.31", "title": "Twitter забранява политическата реклама от 22 ноември"}
{"url": "https://clubz.bg/89845-pentagonyt_razprostrani_kadri_ot_likvidiraneto_na_al_bagdadi_video", "text": "Пентагонът разпространи първи кадри и видеозаписи от операцията на командосите в Сирия, довела до ликвидирането на лидера на Ислямска държава Абу Бакр Ал Багдади, предадоха световните агенции. По време на операцията бяха ликвидирани още петима членове на групата, както и две деца. На пресконференция Пентагонът разпространи няколко снимки и откъси от видеозаписи от операцията. На тях се виждат около десет военни, които се приближават през нощта в събота срещу неделя до оградата на комплекса, в който се е криел Ал Багдади в село в Северозападна Сирия. Когато Ал Багдади взривява бомбата, която носи в тунел, в който е притиснат, експлозията убива освен него и две малки деца, а не три, както се твърдеше по-рано. Освен тези деца, шестима членове на ИД общо загиват по време на операцията, заяви генерал Кенет Маккензи, шеф на американското Централно командване. Сред тези шест души са самият Ал Багдади, четири жени и един мъж. Жените са се държали заплашително и са носели пояси с експлозиви, разказа генералът. Той увери, че 11 други деца са били защитени от силите, щурмували комплекса, и че двама мъже са били заловени. Взети са електронни материали и значително количество документи. Генералът каза още, че неидентифицирани бойци са били убити в околностите, когато са открили огън по американските хеликоптери. Бройката на убитите не бе съобщена. Видео, показващо нанесените от американците удари по тази група бойци, също беше разпространено от Пентагона. Кучето, което Доналд Тръмп похвали за участието му в операцията и което е вървяло пред военните в тунела, където е бил Ал Багдади, е било ранено от електрически кабели, оголени от експлозията, предизвикана от джихадисткия лидер, но вече се е върнало на служба. ДНК на Ал Багдади е била взета сред отломките на комплекса и сравнена с ДНК от него, взета по времето, когато е бил в затвор в Ирак през 2004 г. Така е потвърдено без съмнение, че става дума действително за него. След края на операцията на командосите комплексът е бил унищожен, за да не се превърне в място за поклонение, допълни генерал Маккензи. Той потвърди, че тленните останки на Ал Багдади са били спуснати в морето в съответствие със законите на войната в рамките на 24 часа след смъртта му. \n\t", "date": "2019.10.31", "title": "Пентагонът разпространи кадри от ликвидирането на Ал Багдади (ВИДЕО)"}
{"url": "https://clubz.bg/89815-edno_avokado_na_den_svalq_loshiq_holesterol", "text": "Консумацията на едно авокадо дневно е много полезна за организма, тъй като снижава нивата на лошия холестерол, установиха учени, цитирани от портала \"ЮрикАлърт\". \n\tЕкипът на проф. Пени Крис-Етъртън от университета в щата Пенсилвания изследвал 45 възрастни участници със свръхнормено тегло. Тeхният хранителен режим включвал три варианта - диета с ниско съдържание на мазнини, диета с умерено съдържание на мазнини, допълнена с източници на мононенаситени мастни киселини, и умерена диета с консумация на едно авокадо дневно. Вижте кои ядки пазят сърцето Оказало се, че авокадото е много полезно за сърцето, справя се с лошия холестерол и укрепва цялата сърдечно-съдова система. След 5-седмична диета с консумацията на този плод при участниците било констатирано по-ниско ниво на липопротеини с ниска плътност, които провокират образуването на вредния холестерол. В същото време при тези хора били регистрирани по-високи показатели на лутеин и на антиоксиданти. Тя препоръчва консумацията на този продукт във вид на сосове с филийки от пълнозърнесто брашно, съобщава БТА.", "date": "2019.10.31", "title": "Едно авокадо на ден сваля лошия холестерол"}
{"url": "https://clubz.bg/89840-bylgariq_pak_shte_uchastva_na_%E2%80%9Eevroviziq%E2%80%9C", "text": "След една година пауза България отново ще излезе на сцената на „Евровизия“, съобщи БНТ, организатор на българското участие в музикалния конкурс. Състезанието ще се проведе през май 2020 г. в Ротердам, Нидерландия. Евровизия 2019: Благодарим на БНТ, че не участвахме През 2019-а по време на управлението на генералния директор Константин Каменаров БНТ се отказа от участие с обяснението, че се налагат икономии. Това били част от мерките, предприети от БНТ  . Междувременно стана ясно, че обществената телевизия има около 35 млн. лв. дългове. Новият шеф на телевизията Емил Кошлуков също „оптимизира“ някои разходи, като свали предавания като „Стани богат“ и „Нощни птици“ – но е решил да върне участието ни на „Евровизия“, защото – по думите му пред   – представянето ни ще бъде финансирано изцяло от спонсор. Меценатът предстои ще бъде представен пред медиите. Той бил подписал вече договор с продуцентска компания, която ще избере кой и с каква песен ще излезе на сцената в Ротердам. През 2018-а България бе представена от сборната формация Equinox, които заеха 14-о място. Най-високо в класирането сме стигали до второ място през 2017 г. с певеца Кристиан Костов. Нидерландия получи правото да бъде домакин на „Евровизия 2020“, след като Дънкан Лорънс спечели първото място тази година с песента Arcade. Това е четвърта победа за страната в конкурса. Полуфиналите на състезанието ще бъдат на 12 май и 14 май, а финалът е на 16 май 2020 г. Трите шоута ще се проведат в зала „Ротердам Ахой“ в Ротердам, която разполага с 16 500 места.", "date": "2019.10.31", "title": "България пак ще участва на „Евровизия“"}
{"url": "https://clubz.bg/89824-fandykova_filma_za_promqnata_na_manolova_go_gledahme_prez_2013_a", "text": "Предложих на г-жа Манолова открит дебат пред всички медии по темите и проектите на София заедно с екипите. Тя отказа. За пореден път скри онези, за които твърди, че стоят зад нея и с които има намерение да работи.  Смятам, че е важно, когато се готвиш да управляваш, хората да знаят с кого се готвиш да управляваш. Защото иначе говоренето й за \"кмет в сянка\" се връща като въпрос към самата нея. Освен че не дава отговори за хората, които стоят зад нея, тя не дава отговори и кой финансира кампанията й. Още в началото обяви, че ще информира всеки ден по какъв начин и кой финансира кампанията й, до ден днешен това не се случи. Въпреки че имаше много възможности да говори за това - имахме 6 пъти дебати очи в очи, два пъти само между мен и г-жа Манолова. Тя не даде отговори на много въпроси и не чухме конкретни решения за проблемите на София. Според мен въпросът за почтеността стои пред всеки един от нас. И отговорът на този въпрос не става с пренаписване на биография. Направих промени в листата за общински съветници, вече имаме избрани 27 от тази листа. Поканих в екипа много доказани специалисти, авторитетни хора, хора с много силна гражданска позиция, и смятам, че партиите трябва да се отворят за граждански кандидати. В листата ни има и много млади активни хора, които имат желание да работят за София. Разбира се, има и хора, които са с опит, работили са, доказали са, че имат познанията и експертизата.  Готова съм и с промени в структурата и в екипа от заместник-кметове в общината, нещо, за което ще работя от първия ден. Не съм човек, който прави пазарлъци и уговорки. Поставям си ясно предложенията и ги защитавам с аргументи. По този начин винаги съм защитавала и проектите си за града. Не става с молби и уговорки, става с аргументи. С това да не се отказваш, когато е трудно, и да защитаваш и отстояваш своите идеи. В този смисъл екипа, който предложих, успях да го защитя, и мисля, че така е редно и така се прави. Софиянци са интелигентни и разумни хора и аз се надявам, че заедно с тях няма да допуснем развитието на града да спре и да се правят експерименти с проектите на София.  Постигнахме много заедно през тези години, защото всичко това, което успяхме да направим, сме го направили заедно със софиянци, благодарение на тяхното търпение, разбиране, подкрепа, техните критики, в които се вслушвам внимателно. Не трябва да позволим градът ни да влезе в спирала на хаос или нестабилност. Аз слушам хазартното говорене на г-жа Манолова по отношение на проектите и развитието на града и определено имам притеснение в тази посока. Градът се развива с опит, с конкретика. От нея не чухме никакъв конкретен отговор, нито конкретно решение. Чуваме само думи за промяна, но не и за каква промяна става дума. Филма за промяната, за която тя непрекъснато говори, го гледахме през 2013-2014 година. В София го гледахме от първия ред, когато правителството на г-н Орешарски спря важни проекти за града. Видях, че г-жа Манолова използва метростанцията, или поне се снима на метростанция „Витоша“ в \"Хладилника\". Точно за този участък правителството на Пламен Орешарски, което тя защитаваше, спря финансирането. И само благодарение на личните ми усилия осигурихме финансирането, така че метрото да не спре да се строи. Северната скоростна тангента също беше напълно блокирана. Това са факти и съм абсолютно убедена, че софиянци не са ги забравили. Затова моля всички софиянци за доверие и подкрепа, за да продължим заедно развитието на града ни.  Определено не се гордея с организацията на работата по \"Граф Игнатиев\". Наистина затруднихме хората. Направила съм си изводите и съм готова с конкретни промени. Организацията със строителните дейности ще е в две посоки. От една страна - промяна в структурата и организацията на работа в общината, от друга -  засилване на контрола. Най-важното - фирмите и проектантите да не носят само финансова, но и професионална отговорност. Защото когато някой иска да работи с публичните средства в град като София, той трябва да знае, че не може да си позволи с лека ръка да се претупва нещата и да ги проваля. До момента съм налагала и налагам най-високите възможни санкции. Само за \"Граф Игнатиев\" до този момент съм наложила над половин милион лева санкции. Не е малко, но очевидно има нужда от много по-строги мерки и строг контрол. Със сигурност това са стъпки и мерки, които да подобрят организацията и контрола при работата. Голям урок беше \"Граф Игнатиев\", наистина един мащабен, огромен проект в самия център на града, една ключова и знакова улица. Той включваше подмяна на подземна инфраструктура, канализация, трамвайни линии. Разбира се, сега трамваят минава много по-тихо, нищо общо с това, което беше година и половина по-рано с разбитите плочи и стърчащата арматура. Така че урока си го научихме. Гордея се с много от изпълнените проекти в града, които променят средата. Промяна са 42-та км ново метро, при положение че, когато започнах, бяха 9 км. Промяна и конкретен резултат е най-модерната инсталация за обработка на отпадъците, а започнахме от кризите с отпадъците и балите, чиято миризма се усещаше дори в центъра. Оставихме в историята старите депа, които рекултивираме и се превръщат в гори и поляни. Резултат и промяна са построените вече 100 нови сгради за детски градини, с открити 17 800 нови места за децата. Започнахме да строим училища - нещо, което за мен е много важно като перспектива за града. Образованието - продължавам да смятам, че това е най-важният сектор за града. Гордея се с това, че големите паркове на града вече са пълни с хора, а някога те дори не се косяха. Направихме реконструкция на голяма част от тях. Изградихме първия нов парк в София - парк \"Възраждане\", терен, който си върнахме след много сериозна съдебна битка. Гордея се с новите превозни средства - само за 5 години успяхме да намалим средната възраст на автобусите от 20 на 6 години. Отново ще кажа, че работата за 10 години наред освен с резултатите и постиженията е съпроводена и с пропуски. Важното е да си правим изводите и да не повтаряме грешките. Това са конкретни проблеми, които имахме във връзка с планирането, старите планове и законови проблеми. Част от тях успяхме да затворим. Внесохме в парламента промяна, с която затворихме вратичката за т.нар. ъглови имоти, които се строяха без никакво ограничение във височината и в разрез със заложеното в общия устройствен план на града. Успяхме да защитим тази промяна. Не беше никак лесно, имаше голяма съпротива. Поправката беше обявена за противоконституционна от Камарата на архитектите. Но се преборихме и тази вратичка вече е затворена. Не позволихме да се строи високата сграда на бул. \"България\" и \"Гешов\". Но е много важно новият общински съвет да продължи преговорите със собствениците, за да може окончателно този въпрос да бъде решен. Връщането на нормалността в строителството може да се случи само със законодателни промени и добро планиране. Предвиждаме и сме приготвили още законодателни промени - за увеличаване на отстоянията на сградите и по-високи изисквания за паркоместа и озеленяване. И, разбира се, промяната в общия устройствен план - стратегическа задача за града. Това не е лесно и не е бързо. Няма как едни хора просто да седнат и да променят общия устройствен план. Направихме екип, който подготви споделената визия за града ни. Тя ще бъде основата за промяната на общия устройствен план. Визията трябва да бъде приета от новия ОС до края на годината, това е спешна задача, за да може веднага след това да започне промяната на плана. Не трябва да се променя на парче. Трябва да се планира дългосрочното развитие на града. И то да е от гледна точка на това в какъв град искаме да живеят нашите деца. Затова е важно в закона да затворим всички вратички. Дадох конкретен пример, отново ще кажа, че никак не беше лесно това. Дори гилдията беше против. Но с много ясни аргументи и твърдост успяваме да го направим. Трябва по законов път да можем да се справим с тази ситуация. За конкретни случаи, които наистина са фрапиращи, като тези в \"Младост\" с имотите с детските площадки, законовият начин е да да се предлагат обезщетения на собствениците. И го направихме с 5 такива собственика, спасихме 5 зелени пространства за хората, които живеят в \"Младост\". Цената на еднократното пътуване беше увеличена, но при запазване и намаляване на цената на картите за пътуване. Въведохме европейската практика за стимулиране на хората да пътуват с абонаментни карти. И като намалихме 2 пъти цената на годишната карта, увеличихме в пъти ползването й. Да, изисква се първоначална инвестиция, но цената за пътуването в цялата градска мрежа излиза 1 лев на ден общо. В същото време имаме две важни задачи, които изпълнихме. Подобрихме чувствително общинските компании за градски транспорт, които бяха в тежко финансово състояние. Стабилизирахме ги. Направихме най-голямата модернизация на градския транспорт - 90% нови автобуси и тролеи. Част от тях са финансирани с европейски средства, но част от тях са инвестиции от общинските дружества. С част от приходите започнахме и изграждането на буферни паркинги. Вече е пуснат в експлоатация този на стадион \"Васил Левски\". И имаме планове за строителство на още 18. Отчетността я има – всеки лев от така наречената транспортна задача се одобрява и приема от общинския съвет. Редовно се правят проверки не само от вътрешни органи, но и от всички държавни регулатори. София беше първата община, която отвори информацията от станциите на агенцията по околна среда, и те могат да се видят в реално време от сайта на Столичната община. Заедно с това започнахме и проект за изграждане на собствена мониторингова система. По този проект работим от година и половина, защитихме европейски средства, направихме всички процедури, вече са монтирани 22 станции в различни точки на града, които бяха избрани от екип от експерти и учени от университетите. Предстои до края на годината да заработи системата, чрез която всеки с реално време, чрез мобилно приложение, може да проследи информацията. Така както може да я проследи и от гражданските станции, една система, която аз приветствам и използвам също. Не виждам нищо лошо да има информация от много места, защото това е един от най-тежките проблеми, изискват се време и съпричастност, защото нито една институция не може да реши сама този проблем. Изпълняваме програма от над 100 мерки. Напреднахме чувствително по отношение на проектите за намаляване на замърсяването от транспорт. С новия градски транспорт постигнахме 2,5 пъти намаление на вредните емисии. Помним старите икаруси и какво излизаше от тях. С метрото спестяваме 75 хил. тона годишно вредните емисии, а с пускането на новата линия ще достигнем до 90 хил. тона. В същото време започнахме работа за подмяна на печките на дърва и въглища. Защитихме 60 млн. лв. еврофинансиране, за да можем безплатно да подменим 1/3 от всички печки на дърва и въглища в София с по-екологични варианти - газ, топлофициране, електричество или пелети. Този проект вече се изпълнява и до момента над 6000 домакинства са заявили, че ще участват. За 2 години ще успеем да променим чувствително начина на отопление. Разбира се, важни са и зелената система, зеленият пояс около София и новата гора край Суходол, която засаждаме. Над 1000 дка залесихме през последните години. Поискала съм от парламента да инкриминира горенето на отпадъци, защото само административните мерки не дават резултат.", "date": "2019.10.31", "title": "Фандъкова: Филма за промяната на Манолова го гледахме през 2013-а"}
{"url": "https://clubz.bg/89848-livyrpul_i_arsenal_si_vkaraha_deset_gola_za_kupata_na_ligata", "text": "\"Ливърпул\" и \"Манчестър Юнайтед\" са на четвъртфинали в турнира за Купата на лигата (\"Карабао къп\") - и двата тима надделяха в големи мачове от 1/8-финалите. \"Ливърпул\" елиминира \"Арсенал\" след паметно 5:5 и 5:4 след дузпи на \"Анфийлд\". И двата отбора заложиха предимно на резерви и младоци. Гостите само веднъж бяха догонващи слад автогола а Мустафи в 6-ата минута, донесъл 1:0 за \"червените\". Нататък \"Арсенал\" водеше в резултата и има за какво да съжалява. \"Артилеристите\" бяха напред с 3:1 и 4:2. Две попадения заби новата сензация Габриел Мартинели (18 г.). \"Ливърпул\" изравни за 4:4. \"Арсенал\" отново дръпна - 5:4, а 5:5 направи Дивок Ориги в добавеното време. При 11-метровите удари имаше само един пропуск - на Дани Себайос от лондонския тим. \"Манчестър Юнайтед\" пък би \"Челси\" с 2:1 на \"Стамфорд Бридж\". Маркъс Рашфорд откри от дузпа в 25-ата минута. Последваха два красиви гола, особено вторият. Миши Батшуай изравни с индивидуален пробив в 61-ата. 12 минути по-късно гостите получиха свободен удар и от около 30 м Рашфорд заби попадение, за което ще се говори поне още дни - в стила на Кристиано Роналдо някога. До края \"Юнайтед\" удържа натиска на домакините.", "date": "2019.10.31", "title": "\"Ливърпул\" и \"Арсенал\" си вкараха десет гола за Купата на лигата"}
{"url": "https://clubz.bg/89850-%E2%80%9Cal_djazira%E2%80%9D_tejki_boeve_mejdu_sirijskite_i_turskite_vojski_video", "text": "Тежки боеве между сирийската армия и турските сили избухнаха около Рас ал Аин, след като турските сили превзеха села около този сирийския граничен град, предаде днес телевизия “Ал Джазира”. Подкрепяни от Турция бунтовници казаха, че е имало периодични сблъсъци между двете военни групировки през последните дни южно от града, който Турция превзе от водените от кюрди сирийски сили по-рано този месец. Битките подчертават опасността от пълно възобновяване на сраженията в Североизточна Сирия, след като Анкара постигна отделни споразумения с Вашингтон и с Москва да изтласка сирийската кюрдска милиция \"Сили за народна защита\" (YPG) поне на  30 километра южно от общата граница на двете държави. Турски войски и подкрепени от тях сирийски въоръжени групи влязоха в Североизточна Сирия на 9 октомври, за да нападнат, след дни по-рано президентът Доналд Тръмп изтегли от района американските войски. Междувременно Ройтерс предаде, че бомба, избухнала на оживено място в северния сирийски град Африн, е убила най-малко осем и е ранила поне 30 души. Градът, населен предимно с кюрди, в момента е под контрола на подкрепяните от Турция милиции. Русия не разполага с потвърждение на информацията за директни сериозни стълкновения между военните на Турция и Сирия в района на реализацията на руско-турския меморандум от 22 октомври, заяви на пресконференция министърът на външните работи на Руската федерация Сергей Лавров, цитиран от ТАСС. Коментирайки думите на турския президент Тайип Ердоган относно възможността за разширяване на зоната за сигурност в северната част на Сирия, Лавров подчерта, че Ердоган „не декларира категорично това“: Както министърът отбеляза, след 150 часа, които бяха дадени за движението на кюрдските единици за самоотбрана на 30 км от сирийско-турската граница, Руският център за помирение на враждуващите страни заяви, че това условие е изпълнено. „Изхождаме от това. Както разбирам, нашите турски колеги не направиха други изявления. Въпросите се решават доста ефективно „на място“, каза руският външен министър и добави, че руските военни са в контакт със сирийските и турските си колеги, пише \"Фокус\". Американските сили патрулираха в част от границата на Сирия с Турция в четвъртък при първия подобен ход, след като Вашингтон изтегли войските от района по-рано този месец, предаде Франс прес, цитирана от \"Фокус\". Пет бронирани превозни средства, носещи американски знамена, патрулираха по ивица от границата на север от град Кахтания, район, в който те оперираха, преди Вашингтон да обяви изтеглянето си. Сирийската обсерватория за правата на човека, базирана във Великобритания, заяви, че американските сили се стремят да поддържат присъствие по източния участък от границата.", "date": "2019.10.31", "title": "“Ал Джазира”: Тежки боеве между сирийските и турските войски (ВИДЕО)"}
{"url": "https://clubz.bg/89869-lili_ivanova_i_oshte_7_tvorci_s_dyrjavni_pensii_za_zaslugi_kym_naciqta", "text": "Осем творци ще получат специални държавни пенсии за заслуги към нацията, стана ясно днес след заседание на Министерския съвет. Това са  Лили: Седнах и си казах - аз съм Лили Иванова и какво?! В продължение на години Лили Иванова взимаше пенсия от 138 лв., а от няколко месеца ѝ е била повишена 162 лв. Предложението е внесено от министъра на културата Боил Банов на основание на Закона за награждаване на лица с особени заслуги към българската държава и нация. Лили Иванова: Сега се уча от младите. Това е положението! (СНИМКИ) За четирите години, откакто влезе в сила Законът, хората от културата със специални пенсии са 42-ма. С новите стават 51. Правителството днес реши още музикантът Кирил Маричков, който на 30 октомври навърши 75 г., да бъде предложен за орден „Стара планина“ първа степен – за изключително големите му заслуги към развитието на българската култура и изкуство. Лили Иванова: Сега се уча от младите. Това е положението! (СНИМКИ)", "date": "2019.10.31", "title": "Лили Иванова и още 7 творци с държавни пенсии за заслуги към нацията"}
{"url": "https://clubz.bg/89846-jokeri_ot_vsichki_strani_obedinqvajte_se", "text": "От Близкия изток до Чили – през Москва, Каталуния и Еквадор – и от Париж до Хонконг светът е обхванат от протести. Протести срещу вдигането на цените, в защита на права, политически протести, протести срещу ваксините, протести по принцип  . По-малко от месец след премиерата на последния филм на Тод Филипс с Хоакин Финикс на повечето от тези демонстрации може да бъде забелязано едно и също познато „щастливо лице” – и това е клоунската маска на главния комиксов злодей от света на Батман. „Осиновяването” на персонажи от масовата култура при изблици на масово недоволство не е непознато явление. През 2005 г. излезе дистопичният трилър на братя   Уашовски „V като вендета” по едноименния графичен роман на Алън Мур. В него стилизираната маска на Гай Фокс е използвана като символ на протеста срещу тиранията. Гай Фокс е историческа фигура, член на група заговорници, направили неуспешен опит да взривят британския парламент през 1605 г. – така наречения Барутен заговор. Сред излизането на филма през 2005 г. маската с характерното изображение започва да се появава все по-често сред групи, протестиращи срещу политици, банки и други финансови институции. Тя става едновременно средство за привличане на внимание, за прикритие на самоличността на протестиращия и политическа декларация за готовност за борба с тиранина, където и да го виждат маскираните. Като начало още през април 2006 г. група с маски на Гай Фокс се сблъсква с друга група със същите маски в Ню Йорк, пред офисите на филмовата компания „Уорнър”. Първата група протестира срещу погрешното представяне на анархистите във филма „V като вендета”, а втората контрапротестира. По-нататък маските са използваха от активисти от „Анонимните” в протест срещу сциентолози  , през май 2009 г. хора със същите маски „взривиха” в Лондон буре с фалшив барут на протест срещу прекомерните разходи на британските парламентаристи. Тези маски се носеха от членове на „Окупирай Уолстрийт” през 2011 г., на протести в Полша срещу подписването на АКТА, в Мумбай, Индия – срещу цензурата в интернет – през 2012-а, в няколко страни от Персийския залив при протести от времето на Арабската пролет… и по най-различни поводи на несъгласие в Турция, Тайланд, Бразилия, Египет, Канада, Саудитска Арабия… Въпреки че на много места прикриването лицата по време на публични демонстрации е забранено и може да доведе до сериозни присъди. Тази година по време на фестивала „Комик кон“ в Сан Диего маската бе използвана и в протести на антиваксъри. На продължаващите вече шести месец антиправителствени демонстрации за демокрация в Хонконг разнообразието от маски е значително по-широко. Там, независимо от забраната за покрити лица по време на публични събития, наред с Гай Фокс се забелязват още маски на Жабока Пепе, забранения в Китай Мечо Пух   и други народни любимци. Най-новото и   усмихнато лице на движението за демокрация там е на Жокера. Който иска да изглежда като клоуна психопат, може да го постигне дори и без маска – достатъчно е да има червило, белило и малко зелена боя. Жокера се появява за първи път в дебютния брой на комикса „Батман” през 1940 г. Новата му версия във филма на Тод Филипс е вдъхновена директно от графичната новела от 1988 г. „Убийствена шега” на Алън Мур  . През седмиците, откакто филмът тръгна по кината, героят на Хоакин Финикс стана особено популярен по улиците на Ливан, където група графити артисти рисуват по фасадите гримасничещия клоун с коктейл „Молотов” в ръка. Той се появява и на много други места, където недоволството и общественият гняв търсят публично изражение, съобщава интернет изданието „France24“. В Чили пред редиците на протестиращите танцуват жокери, а по стените се появяват надписи „Всички сме клоуни“. И все пак защо протестиращите по цял свят не тръгнат след някой по-положителен образ? Например след Батман, този неуморен защитник за гражданството, самоотвержен борец срещу битовата престъпност и политическата корупция? Защо недоволните избират да вървят след Жокера и се идентифицират с един убиец с тежко психическо отклонение? Тук отговорът е лесен – защото го чувстват близък, защото смятат, че и те като него са жертви на една несправедлива социална система. Защото виждат, че с него имат общ проблем – никой не желае да ги изслуша… А и защото трябва за признаем, че Жокера изглежда доста по-ефектно от онзи английски бомбаджия от ХVII век с претенциозните мустачки и заострената брадичка.", "date": "2019.10.31", "title": "Жокери от всички страни, обединявайте се!"}
{"url": "https://clubz.bg/89852-byudjet_2020_byudjet_na_kysiq_horizont_ili_dobre_balansiran", "text": "Новият проектобюджет за 2020 година, който Министерството на финансите публикува миналия петък за обществено обсъждане, отново раздели работодатели и синдикати. Срещу предвидените повишени социални разходи и административното увеличение на минималната работна заплата се обявиха от бизнеса, докато от синдикатите твърдят, че идеите в новия бюджет не предвиждат реформи.  По думите му бюджет 2020 не се различава съществено от този за изминалата година. Не се виждали и стъпките, които трябва да доведат до новия модел в помощ на хората с увреждания. Нейков беше категоричен, че не трябва да се отдава толкова внимание на изненадващо балансираната рамка на бюджета, която не предвижда излишъци или дефицити. Според него излишък със сигурност ще има в края на годината и той отново ще бъде преразпределен. Очаквано, ВСС не хареса бюджета на кабинета за съдебната власт В студиото на БНТ беше и председателят на Асоциацията на индустриалния капитал в България, който се съгласи с думите на министъра на финансите, че в проекта са заложени буфери, които да поемат евентуални икономически сътресения през следващата година.  Вчера обаче се проведе т.нар. тристранна среща между властта и социалните партньори, където председателят на АИКБ изрази недоволство от заложените от правителството административни увеличения на заплатите в бюджетната сфера. Припомняме, че финансовото министерство е заложило нов праг на МРБ от 610 лв. и 10-процентно увеличение на всички заплати на чиновниците. Мнението на АИКБ беше подкрепено и от друга голяма работодателска организация - Българската стопанска камара. Оттам са убедени, че нарастването на заплатите на чиновниците ще доведе до поредното изостряне на дефицита на работна сила при частните компании. Препоръчват тези средства да се пренасочат към областното и общинското здравеопазване, към хронично недофинансираните държавни органи и така да се ограничи изтичането на ценни кадри.  В Бюджет 2020 няма реформи Очаквано критики към проектобюджета дойдоха от синдикатите, които смятат, че увеличението на доходите е недостатъчно и настояват за данъчна реформа - премахването на т. нар. плосък данък и преминаването към прогресивно данъчно облагане. Синдикатите не са съгласни и с предвиденото замразяване на детските надбавки и парите за майчинство.  Недоволство изразиха тази сутрин и служителите в Главна дирекция на наказанията и Главна дирекция \"Охрана\" към МВР заради липсата на заложение средства за финансово обезпечаване на допълнителни 200 щатни бройки във ведомствата.  Бюджет 2020: 10% скок на бюджетните заплати, 6.7% на пенсиите Надзирателите от години водят борба за увеличаване на броя служители, като по техни думи към момента той е крайно недостатъчен за нормалното функциониране на различните звена. От ресорния синдикат заявиха, че са в стачна готовност и са готови на действия, ако не бъдат взети предвид исканията им.  Критичен към заложените идеи на МФ беше и бившият депутат от БСП Георги Кадиев.  Припомняме, че МФ планира да събере и изхарчи общо 46,8 млрд. лв. през 2020 г. Увеличението на прихода спрямо тази година се равнява на около 3,3 млрд. лв., които би трябвало да дойдат от повишените постъпления от данъци и осигуровки, както и от добрите прогнози за ръст на икономиката. Планираният държавен дълг бележи двоен ръст спрямо предходните две години и ще достигне до нови 2,2 млрд. лв.  ЕК и проблемният бюджет на Италия: част втора В разходната част най-много средства се залагат за социално осигуряване, подпомагане и грижи - 14,8 млрд. лв., следват икономическите дейности (7.8 млрд. лв.), здравеопазване (5,7 млрд. лв.), отбрана и сигурност (5,3 млрд. лв.), образование (4,8 млрд. лв.). В Бюджет 2020 няма реформи Бюджет 2020: 10% скок на бюджетните заплати, 6.7% на пенсиите ЕК и проблемният бюджет на Италия: част втора", "date": "2019.10.31", "title": "Бюджет 2020: бюджет на късия хоризонт или добре балансиран"}
{"url": "https://clubz.bg/89851-borisov_otnovo_se_hvali_s_uspehite_na_pravitelstvoto", "text": "До края на мандата ни БВП ще стигне 130 милиарда лева. Това каза премиерът Бойко Борисов в началото на заседанието на правителството днес. \"В началото на мандата поехме ангажимент БВП да мине 110 милиарда лв. В момента сме на близо 119 милиарда и до края на мандата ще стигне 130 милиарда\", заяви Борисов. Той коментира специално и темата за външния дълг, по която имало много спекулации. \"Искам да ви кажа за външния дълг, където имаше много спекулации. Ние сме трети в ЕС по нисък външен дълг. По време на управлението тези 3 години външният дълг намаля, от 28% до края на мандата сме планирали да е 19,5%. Това показва отговорността към следващите поколения и че харчим толкова, колкото изкарваме\", отчете Борисов. Не пропусна и успехите в контрабандата, като изтъкна, че в момента България е държавата с най-ниска контрабанда на цигари в ЕС - 3,4%. Това се дължало на добрата работа на НАП, ДАНС, МВР и прокуратурата. \"С 3 милиарда лева повече пари има в бюджета вследствие на това. Затова си позволяваме да изпълняваме програмата за двойно увеличение на учителските заплати и навсякъде във всички сектори има повече пари. Както поехме ангажимент, има и 10% увеличение на доходите. Така че само за образование 610 милиона се дават допълнително. Само за заплати на учителите – 360 милиона лева, защото сме убедени, че колкото по-образована е нацията, толкова по-конкурентоспособни сме\", обясни Борисов. Той отбеляза, че и безработицата е много ниска. \"Безработицата отиде на 4%, на практика не работят само тези, които не искат\", каза Борисов. Той каза още, че правителството дава допълнитлено 60 млн. лв. за здравеопазване и се обърна към министър Кирил Ананиев: \"Нека тези пари да стигнат до сестрите, лекарите и да им се повишава възнаграждението.\" Борисов коментира още, че в сферата на отбраната България постига всички стандарти на НАТО след закупените 8 нови бойни самолета. \"Така че това, което сме обещали, го изпълняваме в пълния му обем. Повече пари има и за култура, спорт и инфраструктурни проекти\", обобщи той.", "date": "2019.10.31", "title": "Борисов отново се хвали с успехите на правителството"}
{"url": "https://clubz.bg/89849-fiat_i_pejo_se_razbraha_delqt_5050", "text": "Италианският автомобилостроител \"Фиат Крайслер\" (Fiat Chrysler) и френският Пе Ес А (PSA) обявиха днес, че са се споразумели единодушно за сливане с равни дялове 50 на 50 на дейностите на двете групи, създавайки четвъртата по големина в света автомобилна компания, предадоха световните агенции, цитирани от БТА. Централата на новото предприятие ще бъде в Холандия. Акционерите на двете групи ще държат съответно 50 процента от капитала на новото предприятие и ще делят поравно постъпленията от това сливане, се казва в съвместно комюнике. Управителният съвет ще се състои от единайсет членове - петима назначени от \"Фиат Крайслер\", петима - от Пе Ес А, а сегашният ръководител на френската компания Карлос Таварес ще бъде генерален директор. \"Фиат\" и \"Пежо\" преговарят за сливане, може да създадат световен гигант Новината идва само ден след като беше съобщено, че двете компании преговарят за сливане. Ако сделката стане факт, новото обединение би се оценявало на близо 50 милиарда долара и ще бъде четвъртата по големина компания в сектора след \"Фолксваген\" (Volkswagen), \"Рено-Нисан\" (Renault-Nissan) и \"Тойота\" (Tоyota). Това е втори опит на \"Фиат\" да погълне или да се слее с някой от своите френски конкуренти, като само преди няколко месеца беше на прага от сделка с \"Рено\", но договорката отпадна в последния момент. Пе Ес А е продала 3,9 милиона коли за миналата година и е отчела оборот от 74 милиарда евро, а \"Фиат Крайслер\" е пласирал на пазара 4,8 милиона коли за 100 милиарда евро. Опитът за сливането идва само месец след като един от старши мениджърите в американското подразделение на \"Фиат\" беше арестуван в рамките на разследване на министерството на правосъдието на САЩ за вредните емисии от дизеловите превозни средства. Емануеле Палма е обвинен, че е участвал в заговор, целящ да заблуди регулаторните органи, клиентите и обществото за системите за отчитане на вредни емисии, които са използвани в дизеловите автомобили на \"Фиат-Крайслер\" в САЩ.", "date": "2019.10.31", "title": "\"Фиат\" и \"Пежо\" се разбраха, делят 50/50"}
{"url": "https://clubz.bg/89881-nesebyrskiqt_kmet_ne_izliza_ot_aresta", "text": "Кметът на Несебър Николай Димитров заедно с двама от четиримата арестувани с него общински съветници остават под стража. Това реши в четвъртък вечер Апелативният специализиран съд. Те са обвинени в участие в престъпна група за купуване на гласове. Според ръководещия състава председател на съда Георги Ушев има данни за вероятна съпричастност на Димитров, Георги Георгиев и Петър Тодоров към престъплението срещу политическите права на гражданите, съобщи бТВ. Николай Димитров беше преизбран на първи тур за четвъртия си мандат, докато беше в килията. Николай Димитров печели Несебър от килията Този състав смята, че купуването на всеки един глас е престъпление, и дори да става въпрос за 400 гласа, това надхвърля отделното престъпление и може да става въпрос за ОПГ и е подсъдно на специализиран съд, обясни съдия Ушев. Остава въпросът ще се наложи ли от ареста Димитров да се закълне и да встъпи в новия си мандат като кмет.", "date": "2019.10.31", "title": "Несебърският кмет не излиза от ареста"}
{"url": "https://clubz.bg/89880-levski_bi_dunav_v_mach_s_neredoven_gol_i_chetiri_gredi", "text": "\"Левски\" победи \"Дунав\" (Русе) с 2:0 в последен мач от 14-ия кръг на efbet Лига и се върна на второто място, което дели с \"Локомотив\" (по 32 точки, \"Лусогорец\" има 36 т., а ЦСКА-София - 25). \"Сините\" удариха четири греди, а първият им гол не биваше да бъде зачетен заради засада, а остана и съмение за нарушение в атака. След двубоя старши треньорът на русенци Людмил Киров призна, че тимът едва е събрал пари за пътуването до София. \"Дунав\" е в тежко състояние, след като собственикът д-р Симеон Симеонов се оттегли от управлението след 10 години начело.  Запалянковци на отбора написаха писмо до премиера Бойко Борисов с апел да им намери нов благодетел. ЦСКА-София разгроми десетима от \"Етър\" В 15-ата минута \"Левски\" поведе в автогол на вратаря Благой Макенджиев, който влезе в съприкосновение с тарана Дени Алар. Първо, нападателят беше в засада при центрирането. Второ, той си помогна с ръка във въздушния сблъсък със стража. Седем минути по-късно домакините решиха всичко с попадение на централния защитник Холмар Ейолфсон, който прехвърли ефектно Макенджиев при ъглов удар. Нататък \"Левски\" пропусна да разгроми съперника си. Греди удариха Ейолфсон, Мазурек, Алар и резервата Здравко Димитров. Макенджиев също имаше намеси, особено в края на срещата, така спаси отбора си от разгром. По-рано днес \"Славия\" записа четвърта пореда победа в първенството с 1:0 като гост на \"Витоша\" (Бистрица). \"Лудогорец\" спечели с лекота в София в кръг с рекорди През уикенда ще се играе само един мач: \"Лудогорец\" - \"Берое\". Останалите срещи от 15-ия кръг са в средата на идната седмица, отложени са заради втория тур на изборите. На \"орлите\" обаче предстои мач от Лига Европа, затова ще приемат старозагорци в събота. \"Лудогорец\" спечели с лекота в София в кръг с рекорди", "date": "2019.10.31", "title": "\"Левски\" би \"Дунав\" в мач с нередовен гол и четири греди"}
