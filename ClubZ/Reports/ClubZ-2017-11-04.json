{"url": "http://clubz.bg/60309-sedem_neshta_koito_trqbva_da_znaete_za_propagandata", "text": "Списък от 6 елементарни признака, по които се разпознава прокремълската пропаганда и дезинформация в медиите, е подготвил екипът на проекта \"ЕС срещу дезинформацията\" на Европейската служба за външна дейност. На пръв поглед обобщенията изглеждат очевидни, но събирането им на едно място прави ориентацията в пропагандната джунгла една идея по-лесно за потребителя на новини.  Ето и списъка от неща, които трябва да се знаят за разпознаване на дезинформацията, представени от проекта  : Твърденията в прокремълските фалшиви новини обикновено идват \"от нищото\" - тоест зад тях не стоят обективни и проверими факти. Но за сметка на това експлоатират предишни факти и разпространени предразсъдъци, за да звучат историите им правдоподобно. Такъв е примерът с някои \"любими\" на дезинформацията теми - например свалянето на самолета на Малайзийските авиолинии или фалшивата новина за отвлечено и изнасилено 13-годишно момиче в Германия от новодошли бежанци. В първия случай, използвайки факта, че самолетът се разби над украинска територия, пропагандната машина разпространява как той е свален от украинската армия. Въпреки че международното разследване откри огромно количество доказателства, че самолетът е свален от сепаратисти в Украйна, подкрепяни от Русия. При втория пример прокремълските медии използваха настроенията покрай историята с оплаквания от жени в Кьолн, Германия, които били обект на сексуални задявки от \"групи мъже с чуждестранно потекло\". В разгара на тази история бе разпространена друга - доста по-зловеща - как новопристигнали в Германия бежанци отвлекли и изнасилили 13-годишно момиче на име Лиза. Бързо се установи, че тази новина е фалшива, но използването на широко разпространен предразсъдък я бе направил да звучи правдоподобна. RT (Russia Today) и Sputnik са международните флагмани на дезинформационната кампания на Кремъл, която тече от години. Три са нещата, които трябва да се знаят за тези \"медии\" -   (финансират се пряко от властите в Москва), те не са и   (няма да срещнете гледните точки на различните участници в дадена случка) и произвеждат фалшиви новини с цел да промотират политически тези. И още нещо - никога, ама никога няма да срещнете дори сянка на критика към управлението на Руската федерация. По никакъв повод. Попадали ли сте например на канала в YouTube \"In the Now\"? А знаете ли, че и той е свързан с RT? Разбира се, тази връзка не е афиширана, защото иначе пропагандата няма да работи така добре. Какъв е принципът? Каналът в световната платформа за видеообмен набира популярност като купува и споделя забавни клипове с потенциал да станат хит в мрежата. Щом веднъж потребителите на мрежата \"харесат\" някое от веселите клипчета, без да знаят, се \"абонират\" да получават и видео с прокремълска пропаганда и \"новини\" във фийдовете си. Системата е проста и работи, но далеч не е единствения метод за достигане до все по-широка аудитория. Защото \"медиите\" с подобно съдържание са стотици и на всякакви езици. (примери за дезинформация от 2015 г. насам, засечена от европейския проект против дезинформацията можете да видите  )  Да направиш нещо, което е лъжа, да звучи като истина не е задължително да е много трудна задача. Можеш да внушиш, че президентът на Русия е много популярен в САЩ почти без усилие - например като инсценираш репортаж от ресторант в Ню Йорк, в който, видиш ли, почели рождения ден на Владимир Путин със специален сандвич. Един гигантски бургер \"Путин\", моля... Също така, можеш да представиш обикновеното гумено, жълто пате за баня или играчката \"спинър\" като инструменти на глобалната американска конспирация за сваляне на чужди правителства и да се надяваш, че някой ще ти повярва. Можеш да наемеш актьор, който да твърди убедено, че е жив свидетел на разпъване на дете на кръст, което, разбира се, не се е случило или да твърдиш как пред очите ти са убили малко момиченце, въпреки че чудесно знаеш, че това няма нищо общо с истината...  Употребата на притеснението на обществата от миграцията и различните малцинства е важна част от прокремълската пропаганда и дезинформация. Примерите за употребата на темата за насаждане на страх и разделение в последните години са хиляди и особено много се засилват по избори в Европа - така бе и по време на парламентарните избори в Германия, и по време на президентския вот във Франция тази година.  Едно от основните оръжия на пропагандата е да се опитва да руши доверието в така наречените традиционни и реномирани медии в страните, в които прокремълската машина за дезинформация оперира. Целта - да обърне подозрението за неистинност от себе си и да го прехвърли върху другите. По този начин дезинформацията се представя по начин, по който да изглежда като \"нормална\" практика и в същото време атакува изобщо идеята, че медиите могат да са проводник на истина. (В България си имаме поговорка, която описва добре този инструмент на пропагандата - \"Крадецът вика: дръжте крадеца\" - б.р.) Целта на прокремълската пропаганда е да \" това бе записано в една от резолюциите на Европейския парламент. \"Знаем, че дезинформационните кампании са координирани от властите в Русия и са част от стратегията на Москва.\", пишат в заключение на анализа си от европейския проект за разобличаване на дезинформацията.  ", "date": "2017.11.04", "title": "Седем неща, които трябва да знаете за пропагандата"}
{"url": "http://clubz.bg/60235-anonimni_signali_za_korupciq_v_olaf_moje_v_bylgariq_ne", "text": "Еврокомисарят по бюджета Гюнтер Йотингер бе на посещение у нас в края на миналата седмица. Управляващите се постараха максимално да извлекат пи ар дивиденти от това посещение. Йотингер имаше много публични изявления. Едно от тях обаче бе особено интересно. То бе направено в Софийския университет в разговор с граждани. Това изказване е сериозен камък в двора на българските политици. Еврокомисар: Имате корупция? Пишете ни... Оказва се, че в ОЛАФ приемат анонимни сигнали за корупция. Докато в бъдещия орган за борба с корупцията, който предстои да бъде създаден, такива сигнали ще са недопустими. Така е записано в приетия на първо четене законопроект, внесен от ГЕРБ. И възниква напълно логичния въпрос:  Въпросът се оказа изключително изнервящ за ГЕРБ. Това бе лаконичното изявление пред Клуб Z на представител на управляващата партия, който изрично отказа официален коментар по темата. Същият въпрос обаче важи с пълна сила и за БСП. Техният законопроект бе отхвърлен на първо четене. Но и в него анонимните сигнали бяха забранени. И БСП забрани анонимните сигнали за корупция Според него е възможно с такива сигнали да се цели политическа разправа, а новият антикорупционен орган да се превърне в политкомисариат. На подобно мнение е и шефът на комисията за борба с корупцията Борис Ячев (Обединени патриоти). Той обясни забраната за анонимни сигнали с \"нивото на зрелостта на обществото\". Ячев също така допълни, че институциите работят бавно и ако се даде възможност за анонимни сигнали това ще блокира работата на новия орган. Той не се съгласи с твърдението, че в малките населени места хората ще се притесняват да излязат с името си срещу местния дерибей. И заяви, че в комисията идват много сигнали от хора от малки населени места, които не се притесняват да се подпишат. Очаквано - антикорупционния закон на ГЕРБ приет, този на БСП - отхвърлен Депутатът от ДПС Хамид Хамид също заяви, че анонимните сигнали могат да се превърнат в донос. Той изтъкна, че според приетия на първо четене законопроект човекът, който подава сигнала е изключително добре защитен, защото неговото име ще се знае само от съответния служител, като той е длъжен да не разкрива самоличността му и да не оповестява данните и фактите по казуса. Анонимните сигнали бяха записани в закона, изготвен от екипа на вицепремиера Меглена Кунева в миналия мандат. Именно те бяха основната причина този закон да не бъде приет. В този парламент, както се вижда, по тази тема няма управляващи и опозиция. При такова единодушие обаче няма как обществото да не бъде подозрително. И БСП забрани анонимните сигнали за корупция Очаквано - антикорупционния закон на ГЕРБ приет, този на БСП - отхвърлен", "date": "2017.11.04", "title": "Анонимни сигнали за корупция: в ОЛАФ може, в България - не"}
{"url": "http://clubz.bg/60305-aldi_%E2%80%93_magazinite_ot_koito_po_evtini_nqma", "text": "Двамата „императори“ - братята Тео и Карл Албрехт, в продължение на години оглавяват списъка на най-богатите германци благодарение не на друго, а на феноменално ниските цени, които поддържат в своите магазини. Така е от самото начало, така е и до днес под девиза „По-малкото е повече“ - броят на стоките по рафтовете е ограничен, но за сметка на това те струват неустоимо евтино. АЛДИ със своите над 4 200 филиала се определя като най-мощната търговска верига в Германия. И разполага с възможости да диктува цените на основните хранителни продукти, но над стратегията и тактиката е спусната плътна информационна завеса – както за фирмените дела, така и за житието и битието на собствениците официално не се казва абсолютно нищо. За основите се знае – положени са през 20-те години на миналия век от бащата на двамата братя: Карл Албрехт старши, който въртял бакалия в Есен заедно със съпругата си. И приучавал отрано синовете си и на работа, и на спестовност.  Това един ден довежда до експанзия в цяла Германия и по света, след като стигат до решението да предлагат по-малко на брой продукти, но на максимално ниски цени. В следвоенните времена този подход определено се осмисля и филиалите на фирмата стават все повече, името Албрехт се превръща в марка. Оттам нататък до появата на АЛДИ не минава много време – с все по-широкото разпространение на магазините на самообслужване, достигнали и Европа след появата си в Америка, двамата братя подушват перспективността на идеята и не се поколебават да действат. Те съкращават рязко персонала и разполагат стоките за продан по най-спартански начин, за да снижат цените още повече. И през 1962 Албрехт се трансформира в Албрехт Дискаунт, т.е. АЛДИ. Основателят на “Алди” си отиде без 18 милиарда евро Това е магазин за бедни и уважаващите себе си германци не го посещават -  това казват някои в онези времена, когато никак не се смята за престижно да обикаляш по улиците с фирмените торбички на магазина в ръка. Факт е, че в този вид магазини пазаруват действително по-малко заможните хора, но именно техният стремеж към икономии превръща собствениците в милиардери. Тео и Карл не парадират с това – оставят легендите за състоянието им да се носят, докато самите предпочитат затворения живот и максималната дистанция от публични изяви. През 1971 година обаче похищението на по-големия брат рязко повишава интереса на медиите и обществото към семейството. На 29 ноември 1971 Тео Албрехт, както обичайно, последен напуска фирмената централа край Есен, когато е нападнат и отвлечен от двама гангстери. Поисканият откуп е 7 милиона марки, които семейството не се поколебава да плати и заложникът е освободен. Тогава Тео дава и единственото си телевизионно интервю, а малко по-късно похитителите са заловени и осъдени. Половината от парите обаче са изчезнали и така и не се намират. На Тео му е трудно да преживее загубата и прави опит поне да свали сумата от данъците си, но съдът е против. След инцидента двамата братя се изолират още повече, за дейността на концерна (вече от десетина години разделен на две половини – северна и южна) се говори още по-малко, а марката става все по-популярна и вече привлича съвсем не само бедните купувачи. Палитрата на магазините се разширява и с по-луксозни стоки, и с нехранителни продукти, за които в деня на пускането им се извиват гигантски опашки. И как да е друго, когато цените са без конкуренция, макар да е ясно, че обяснението за евтиното месо неизбежно е във варварския начин на производството му, а зад привлекателните за широката публика нехранителни продукти стои положен в Бангладеш или Камбоджа робски труд. „Интересното в успеха на АЛДИ е , че всички ние на практика поддържаме тази система, респективно нямаме правото да отправяме морални упреци“, казва много точно по този повод журналистката от сп. Шпигел Сузане Аман. Тотален контрол, почти нечовешки – разказват на свой ред бивши служители на фирмата с непосредствени впечатления от начина, под който двамата братя строго държат нещата под око. Разходите се следят ежедневно, настоява се за пестенето от всяко възможно перо, дадени са дори указания как да са подредени бюрата на служителите – какво да има вътре и какво отгоре. Тео си позволява един единствен лукс – брониран мерцедес за 1,5 милиона марки, за да предотврати повторение на събитията от 1971. Оттам нататък спестовността му е едва ли не култова, както се потвърждава от случката с приятел-бизнесмен. Тео му разказвал за новопоявилия се в магазините чай Дарджилинг и му изпратил една проба да го опита – но точно една проба, т.е. едно пакетче. И двамата братя доживяват преклонна възраст – Тео умира през 2010 на 88, а Карл четири години по-късно на 90. На наследниците е оставена изрядно функционираща империя, но някои от тях съвсем не се оказват толкова отдадени на бизнеса – синът на Тео Бертолд Албрехт и съпругата му Бабет предпочитат хубавия живот и демонстрират повече от широки пръсти: само за 3 години 120 милиона евро са пръснати за произведения на изкуството и ретро-автомобили по съвет на приближен експерт в тази сфера. Както обаче се оказва – той от самото начало ги мамел и прибрал поне 20 милиона в собствения си джоб. След смъртта на Бертолд през 2012 вдовицата открива измамата и се стига до процес, в резултат на който скандалът става публичен. Но имиджът на АЛДИ не е увреден – нещата се поемат от внука Тео, който е по-скоро от сорта на дядовците си. И продължава по проправения път с леки вариации на заложената концепция: тъй като клиентелата вече не държи непременно на най-евтиното, по стелажите на АЛДИ могат да се намерят и по-скъпи деликатеси, а на посетителите „щедро“ започват да се предлагат и малки подаръчета. По официални данни през 2017 АЛДИ (със своята северна и южна половина) е най-успешният концерн в сферата на дискаунтърите в света. А само за модернизирането на филиалите от АЛДИ Юг в Германия до 2019 предстои да бъдат инвестирани 3,5 милиарда евро, съгласно изявленията на говорител на фирмата.", "date": "2017.11.04", "title": "АЛДИ – магазините, от които по-евтини няма"}
{"url": "http://clubz.bg/60291-vreme_e_es_da_prieme_svoj_zakon_%E2%80%9Emagnitski%E2%80%9C", "text": "Тази седмица група евродепутати, водени от бившия премиер на Белгия и лидер на групата на либералите Ги Верхофстад, призоваха естонското председателство на Съвета на Европейския съюз да инициира приемането на европейски закон „Магнитски“. Писмото бе подписано от евродепутати от различни политически семейства – от социалисти, зелени, либерали, десни и консерватори. Законодателните процедури на ЕС не позволяват на евродепутатите сами да предложат проект – Европейската комисия държи монопола за подготвяне на нови закони. В най-добрия случай Европейският парламент може да приема необвързващи резолюции, които призовават другите европейски институции към действие. Има няколко подобни случая от приемането на закона „Магнитски“ в Съединените щати през 2012 г., който замразява активи и налага забрана за пътуване на лица, нарушили нечии човешки права и замесени в мащабна корупция. Парламентът в Канада одобри закона \"Магнитски\" За съжаление, във време на сериозни предизвикатества върховните представители на ЕС по външните отношения – Катрин Аштън преди и Федерика Могерини сега, не успяха ефективно да отговорят на задаващата се руска заплаха към Европа. В случая с лейди Аштън това не е изненадващо – през 1980-те тя работи като ковчежник и зам.-председател на спонсорираната от СССР Кампания за ядрено разоръжаване във Великобритания. По-притеснителното е, че след встъпването си в длъжност Могерини всячески се опитва да смекчи санкциите срещу Русия (наложени заради войната в Украйна) и да отслаби инициативите на ЕС за борба с руската дезинформация. САЩ задействаха Глобалния закон \"Магнитски\" Наивно е да чакаме ЕС сам да се обедини и да действа – лидерството трябва да дойде от страните членки. Председателството на Естония е добра възможност, защото страната прие свой закон „Магнитски“ миналата година, който бе гласуван единодушно от депутатите в Талин. Литва в момента прави същото. Канадският закон, който влезе в сила през октомври, както и приетият във Великобритания по-рано, показват, че моментът е дошъл и не трябва да го изпускаме. Със сигурност детайлите имат значение. Балтийската версия налага забрана за издаване на визи, но не и замразяване на активи. Заради своята големина и географска близост, ЕС е важно убежище за тези, които искат да изнесат капиталите си от Русия в държави с върховенство на закона и защитена частна собственост. Ако последва примера на САЩ и Канада, Европейският съюз ще ограничи драстично менюто с опции за руските клептократи и ще удари режима точно там, където боли най-много. Законът „Магнитски“ ще бъде еднозначна победа и за имиджа на ЕС, който ще покаже, че може да играе геополитическа роля и да опровергае зачестилите прогнози за своя разпад. И, както каза Джон Маккейн, това ще бъде закон в полза на Русия. Приемането му от ЕС ще изпрати ясен сигнал, че европейските демокрации са на страната на обикновените руснаци, които са ограбвани от тяхното собствено правителство. САЩ задействаха Глобалния закон \"Магнитски\"", "date": "2017.11.04", "title": "Време е ЕС да приеме свой закон „Магнитски“"}
{"url": "http://clubz.bg/60302-apple_goni_pazarna_kapitalizaciq_ot_1_trilion", "text": "Американският айти гигант   гони пазарна капитализация (цена на фирмата според актуалната котировка на акциите й - б.р.) от $1 трилион ($1 000 милиарда),  С продажбите си новият модел iPhone X ( цена $999) разсейва съмненията на познавачите, съобщава агенцията. Акциите на Apple се качиха вчера с 3.7% до $174,26, преминавайки за малко общата пазарна стойност от $900 млрд. и прибавяйки $32 млрд. към пазарната капитализация на компанията.  Анализатори прогнозират, че тя ще произведе 30 милиона апарата iPhone X през сегашното тримесечие. Този модел за първи път има лицева индентификация, която заменя пръстовата в предишните. В четвъртък Apple съобщи, че през първото тримесечие на идната година очаква приход между $84 млрд. и $87 млрд. Citigroup прогнозира цената на акциите на корпорацията да се качи до $200 за акция.", "date": "2017.11.04", "title": "Apple гони пазарна капитализация от $1 трилион"}
{"url": "http://clubz.bg/60314-zagradete_vernite_otgovori_s_petolychka", "text": "Заградете верните отговори с петолъчка! Благодарение на съветските воини: 1) Кирилицата дойде в България от Македония; 2) българската армия си лети на МиГ-29; 3) бяха спасени 50000 български евреи; 4) България претърпя 45 години комунизъм; 5) май пак ще строим АЕЦ \"Белене\"; 6) 400000 имоти по черноморието бяха изкупени; 7) генерал Решетников се срещна с Корнелия Нинова; 8) \"Хоризонт\" на моменти звучи като радио \"Москва\"; 9) интелектуалците от европейски тип са persona non grata; 10) сме първи по производство на тикви в ЕС.      ", "date": "2017.11.04", "title": "Заградете верните отговори с петолъчка!"}
{"url": "http://clubz.bg/60306-puka_li_se_balonyt_na_tesla_kompaniqta_na_ilon_mysk_s_rekordna_zaguba", "text": "Иноваторите в електромобилите Tesla отчетоха рекордни загуби за последното тримесечие, съобщи Engadget. Загубата за юли-септември 2017 г. е 619,4 млн. долара, или по около 3,70 долара на акция. За сравнение - миналата година за същия период компанията отчете 21,9 млн. долара печалба. Това е на фона на сериозно увеличение на приходите - с 30% до 2,98 млрд. долара. Тоест Илон Мъск печели добре с електромобилите си, но харчи още повече. Капиталовите разходи за периода възлизат на $1,1 млрд., а през текущото тримесечие ще бъдат похарчени още $1 млрд. в производството на батерии. В добавка компанията отмени старта на новите бюджетни седани Model 3 с три месеца. Причината - проблеми с производството, и то на батериите, един от ключовите чаркове на електромобила. Очаква се първите 5000 бройки да бъдат готови до март 2018 г. Проблемът е, че до момента са поръчани над 500 000 броя - срещу депозит. Tesla не смогва със сглобяването на Model 3 След обявяването на финансовите резултати за последното тримесечие, акциите на Tesla поевтиняха с 5%. А това е най-притеснителното - възможността да загубят доверието на инвеститорите, преди да са показали по-добри резултати. За да привлече нови средства, компанията е продала дълг за 1,8 млрд. долара, като е покрила 325 млн. долара стари кредити.", "date": "2017.11.04", "title": "Пука ли се балонът на Tesla? Компанията на Илон Мъск с рекордна загуба"}
{"url": "http://clubz.bg/60312-tova_li_iska_rusiq_da_zalichi_i_malkoto_ostanali_dobri_chuvstva", "text": "Говорителката на руското Министерство на външните работи Мария Захарова е понякога скандална и непремерена – тя може да си позволи да каже онова, което не върви да бъде произнесено чак от руския първи дипломат Сергей Лавров. Тази седмица тя скандализира българите с твърдението, че „благодарение на нашите воини (на Съветската армия – б.а.), стана възможно да се предотврати депортацията на евреите от България\". Русия претендира, че спасила българските евреи Думите скандализират, защото докосват един от стълбовете в представата на българите за себе си. „Ние спасихме евреите си“ - това учим в училище, това отбелязваме на всяка годишнина, това е етикетът на България пред света, за което и държавата Израел полага усилия. В последната година официална Русия няколко пъти провокира толкова директно българите. На 24 май Владимир Путин посрещна македонския си колега Георге Иванов в Москва с откритието, че славянската писменост е „дошла при нас от македонската земя“. Това също уцели българите точно там, където да ги заболи. Няколко месеца по-рано новоизбраният депутат в Държавната дума Пьотр Толстой коментира пред БНТ добрите си намерения към България: \"Разбира се, просто ще я купим цялата. Половината от крайбрежието вече купихме“. Към това добавяме програмната статия на любимия философ на Путин и стратег на евразийството Александър Дугин, която бе озаглавена простичко: „България е наша“. Феноменално Исторически неистини, бабаитски закани, нахалство – няма по-добър лек от имперското самозабравяне срещу сляпото русофилство. Братството, славянството, широката руска душа, любовта от векове за векове, превъзходството на Православието, отбраната срещу агресивния Запад – бъркотията от всичко това все още е в главите на мнозина българи. Незачитането на историческите факти и сляпата вяра в правотата на всеки господар на Кремъл също са там. Агресивните атаки на Москва точно срещу българското достойнство обаче рискуват да поразклатят тази смес в главите и да провокират въпроси. Като например: „Защо така правят? Нали много ни обичат?“ Спасяването на българските евреи е през пролетта на 1943 г., когато Съветската армия е на хиляди километри и до пристигането ѝ в България остава година и половина. Казаното от Захарова просто не е вярно. Спасяването е дело на българския народ, българската църква и български политици, начело със зам.-председателя на Народното събрание Димитър Пешев. Това ѝ бе напомнено в официална позиция на българското Външно министерство. Министър Екатерина Захариева припомни също, че след идването на Съветската армия Народният съд осъжда 39 от депутатите, които са подкрепили декларацията на Пешев - част от тях на смърт, а Пешев - на 15 години затвор. „Наглост кремълска“, коментира кратко евродепутатът от ЕНП/ГЕРБ Андрей Ковачев. Повод за думите на Захарова стана поредният надпис, появил се посред нощ върху Паметника на Съветската армия в София. Той гласеше „100 години ционистка окупация“ и бе веднага премахнат от Столичната община. Появата му е твърде необичайна, защото на паметника редовно има надписи, но те са срещу престъпленията на комунизма, зависимостта от Русия и агресията на Москва в Украйна. Антисемитските графити обикновено са по стената на Синагогата. Няма данни за дълбока конспирация в този акт, но след него Москва започна да обяснява как всеки, който изрази протест по един или друг начин срещу съществуването на паметника, е антисемит, т.е. нацист, фашист и т.н. Това съвпада изцяло с пропагандното клише на Кремъл, че всеки опонент на официалната политика на Русия е фашист. Скоростта на реакцията на Захарова също налива масло в огъня на конспиративното мислене – друг път на Москва ѝ трябва седмица, за да реагира. Този път бяха нужни само часове. Ако приемем, че няма случайни думи, когато са произнесени от такава висока трибуна, то провокацията на Захарова може да постигне и други цели – не само да легитимира употребата на думата „фашисти“. Например, да разпали отново споровете за това спасила ли е България своите евреи или ги е изпратила в концлагерите. Организацията на евреите „Шалом“ припомни своя стара позиция, която отчита както спасяването на българските евреи, така и „депортирането на евреите от Беломорска Тракия, Вардарска Македония и град Пирот, по времето, в което тези територии са били под българска администрация в годините на Втората световна война“. Събуждането и усилването на съществуващи напрежения и разделения е позната тактика на Русия – точно това правеха нейните тролове в САЩ и Великобритания, където вече излизат първите данни от разследванията. Разбира се, не всяка дума е задължително премерена и не всичко е конспирация. Напълно възможно е Мария Захарова просто да е припомнила за характера си – тя така си говори. Не веднъж е изричала неистини със спокойно лице. Била кандидат на историческите науки, не може да не знае, казват някои. Е, може и да не знае – все пак темата на дисертацията ѝ е „Трансформация в осмислянето на символиката на празнуването на традиционната Нова година в съвременен Китай“. Каквото и да стои зад последното изказване на Захарова – умишлена провокация или агресивно невежество, резултатът не е в полза на Русия. Началничката на кабинета на премиера Румяна Бъчварова го написа във Фейсбук: „Ако Русия иска да заличи и малкото останали добри чувства към нея, така трябва да постъпва“. . Феноменално", "date": "2017.11.04", "title": "Това ли иска Русия - да заличи и малкото останали добри чувства?"}
{"url": "http://clubz.bg/60313-berluskoni_gradi_nova_koaliciq_napred_italiq_za_izborite_dogodina", "text": "Бившият премиер Силвио Берлускони се готви за изборна битка на парламентарния вот в Италия догодина, съобщи The Local. Той обяви нова коалиция \"Напред, Италия\" - отново с крайнодясната \"Северна лига\", с които остана малцинство в сегашния парламент, но и заедно с консервативните \"Братя на Италия\", които се формираха от отлюспени членове на неговата стара партия. На 81 години Берлускони иска пак да управлява Италия Председателите на трите партии - Берлускони, Матео Саливини и Джорджия Мелони - са се срещнали в четвъртък през нощта в Сицилия. Там те са обсъждали нов десноцентристки съюз, кръстен \"Пактът Аранчино\". \"Аранчино\" е местен деликатес - панирани оризови топки, традиционно пълнени с рагу и моцарела. Все още не са ясни плановете на \"Пакта Аранчино\" - не са били обсъждани кандидат-депутати или кой ще стане премиер. Изборите в Италия ще са на 20-ти май 2018 г. Според социолозите нито една партия няма да получи мнозинство. По тази причина и левите, и десните в страната започват да търсят съюзници сред по-малките и регионални партии, които да наклонят везните в тяхна полза.", "date": "2017.11.04", "title": "Берлускони гради нова коалиция \"Напред, Италия\" за изборите догодина"}
{"url": "http://clubz.bg/60278-armiqta_prevze_posledniq_grad_pod_kontrola_na_djihadistite_v_siriq", "text": "Правителствените сили си върнаха контрола върху източния град Деир ез Зур, последният голям градски център, който беше в ръцете на \"Даеш\", съобщи държавната сирийска телевизия. Според кореспондент сраженията са оставили града в развалини и прорязан от траншеи изкопани от джихадистите. Това е пореден голям удар за \"Даеш\" в Сирия и Ирак, след който групировката не контролира нито едно голямо населено място в двете държави. В средата на октомври \"Даеш\" изгуби т.нар. си \"столица\", Ракка. Деир ез Зур е център на едноименната източна провинция на Сирия по границата с Ирак, която е богата на петрол. Тази провинция в момента е обект на две офанзиви - на правителствените сили, подкрепяни от руската авиация, и на Сирийските демократични сили, които включват кюрди и опозиционни на режима сили.     ", "date": "2017.11.04", "title": "Армията превзе последния град под контрола на джихадистите в Сирия"}
{"url": "http://clubz.bg/60307-nov_mnogo_qk_annihilator_video", "text": "Да, лудият Джеф Уотърс отново е тук! И думичка да не знаеш английски, разбираш визитката му, в която пише: Канадците не е да нямат традиции в тежките \"жици\", а едноличната фирма на Джеф, наречена Annihilator, е марка от 1984 г.  Бандата, за съжаление, така и си остава в \"подстъпите\" към голямата четворка - \"Металика\", \"Мегадет\", \"Слеър\" и \"Антракс\", но с гаранция има армия от верни ултраси. Това пролича и в България на \"Loud фестивала\" край Аерогара София през 2012 г.   Pieces Of You бе обнародвано само преди дни - на 31 октомври. От него лъха музикантският  стил на Джеф. Но това не е непознато. Както например и това да свири върху неравноделни ритми, все едно извадени от училището в Широка лъка. Възрастовото ограничение е изписано от самата банда – още в първите кадри на екрана излиза предупреждение за твърде картинното съдържание и покана да не се гледа от хора, чувствителни на тема престъпления, насилие и кръв. Добавете канибализъм и ще разберете защо предупреждението е и за клипа, и за текста на песента, който се изписва като субтитри. Ето го и One to Kill, където интонационната среда не е много по-различна.   Бандата има впечатляващите 16 албума, последният от които е    от 2017 г. Дискът ще бъде издаден на трети ноември чрез Neverland Music/Silver Lining Music. Най големият хит на бандата си остава Alison Hell.    ", "date": "2017.11.04", "title": "Нов, много як Annihilator (ВИДЕО)"}
{"url": "http://clubz.bg/60315-i_prezidentyt_s_mnenie_za_kremylskata_versiq_za_spasqvaneto_na_bylgarskite_evrei", "text": "Това каза президентът Румен Радев пред журналисти във връзка с твърдението на говорителя на руското външно министерство Мария Захарова, че Червената армия е спасила българските евреи, предаде Агенция „Фокус“.  \n\tПопитан дали армията днес е мотивирана, президентът отговори:", "date": "2017.11.04", "title": "И президентът с мнение за кремълската версия за спасяването на българските евреи"}
{"url": "http://clubz.bg/60317-videopovtoreniqta_po_vreme_na_mach_vse_poveche_navlizat_vyv_futbola", "text": "Едно от спорните нововъведения във футбола - прилагането на видеоповторения по време на мач в помощ на съдиите, се счита за успешно в Германия и Италия. Поне такива са изводите в тези две страни към края на първите полусезони в първенствата. Ако някой не е разбрал за какво става дума, в най-популярния спорт вече може да се спира играта при спорни ситуации, главният рефер гледа положението на видео, след което може да вземе друго решение. Или да потвърди отсъждането си. Така е от години в американските отборни игри и в тениса. Във футбола първите тестове на най-високо ниво бяха направени на световното клубно първенство в края на миналата година. След това и на някои приятелски срещи между национални отбори. Испания би Франция с видеоповторения От лятото се прилага в Бундеслигата и Серия А. Германското списание \"Кикер\" разпространи доклад на немската футболна федерация, в който се казва, че експериментът е успешен и позитивните страни са много повече от негативните. Нещо повече - предвижда се разширяване на обхвата на ситуациите, при които може да се прилага. Досега видеото се използваше по германските терени само в моменти, при които имаше очевидна грешка от страна на някой от арбитрите - най-вече на главния. Той е известяван чрез радиовръзка от асистенти, които гледат от кабина на трибуните. Следва спиране на играта и разглеждане на положението край терена. Така се стигна до отсъждане на дузпи и вдигане на червени картони, които изиграха важна роля в мачовете. Сега футболната централа на Германия казва, че до видеото може да се стига и при спорни моменти, които се нуждаят от по-детайлно разглеждане от няколко камери. Развързват се ръцете на главния съдия и неговите помощници - те сами ще могат да инициират видеоповторение с по-голяма свобода, отколкото досега. Има и противници на технологията. Те са на мнение, че по този начин се увеличава времетраенето на мачовете, което е лошо както за публиката на стадиона, така и за тази пред телевизорите. Положителни обаче са сигналите и от Италия. Това е повлияло на шефовете на испанската футболна федерация и на лигата, които обявиха, че видеото се въвежда и на Иберийския полуостров от следващия сезон - 2018-2019. А Испания минаваше за най-консервативната страна по отношение на технологиите, тъй като там не се прилага дори системата на голлиниите - известяване за това има ли попадение или не. От големите клубни първенства се чака решение в Англия и Франция.  Видеоповторенията ще са в помощ на съдиите по време на световното в Русия догодина. Окончателното решение за това бе взето от ФИФА в края на април тази година.", "date": "2017.11.04", "title": "Видеоповторенията по време на мач все повече навлизат във футбола"}
{"url": "http://clubz.bg/60310-borisov_za_vota_na_nedoverie_da_se_nadqvame_che_nqma_da_mine_zashtoto_pak_nqma_da_imate_pyt", "text": "Да се иска вот на недоверие е право на опозицията, но е притеснителен момента, който БСП са избрали за това. Това каза пред журналисти днес премиерът Бойко Борисов, който бе в Бургаската област за съвещания на кризисния щаб, организиран там след наводненията миналата седмица. БСП започва разговори за вот на недоверие с ДПС и \"Воля\" след седмица И илюстрира ситуацията с две \"хубави български поговорки\": Борисов заяви, че ще се помогне на хората в региона, чиито къщи са пострадали от наводненията, макар че \"надали гардероби и дивани ще могат да се възстановят\". И отново върна темата към вота на недоверие:", "date": "2017.11.04", "title": "Борисов за вота на недоверие: Да се надяваме, че няма да мине, защото пак няма да имате път"}
{"url": "http://clubz.bg/60311-kakvi_predizvikatelstva_ochakvat_trymp_v_aziq", "text": "Президентът Доналд Тръмп започна своята азиатска обиколка в петък. Тя трябва да потвърди американското лидерство в район, разкъсван от напрежение между Северна Корея и експанзионистки настроения Китай. След посещение в Пърл Харбър, от 5 до 14 ноември 71-годишният президент ще посети последователно Япония, Южна Корея, Китай, Виетнам и Филипините. Това е неговата първа визита в района  и най-дългото посещение в Азия на действащ президент от четвърт век насам, отбелязва CNBC. Освен че ще има срещи с държавните ръководители на всяка от държавите Тръмп ще присъства и на форум на Тихоокеанското икономическо сътрудничество, както и среща САЩ – АСЕАН  (Асоциация на страните от Югоизточна Азия). Основна цел на всичките му разговори е създаването на единен фронт за противодействие на ядрената заплаха, която идва от Пхенян. Той ще се опита и да увери регионалните лидери във военните възможности на Америка и да затвърди търговското сътрудничество. Външнополитическата му програма е зададена от плана му за управление Америка Първа- Америка преди всички, обяснява Ан-Мари Слотър, предишен директор на отдела за планиране на политики на Държавния департамент, която днес е президент и изпълнителен директор на тинк- танка  New America. Като резултат се очаква той да бъде настоятелен в преследването на най-добрите сделки и споразумения, които Вашингтон иска да получи с Азия. „Въпросът е как ще се съчетае това с дипломацията, в която той трябва да се впусне в Пекин, Корея и Япония при проблеми като Северна Корея“, предупреждава тя. За азиатските правителство обиколката е възможност да изразят отдавнашните си притеснения за интересите на Америка в региона. Действията на Тръмп, които включват оттеглянето на САЩ от Транстихоокеанското  партньорство и говоренето за търговски дефицити, отслабиха доверието в САЩ и вярата на съюзниците в мощта на Америка, написа наскоро Дейвид Шиър, бивш помощник секретар по отбраната по въпросите за азиатската и тихоокеанска сигурност. Продължаващото разследване на ФБР на сътрудници на Тръмп може допълнително да повлияе негативно на авторитета на американския президент сред азиатските държавни лидери. В момента Тръмп „не е силен президент“, смята Слотър. За разлика от японския премиер Шиндзо Абе и от китайския президент Си Цзинпин, които наскоро укрепиха и увеличиха властта си в страните си. Партията на Абе спечели парламентарните избори. А Си вече е записан дори и в конституцията заедно с Мао . В същото време Тръмп е заобиколен от скандали, а наскоро беше арестуван и Пол Манарофт, ръководител на кандидатпрезидентската кампания на президента във връзка с разследването за руското влияние в САЩ изборите м. г.  Т.е. Тръмп не е в положение да поставя условия. Ето какво може да се очаква от изключително важната обиколка на американския президент в Азия. Тръмп пристига в Токио на 5 ноември на двудневна визита. Освен двустранните разговори с Абе и игра на голф-вероятно - той ще трябва да има среща и със семействата на японски граждани, които са били похитени от севернокорейския режим. Второто събитие ще очовечи образа на Тръмп в Япония и същевременно ще изтъкне позицията на Абе като лидер, който може да разговаря с Вашингтон по въпроси, които са важни за японските граждани, смята Стивън Наги, доцент в намиращия се в Токио Международен християнски университет. Дискусии за съвместно сътрудничество в Тихоокеанския регион, за да се уравновеси влиянието на Китай, също се очакват. Наги предвижда, че ще има силно изказване за отдадеността на Вашингтон на защитата на японските територии, в това число и островната група в Източнокитайско море, за която претендират и Токио, и Пекин. „Това ще изпрати недвусмислено послание на Си“, смята още Наги. Абе, който иска САЩ да се върнат в сделката за ТПП, вероятно няма да повдигне въпроса от притеснение да не разруши внимателно изгражданите си отношения с Тръмп, но със сигурност щатският лидер ще настоява за сключването на двустранно търговско споразумение, прогнозира още Наги. На 7 ноември Тръмп се среща с корейски президент Мун Дже Ин и Северна Корея се очаква да доминира разговорите по време на еднодневната визита. Двамата лидери имат различни гледни точки как да се постигне надмощие над комунистическата страна, но вероятно и двамата ще останат единни по въпроси като съвместните военни мрежи. В програмата на Тръмп е предвидена още държавна вечеря и посещение на Кемп Хъмфри, една от най-заетите с действия въздушни бази на САЩ извън страната, както и на национално гробище. Отношенията между Пекин и Вашингтон остават сложни. Белият дом периодично критикува правителството на президента Си Цзинпин за достъпа до пазара, както и за агресивното поведение на властта в Южно китайско море, но въпреки това ще моли Пекин за помощ срещу Пхенян. Си Цзинпин като Мао Цзедун - влезе в конституцията на Китай Двамата лидери си поставят различни цели за визитата, която ще е между 8 и 10 ноември, обяснява Райън Хъс, експерт по международна политика в тинк-танка Brookings Institution. „Целта на Си ще е Тръмп да напусне Пекин доволен, че му е отдадено нужното уважение и убеден да продължи да търси конструктивен, основан на постигането на резултати подход към Китай“, смята той. От своя страна американският лидер ще се опита да убеди Си, че Пекин трябва да има по-умерено поведение, за да спрат дисбалансите в двустранните връзки, особено когато става дума за отношението към американските фирми в Китай. „За разлика от предишни държавни посещения, при които по заключителните документи се преговаряше месеци наред и се използваха като мерило за успеха на визитата, Тръмп би искал неговия успех да е в принуждаването на Си да предприеме промяна в своя подход към тези отношения“, казва Хъс. На 10 ноември Тръмп пристига във виетнамския град Дананг за среща на АPEC, където той ще произнесе реч и може би ще има и среща с руския президент Владимир Путин в кулоарите. Ден по-късно той ще се види с първите държавни хора в Ханой – вкл. и с премиера Нгуен Суак Пук. Виетнам в Югоизточна Азия е най-големият износител за САЩ и разговорите вероятно ще се фокусират върху нарасналите търговски възможности. Критиците реагираха негативно, че американският президент посещава страна със сериозни проблеми с човешките права. В Манила на 12 ноември Тръмп ще участва в гала вечеря за 50-годишнината на АСЕАН. На следващия ден той ще присъства на двустранната среща САЩ-АСЕАН и ще има разговори с президента Родриго Дутерте. Напоследък Дутерте многократно е обвявал, че скъсва със САЩ и новите му приятели са Русия и Китай. Той се засегна от множеството критики на Вашингтон към силно противоречивата му война с наркотиците, при която загинаха хиляди. Белият дом оправда посещението на Тръмп във Филипините като обясни, че сътрудничеството на Дутерте е важно в борбата срещу Северна Корея.", "date": "2017.11.04", "title": "Какви предизвикателства очакват Тръмп в Азия"}
{"url": "http://clubz.bg/60300-tihiqt_republikanec", "text": "Президентът Доналд Тръмп номинира в четвъртък Джером Х. Пауъл като следващия председател на Федералния резерв (централната банка на САЩ - б.р.) Ако бъде одобрен от Сената, той ще заеме длъжността от февруари, заменяйки Джанет Л. Йелън , демократка, която Тръмп понякога хвалеше , но много републиканци искаха тя да бъде сменена. И така, кой е Пауъл? През 2011 г., когато много републиканци заплашваха да принудят правителството да обяви дефолт по своя дълг, ако не приеме политиките на тяхната партия, Пауъл, заможен бизнесмен с меки маниери, обикаляше окоро Капитолия с голям свитък документи от Двупартийния център за политики, призовавайки законодателите да разберат опасностите за икономиката от дефолта. Пауъл, бивш шеф в   (световен лидер в управлението на активи - б.р.), беше напуснал света на висшите финанси, за да работи за $1 годишно за спокойните мозъчни центрове във Вашингтон. Той обикаляше залите на Конгреса, призовавайки за спокойствие и въздържаност. Обратно, импулсивният бизнесмен Донад Тръмп туитваше: \"Границата на дълга не може да се вдига, докато не се ограничат разходите на Обама\". Гледната точка на Пауъл надделя, като републиканците приеха сделка в последната минута да бъде вдигнат лимита на дълга. Председателят на резерва е най-високата длъжност в управлението на американската икономика. Според запознати Тръмп е избрал Пауъл, след като е решил да не номинира Йелън и да не тръгва в съвсем различна посока, посочвайки критици на резерва като Джон Тейлър (икономист от Станфорд - б.р.) и Кевин Уорш, бивш управител в институцията. Предишните президенти обикновено номинираха за втори път заварения председател, особено когато икономиката вървеше добре. В някои отношения все пак Пауъл, когото по прякор наричат \"Джей\", пасва в калъпа на типичния избор на Тръмп за високия пост. Той е републиканец натрупал огромно състояние като партньор в Carlyle. Последната   на Пауъл от юни листва нетната стойност на богатството му между $19,7 млн. и $55 млн. Ако получи работата (за това трябва одобрение от Конгреса - б.р.), Пауъл ще бъде най-богатият председател на Фед-а (съкратено жаргонно наименование на резерва -б.р.) от времето на Маринър Екълз, който е заемал длъжността от 1934 до 1948 г. Изборът на Пауъл подчертава как Тръмп се опитва да смекчи експлозивния манталитет, който характеризира повечето от времето му във Вашингтон и много от назначенията му. Във Вашингтон Пауъл си е създал репутация на строител на съгласие, който предпочита да действа задкулисно. Президентът Барак Обама се чувстваше достатъчно удобно да номинира Пауъл като управител (един от седемте -б.р.) на Фед-а пред 2012 г. и да го номинира отново през 2014 г. След като постъпва във Фед-а пре- 2012 г. , казва Фишър, Пауъл продължава да пътува до Капитолия във Вашингтон, да успокоява републиканците, някои от които смятат, че резервът е сгрешил, орязвайки лихвените проценти до нула и купувайки активи за трилиони долари след финансовата криза. Пауъл, който е бил малко и в администрацията на Джордж Х.У. Буш, работеше заедно с Йелън през последните години да бъдат лихвите ниски и защитаваше действията на резерва. Мнозина отляво са фрустрирани, че Тръмп не запазва на поста Йелън, първата заемала го жена, през чийто мандат пазарът на труда се подобри значително. Те също виждат Пауъл като склонен да се огъне пред интересите на големите банки. Той е защитавал част от по-строгия надзор на Фед-а над финансовия пазар, но също е отбелязвал области, в които регулацията може да е стигала до крайности. Въпреки богатството му, приятелите и бившите колеги на Пауъл го описват като \"дразнещо нормален\". Той често кара колело по 8 мили (13 км) от дома до работата си. Не пие много, играе голф, свири на китара и има рядката способност да повтаря на хората, това, което са казали - напомняне за паметта и вниманието, с което слуша. Постъпвайки в Двупартийния център за политики, Пауйъл е получил малък офис с гледка към задния двор, но не се оплакал, разказва Гръмет. Веднага се заел с проучвания и създаване на досиета. Пауъл е известен с това, че носи на срещите си огромни папки пълни с всичките му подготвителни материали. Очаква се той лесно да мине през процедурата за одобрение в Сената. Сенаторите го одобриха със 74 на 21 гласа през 2012 г. и с 67 на 24 гласа през 2014 г. Председателят на Федералния резерв има три главни роли: Определя паричната политика (лихвените проценти), наблюдава банковите регулации и е публичното лице на институцията.  В досегашната си служба във Фед-а Пауъл никога не е гласувал против, предпочитайки вместо това да прави възражения по време на дискусиите преди решенията. На Уолстрийт и във Вашингтон Пауъл е описван като безопасния избор на Тръмп, стабилен кадър, който може да умиротворява републиканците, без да политизира Фед-а. Той има дипломи от Принстънския универститет и и Правния факултет на Джорджтаунския университет и много връзки в политиката и бизнеса.", "date": "2017.11.04", "title": "Тихият републиканец"}
{"url": "http://clubz.bg/60321-puchdemon_gotov_da_sytrudnichi_na_pravosydieto_v_belgiq", "text": "Сваленият каталунски премиер Карлес Пучдемон прописа на холандски език, който не владее. Медии в Белгия изтълкуваха това като един вид реверанс към фламандските сепаратисти, на които той по традиция симпатизира. Сепаратисткият лидер владее отлично английски и френски език, които постоянно използваше заедно с родния си каталунски в изказванията си след референдума за независимост на автономната област на 1 октомври. В началото на седмицата той пристигна в Белгия и вероятно още е там. Заговори се, че Пучдемон ще иска политическо убежище в страната. Това засега не се е случило. По-рано днес, пак в туитър, Пучдемон призова всички сепаратистки партии в Каталуня да се обединят в една обща листа за предсрочните регионални избори, свикани от испанското централно правителство на 21 декември. Според него това трябва да стане „за Каталуня, за свободата на политическите затворници“. Така той нарича своите съветници, арестувани по заповед на съдия следователя Кармен Ламела, която издаде заповедта и за неговото задържане.", "date": "2017.11.04", "title": "Пучдемон готов да сътрудничи на правосъдието в Белгия"}
{"url": "http://clubz.bg/60316-stotici_privetstvaha_lyva_pred_ndk", "text": "Стотици граждани, военни и официални лица се събраха днес в центъра на София за официалното откриване на новия паметник, заемащ мястото на монумента \"1300 години България\". Това е лъвът, подпиращ с лапа картата на Санстефанска България - част от Войнишки мемориал на Първи и Шести софийски полк. Той е бил разположен на същото място в столицата в периода 1934-1980 г.  Лъвът досега се съхраняваше във Военноисторическия музей в София заедно с голяма част от металните табели с имената на загиналите войни. Преди да бъде върната на старото си място, скулптурата бе реставрирана. За момента той ще остане на площада пред НДК сам, но Столичната община подготвя конкурс за цялостно възстановяване на разрушения Войнишки мемориал. Лъвът се върна пред НДК. Наместо \"осмоъгълния\" (СНИМКИ) Паметникът бе открит днес, защото е Архангелова (мъжка) задушница, на която традиционно се отдава почит на загиналите воини.   ", "date": "2017.11.04", "title": "Стотици приветстваха лъва пред НДК"}
{"url": "http://clubz.bg/60318-otkritie_chrevni_bakterii_vliqqt_na_terapiite_pri_rak", "text": "Бактерии, които живеят в храносмилателната система на всеки от нас, могат да повлияват на намаляването на размерите на тумори при раково лечение чрез имунотерапия, твърдят френски и американски учени, съобщава Би Би Си. Изследователите са тествали състоянието на микробиома - съвкупността от микроорганизми и бактерии, които виреят предимно в стомашно-чревния ни тракт, при пациенти с диагноза рак. Две проучвания, публикувани в списание \"Science\", свързват наличието на определени бактерии и общото разнообразие на микроорганизми в микробиома, със степента на ефективност на имунотерапевтичните лекарства. Според специалистите резултатите от тестовете са обещаващи. Ужасът \"Зика\" - нова терапия срещу рак на мозъка? Тялото на всеки от нас е дом за милиарди микроогранизми и отношенията между \"тях\" и \"нас\" отиват далеч отвъд инфекциите, които някои от бактериите могат да причинят. Микробиомът е свързан с храносмилането и отделителната ни система, протекцията от инфекции и регулацията на имунната система. И двете нови изследвания, цитирани от Би Би Си, са направени при пациенти, които получават имунотерапия, която трябва да стимулира защитниците сили на организма, за да се бори той с тумори. В едното - в Центъра по онкозаболявания \"Густав Роси\" в Париж, са изследвани 249 пациенти с диагноза рак на белия дроб или на бъбреците. Лекарите доказват, че пациенти, които са приемали антибиотици - подобни на тези при дентални инфекции, имат увредена чревна среда и в някои случаи туморите им растат по време на имунотерапията, вместо обратното. Една специфична бактерия -  , е открита у 69% от изследваните пациенти, при които имунотерапията е имала положителен ефект върху туморите. При останалата една трета от пациентите, които не се повлиявали добре от лечението, бактерията липсвала. При опити върху мишки се оказва, че увеличаването на количеството от бактерията увеличава и способността на организма да приема добре имунотерапията и тя да бъде по-ефективна. Междувременно в Университетския раков център \"MD Anderson\" в Тексас, САЩ, лекари изследвали микробиома на 112 пациенти с меланом в напреднала фаза. Резултатът - при пациентите с \"по-богат\" на количество и разнообразие от бактерии имунотерапията е много по-успешна, отколкото при тези с \"по-бедни\" микробиоми.  Д-р Дженифър Уарго от Тексас обобщава: Затова планът на учените е да започнат мащабни тестове как може да се влияе на микробиома на пациентите успешно. Според Според повечето учени изследването на микробиома може да даде отговори за здравето на човека въобще, не само при третирането с медикаменти на пациенти с онкологични заболявания. ", "date": "2017.11.04", "title": "Откритие: чревни бактерии влияят на терапиите при рак"}
