{"url": "http://clubz.bg/65506-zvezdata_ot_jivotyt_na_pi_i_bednqkyt_milioner_s_tumor_na_mozyka", "text": "Индийската звезда Ирфан Хан съобщи, че е бил диагностициран с тумор и възнамерява да се лекува в чужбина, информира агенция Ройтерс. 51-годишният екранен идол от Боливуд отрече спекулации в индийските медии, че страда от рак на мозъка. Хан също така не уточни къде ще се лекува и колко дълго. \"Като разбрах, че ми е поставена диагноза нeвроендокринен тумор, преживях трудни моменти\", написа актьорът в туитър. \"Но любовта и силата на хората около мен, и тази, която открих в себе си, ми дават надежда.\" Туморите, породени в клетките на невроендокринната система, са рядкост. Те могат да се развият в червата или в панкреаса и да се окажат канцерогенни. По-рано този месец 51-годишният Хан написа в туитър, че страда от \"рядко заболяване\". Индийският актьор се е снимал в над 100 боливудски филма. Той е световноизвестен от \"Животът на Пи\", \"Беднякът милионер\", \"Ад\" с Том Ханкс, \"Името\" (Namesake) на Мира Наир, \"Джурасик свят\" и др.", "date": "2018.03.16", "title": "Звездата от \"Животът на Пи\" и \"Беднякът милионер\" с тумор на мозъка"}
{"url": "http://clubz.bg/65505-izborite_v_rusiq_sa_fejk", "text": "\"Не съм човек, който бездейно да седи и да чака какво ще му поднесе съдбата. Предпочитам да изляза на барикадите и да се боря, ако е необходимо\", казва Юлия Федотова и силно се провиква: \"На-вал-ни!\". При минус 18 градуса по улиците на Екатеринбург не е никак уютно, но юристката е излязла на протест - заедно с още няколко хиляди други млади активисти. Само че човекът, чието име те скандират, го няма: нито на протестния митинг, нито в списъка на допуснатите кандидати за президентските избори, които ще се проведат в неделя (18 март). Алексей Навални, най-големият критик на Кремъл, няма право да се кандидатира за тях, защото е предварително осъждан. Според опозицията, това е с измислен претекст. Привържениците на Навални зоват за бойкот на изборите. \"Чисто юридически, разбира се, е правилно, че Навални не е допуснат до изборите. От политическа гледна точка обаче тези избори са някак непълни\", обобщава предприемачът Борис Титов, който за разлика от Навални е регистриран за изборите - той е един от осемте претенденти за президентския пост. \"На всички е известно, че най-добри са шансовете на действащия президент. Аз се кандидатирам, за да покажа, че има хора, които не споделят политиката на Путин\", казва Титов дипломатично. Подобно звучат и изказванията на двамата му основни конкуренти - либералният политик Григорий Явлински и десният популист Владимир Жириновски. И двамата са известни в Русия още от 1990-те години. Техните критици ги смятат за \"беззъба опозиция\", която не представлява никаква опасност за шефа на Кремъл, колкото и звучни фрази да произнася преди изборите. Явлински например наскоро отправи следното предупреждение: \"Русия следва много опасна политика, която води до обедняване на населението вътре в страната, а външнополитически може да предизвика военен конфликт.\" Жириновски пък сам заплашва Запада с война: \"Ако спечеля, 150 милиона руснаци ще се събудят на следващия ден с усмивка на устата. Западът обаче ще има да трепери, ако не престане да ни обяснява на нас, руснаците, как да живеем\". А как живеят всъщност руснаците? Мнозина от онези, които подкрепят Путин, живеят добре, даже много добре. Например онези в бляскавата столица Москва, които имат добре платена работа. Като Мария Катасонова, служител в администрацията на Държавната дума и гореща привърженичка на сегашния държавен глава. \"За нас Путин е символ на стабилност. На него дължа абсолютно всичко, което имам - и работата, и образованието. Просто всичко\", казва тя. Има обаче и други - като Дария Даар, която живее в едно предградие на уралския град Екатеринбург - в къща, чийто покрив всеки момент може да се срути. Сградата, която е била строена от държавата, спешно се нуждае от ремонт. Но властите изведнъж изровили отнякъде документи, от които излизало, че преди 25 години тя е била построена незаконно - от самата държава. Оттогава насам никой не се чувства отговорен за съдбата ѝ. А какво мисли Дария за изборите? \"Какви избори?\", пита тя реторично. \"Та те отдавна са решени!\" Жилището на жената е студено, отоплението изобщо не функционира, на много места има следи от мухъл. \"Така държавата изоставя своите граждани в беда\", казва Дария и отпива глътка горещ чай, за да се стопли. Трети пък са принудени да се страхуват за свободата си всеки пък, когато се осмелят да критикуват външната политика на Путин - като Павел Никулин. Преди няколко седмици независимият журналист публикува интервю с един бивш боец на ИД от Русия и веднага след това бе посетен от тайните служби. Никулин, който пише и по други особено чувствителни теми, сега е под наблюдение. \"Една сутрин се явиха въоръжени и претърсиха цялото ми жилище. Ако човек реши да става журналист в Русия, трябва да знае, че някой ден може и да бъде убит\", казва Никулин. В Русия официално няма цензура, но много журналисти се опасяват от репресии и заплахи, когато публикуват нещо критично или правят разкрития, неблагоприятни за властта. Дмитрий Скоробутов, който в продължение на 15 години е бил редактор в държавната телевизия \"Россия-24\", разказва пред Дойче веле, че се водят забранителни списъци, които съдържат имената на автори, както и на теми, по които не бива да се пише. \"По времето на масовите протести срещу Путин нашата телевизия в продължение на две седмици просто мълча. След това започнаха да ги представят като някаква детинщина. Нямахме право да съобщаваме името на Навални, който беше организатор на протестите. И то независимо от факта, че имаше протести в 102 руски града\", казва Скоробутов. Колкото повече мълчаха контролираните от държавата медии, толкова по-силно се скандираше името му по време на протестите. Това бяха и протести срещу постоянно уголемяващото се влияние на Руската православна църква над руското общество и политиката. От над една година те се организират в Санкт Петербург, където се протестира и срещу предаването на една от основните забележителности на града - Исакиевския събор - в ръцете на църквата. Това нарастващо влияние на църквата променя обществото и го прави все по-консервативно, твърдят критични гласове. Русия е в навечерието на избори, които мнозина определят като недемократични. Дори Ксения Собчак, единствената жена сред кандидатите за президент, която някои определят като марионетка на Кремъл, ги смята за \"фейк\" (фалшиви).", "date": "2018.03.16", "title": "Изборите в Русия са \"фейк\"?"}
{"url": "http://clubz.bg/65494-ataka_iska_ostavkata_na_zaharieva_zaradi_solidarnostta_%D1%9D_s_london", "text": "След коалиционните партньори, които обиждат руския патриарх Кирил, сега обект на нападките на \"Атака\", пак по руско направление, стана външният министър Екатерина Захариева. Най-отявленият защитник на московските интереси у нас - Волен Сидеров не е харесал това, че Захариева изрази солидарност към Великобритания по случая с отравянето на двойния агент Сергей Скрипал и дъщеря му Юлия.  Британският министър-председател Тереза Мей обяви редица мерки, сред които експулсирането на 23-има руски дипломати от Обединеното кралство, засилване на проверките на руснаците, пристигащи на Острова, замразяване на авоарите на руски граждани, за които се смята, че могат да бъдат заплаха за националната сигурност. Поканата към руския външен министър Сергей Лавров да посети Великобритания е отменена. Министри и високопоставени лица няма да присъстват на световното първенство по футбол в Русия. Русия отрича да стои зад опита за убийство. Захариева застана зад Великобритания заради Скрипал От пресцентъра на \"Атака\", разпратиха днес мнението на лидера, изразено пред вестник \"24 часа\". Самият Сидеров не бе в парламента, защото пътува за... Русия в качеството си на наблюдател на предизвестените президентски избори. Сидеров и видни социалисти - на гости в Русия за президентските избори \"Проф. Станислав Станилов от \"Атака\" също разкритикува прибързаната реакция на Захариева, която зае страна в шпионския скандал между Лондон и Москва\", се посочва още в съобщението. По думите му Западът си имал сметки с Русия, а \"ние не бива да се пъхаме пак между шамарите, както го правим\". Сидеров и видни социалисти - на гости в Русия за президентските избори", "date": "2018.03.16", "title": "\"Атака\" иска оставката на Захариева заради солидарността ѝ с Лондон"}
{"url": "http://clubz.bg/65479-siderov_i_vidni_socialisti_na_gosti_v_rusiq_za_prezidentskite_izbori", "text": "Дузина родни политици ще се подвизават в Русия в следващите дни за президентските избори там, които ще се проведат в неделя. Повечето от тях са поканени като международни наблюдатели на вота, показа проверка на Клуб Z. Гостуванията са по различни линии - едни ще са гости на Съвета на федерацията, други - на руската Дума, по партийна линия.  Най-мащабно се очаква да е присъствието на представители на БСП. От Народното събрание за Москва вече е отпътувал председателят на комисията по икономическа политика Петър Кънев. Сред народните представители-социалисти в групата, която ще наблюдава изборите, са още Христо Проданов и Пенчо Милков, потвърдиха от левицата. Освен на парламентарно ниво, БСП ще бъде представена и на столично - председателят на социалистите в София и шеф на общинските съветници от левицата в София Калоян Паргов също ще е сред гостите на руската страна за вота, на който се очаква Владимир Путин да бъде избран за президент отново. С Паргов ще пътува и заместничката му в столичната структура на БСП Ваня Добрева. От БСП-София е и депутатът Проданов. В събота Паргов, който пътува по линия на Съвета на федерацията, ще е в Москва, а в самия ден на президентския вот - в Новосибирск, обясниха от екипа му.  Може ли да има избори за президент в Русия и там да не е лидерът на \"Атака\" Волен Сидеров, който в последните години е така привързан към страната на Путин? Председателят на депутатите от управляващите \"Обединени патриоти\" също се е понесъл днес за Москва. С него заминава и зам.-председателят на Народното събрание Явор Нотев, както и депутатът Десислав Чуколов от ръководството на \"Атака\", потвърдиха от партия. Повече за тяхната програма обаче не се знае. Традиционно обаче Сидеров и съпартийците му не пропускат да обявят резултати от срещите си с руски представители или поканите си за Москва. Проверка на Клуб Z показа още, че поканите към народни представители да посетят Руската федерация за изборите не са дошли на централно институционално ниво - тоест през Народното събрание. Според представители на споменатите партии поканите са били лични.  Гост на Русия за изборите ще е и председателката на Форума \"България-Русия\" Светлана Шаренкова - по поката на руската Дума. Тя ще следи изборния процес в Санкт Петербург. Поканата да наблюдава вота дошла лично от Вячеслав Володин, председателя на Държавната Дума на Русия. Няма информация покани да са получени от партията на Георги Първанов - АБВ. ", "date": "2018.03.16", "title": "Сидеров и видни социалисти - на гости в Русия за президентските избори"}
{"url": "http://clubz.bg/65503-bylgarski_%E2%80%9Ekeks%E2%80%9C_v_%E2%80%9Eikonomist%E2%80%9C", "text": "С международен успех се увенча родната попкултура, а защо не и българската литература. Сайтът на британското списание „Икономист“ откри майстора на римите и кулинарните лудории Константин Трендафилов – и по-точно дебюта му на попсцената. Песента му „Кекс“ попадна в сектора за култура под заглавие  , с уточнението „Защо българите полудяха по песен с неприличен подтекст”.  Информацията за Трендафилов е намерила място в рубрика, озаглавена „Какво слуша светът”, където се дава за пример още узбекистанска любовна песен, виетнамско поппарче за работата на оризищата, камбоджанска критика на училищната система и нигерийска салса. Ето как коментира събитието във фейсбук и самият Трендафилов:    ", "date": "2018.03.16", "title": "Български „Кекс“ в „Икономист“"}
{"url": "http://clubz.bg/65502-dps_komisiqta_za_chez_e_syzdadena_da_otvlicha_vnimanieto", "text": "Парламентарната комисия, която ще изяснява обстоятелствата около сделката с покупката на ЧЕЗ, е създадена за да отвлича вниманието. Това заяви по бТВ депутатът от ДПС Рамадан Аталай, който е и член на тази комисия. Той каза, че не очаква нещо особено да излезе от нея. БСП и ГЕРБ в симбиоза - създадоха комисия да разследва сделката за ЧЕЗ По думите му от ДПС били изненадани от начина, по който било представено с какво ще се занимава комисията. „Първоначално идеята на БСП беше да проследим и да проучим планираната продажба на ЧЕЗ и се изненадах как ще следим сделка, която е на ЧЕЗ и се развива в Чехия, а ние ще проследим как чехите са я планирали\", продължи Рамадан Аталай. Според депутата от ДПС \"както винаги от ГЕРБ се опитват да променят същината на проблема и вкараха още едно изречение и сега стана една мега комисия и ще разгледаме обстоятелствата около приватизацията и планираната продажба на ЧЕЗ в рамките на един месец, неща, които са се случили от 2002 г. до 2017 г.” \"Не е работа на политиците и на министър-председателя да се намесват във вътрешните работи на частните дружества, защото по този начин, заплашвайки ги, когато те чувстват несигурност в тази държава – големите инвеститори напускат\", каза още той. „Сделката е приключила в първата си фаза. Те имат окончателен договор. Фирмата е платила съответните средства в рамките на 5 млн. и е поела определени ангажименти. Тези хора, когато са поемали тези ангажименти, са знаели, че ще влязат в домовете на 3 млн. души”, продължи депутатът. След което започна да разсъждава как намесата на институциите с цел да бъдат пречка на развитието на икономиката ни гони инвеститорите от България \"ЧЕЗ си заминават, има и много други фирми, няма сигурност, няма стабилност. Докато няма сигурност в инвеститорите – няма кой да дойде да инвестира в тази държавата\", продължи Рамадан Аталай. Оттук нататък, според него, също имало начини сделката да не се случи:", "date": "2018.03.16", "title": "ДПС: Комисията за ЧЕЗ е създадена да отвлича вниманието"}
{"url": "http://clubz.bg/65477-ako_celta_e_ubijstvoto_na_bnt_neka_go_kajat", "text": "Така започва един от популярните през последните дни диалози от телевизионния ефир. При уточнението, че Благоев е водещ на предаването “Вяра и общество”, следва репликата на Сидеров: “Сериозно? Все още ли?” И не само това - управляващият политик обвини журналиста, че “отдавна манипулира българското общество”, нарече го “агент на соросоидните общества” и заключи, че “такива хора са вредни за българското общество”. Сидеров: Кой е тоя Горан Благоев? Още ли води предаване по БНТ Това е най-новата публична атака срещу Българската национална телевизия, която през последните месеци е подложена на политически натиск - отвътре и отвън. Засега журналистите в БНТ все още намират сили да реагират срещу посегателствата, но интересът към темата не е широк, а защитата от страна на отделни представители на гражданското общество е почти незабележима. Като добавим и политическата търпимост към този натиск, прогнозата за БНТ не е никак добра. Какво може да означават думите на Сидеров? Когато са произнесени от председател на парламентарна група от управляващото мнозинство, посланието е пределно ясно: “Махнете го този, че не ме кефи!” Посочването на врага с пръст бе наложено от партийната телевизия на “Атака” - “Алфа” от години произнася присъди и посочва “враговете” на Сидеров. Но ако от екрана на една кабеларка това е просто реч на омразата, от екрана на БНТ е брутална демонстрация на мракобесие. Кошлуков маха продуцентка на \"Денят започва с култура\" Този път ръководството и журналистите на националната телевизия реагираха: “Поведението на Сидеров е неприемлива, агресивна провокация към свободата на словото и правото на журналистическо мнение. Недопустимо е политик да се опитва да кадрува в националната обществена телевизия.” В Народното събрание обаче никой не се впечатли от поведението на Сидеров - откритото писмо на Горан Благоев до председателя на парламента Цвета Караянчева остана без отговор. Журналистът призова народните избраници да се разграничат от поведението на техния колега “по категоричен и приемлив за парламентаризма ни начин”. Но нищо не последва. Има още един важен детайл: Сидеров проведе разговор на “ти” с водещия и програмен директор на БНТ1 Емил Кошлуков, който има в биографията си и стаж като ръководител на “Алфа”. Така посланието звучи още по-зловещо: “Ние сме си отбор, сега ще ви разкажем играта.” Атаката на Сидеров идва в разгара на разправата с екипа на предаването “Денят започва с култура”, упрекнат от Кошлуков, че проявява политически пристрастия и че има нисък рейтинг. Журналистите обвиниха в декларация началника си в “намеса в изборите на екипа как да бъдат представяни определени гости и какви въпроси да им бъдат задавани”. Наложи се генералният директор да се намесва като помирител. И когато продуцентката на предаването Весела Петрова застана рамо до рамо с протестиращите срещу цензурата в БНТ, тя се оказа извън предаването. Протестираш срещу цензурата - изчезваш. Ако протестираш в подкрепа на цензурата, вероятно оставаш... Последвалият мониторинг на Съвета за електронни медии (СЕМ) заключи, че предаването “обхваща максимално голям спектър от теми и гости и е в унисон с обществената си мисия и принципите на плурализма”. Алтернативен мониторинг от члена на СЕМ Иво Атанасов, бивш депутат от БСП, стигна обаче до извода, че “в \"Денят започва с култура\" се защитават политически тези, изцяло десноориентирано е и в това отношение има политически дисбаланс”. Не е известно по какви критерии се стига до този извод, но обвинението е налице, а усещането е за институционален произвол. Натиск има и отвътре, и отвън. В това време всяка вечер БНТ излъчва реклама, че “Стани богат” се завръща и ще се излъчва по националната телевизия. Тъй като шоуто е изключително популярно, рейтингът на БНТ вероятно ще се повиши. Това щеше да е прекрасно, ако обществената телевизия предлагаше комбинация от рейтингово забавление и качествена, независима публицистика. Когато обаче журналистите са подложени на безнаказан и демонстративен натиск, тогава остава само шоуто. А не това е обществената функция на БНТ. \" \" Кошлуков маха продуцентка на \"Денят започва с култура\"", "date": "2018.03.16", "title": "Ако целта е убийството на БНТ, нека го кажат"}
{"url": "http://clubz.bg/65500-dostavchikyt_na_trybite_za_gazovata_vryzka_s_gyrciq_qsen_prez_yuni", "text": "През юни ще стане ясно кой ще е доставчикът на тръбите за интерконектора с Гърция. Десет са подадените заявления за участие в процедурата за производство и доставка на тръби за нуждите на газовата връзка Гърция - България, стана ясно при отварянето днес на подадените заявления за участие в ограничената процедура за \"Производство и доставка на тръби за нуждите на междусистемната газова връзка Гърция-България\". Проектът за газовата връзка е част от Южния газов коридор, по който България ще получава каспийски газ, което ще намали зависимостта ѝ от руски природен газ. Най-много са заявките от Турция - три, от Индия са постъпили две заявления, две са и от Русия, и по едно от България, Гърция и Германия. До 20 април трябва да се изберат петима кандидати, които отговарят на критериите за подбор, които до юни да подготвят офертите си, за да може да има избор на изпълнител в рамките на юни.  \n\tРеализацията на интерконектора Гърция-България е един от приоритетите в нашата управленска програма, каза министърът на енергетиката Теменужка Петкова.  Пред нас са блеснали интерконекторите (КАРТИ) Евроексперт: Нямате политическа воля за интерконектори Ако България иска азерски газ, трябва да побърза с газовите връзки Евроексперт: Нямате политическа воля за интерконектори Ако България иска азерски газ, трябва да побърза с газовите връзки", "date": "2018.03.16", "title": "Доставчикът на тръбите за газовата връзка с Гърция - ясен през юни"}
{"url": "http://clubz.bg/65499-islqmyt_ne_e_chast_ot_germaniq", "text": "Ислямът не е част от Германия, но мюсюлманите са, заяви днес новият министър на вътрешните работи Хорст Зеехофер, влизайки в противоречие с канцлера Ангела Меркел, предаде ДПА, съобщава БТА. \"Ислямът не е част от Германия. Германия е формирана от християнството. Част от това са неделите, когато не се работи, и църковни празници и ритуали като Великден, Петдесетница и Коледа\", каза днес водачът на Християнсоциалния съюз (ХСС) пред в. \"Билд\". Изказването \"Ислямът е част от Германия\" датира от 2010 г. и е на тогавашния германски президент Кристиан Вулф, но Меркел често повтаряше фразата и я превърна в своя, така че днес тя се свързва най-често с нея. Макар и близък съюзник на Меркел, Зеехофер критикуваше открито проимигрантската й позиция. Зеехофер каза, че иска да свика ислямски срещи за обсъждане на проблемите, с които се сблъскват мюсюлманите при приобщаването си към германското общество. \"Трябва да седнем на една маса с мюсюлманските организации и да потърсим диалог. Посланието ми е: мюсюлманите трябва да живеят заедно с нас, а не паралелно или в противоречие с нас. За да го постигнем, ни е необходимо взаимно разбирателство и уважение. Това може да стане само, ако разговаряме помежду си\", каза той.", "date": "2018.03.16", "title": "\"Ислямът не е част от Германия\""}
{"url": "http://clubz.bg/65497-cheshki_medii_za_chez_imalo_po_visoka_oferta_ot_ginkinata", "text": "Българскат компания \"Инерком\", избрана за купувач на българските активи на ЧЕЗ, не е предложила най-добрата оферта като цена. Информацията за това се появи още миналата есен в български издания, но днес я съобщава най-големият информационен портал на Чехия -   . Едноличен собственик на \"Инерком България\" е Гинка Върбакова, а името на съпруга ѝ Славчо Върбаков беше замесено в неуспешно съдружие в българската фирма \"Фючър енерджи\", подала заедно с индийци конкурентната оферта. В своя публикация по темата журналистката Зузана Кубатова пише, че \"Инерком България\" е предложила да плати 342.4 млн. евро за дружествата на ЧЕЗ в България за 10 месеца. Но основният конкурент - India Power, е била готова да плати 360 милиона евро. Български медии съобщиха това още през декември м. г. Заместник-председателят на на Съвета на директорите на ЧЕЗ Груп Томаш Плескач, който отговаря за чуждестранните дейности на една от най-големите публични компании в света, обясни за избора на \"Инерком\", че тяхната оферта била най-добрата.  Индийците, заедно с българската компания \"Фючър Енерджи\", са предложили малко над 17 млн. евро по-висока цена от фирмата на Гинка Върбакова, но въпреки това офертата на \"Инерком\" е оценена като по-благоприятна, казва пред БНР чешкият журналист Петър Кубка.  От началото на декември м. г. \"Фючър Енерджи\" е отстранена от пазара на ток, тъй като не може да изпълнява договорите си. Според публикация в \"24 часа\" от края на м. г. “Фючър енерджи” също има пряка връзка с Пазарджик - един от основните офиси на фалиралия търговец на ток е там. Освен това заедно с ЕВН е основният купувач на ток от соларния парк на \"Инерком груп\". Бизнесът на фирма \"Инерком\" се финансира от банки и две непрозрачни структури - офшорните компании Score Trade и Global Victory Trust, пишат чешките медии, които потвърждават изтекла по-рано информация у нас. От \"Инерком България\" отрекоха да ползват офшорни финанси. Според изпълнителния директор на ЧЕЗ Груп Вацлав Пачеш, индийците все още могат да се върнат на масата за преговори, тъй като не е сигурно дали \"Инерком\" ще успее да осигури финансирането, след бурята, която се разрази в българския парламент. Тази седмица президентът Румен Радев съобщи, че през април свиква Консултативния съвет за национална сигурност заради енергийната сигурност на страната, а поводът е казусът \"ЧЕЗ\". Министърът на енергетиката Теменужка Петкова обаче изрази несъгласие с президентско изявление, че правителството трябва да даде отговор за финансирането на сделката.", "date": "2018.03.16", "title": "Чешки медии: За ЧЕЗ имало по-висока оферта от Гинкината"}
{"url": "http://clubz.bg/65492-obeshtano_25_km_ot_magistrala_hemus_do_kraq_na_2018_g", "text": "Министърът на регионалното развитие и благоустройството Николай Нанков обеща до 15 юни да приключат ремонтите на пътищата по морето и обяви старт на строителството на първите километри от магистрала Хемус - между Ябланица и Тетевен, до дни. До два месеца след това ще започне работа и по строежа ѝ на запад от Белокопитово, каза Нанков във Варна.  Борисов: Само ние може да направим магистрала \"Хемус\" Тази година ще се започне с изграждането на малко над 25 км от магистралата, заяви регионалният министър. И уточни, че текат процедури и се подготвя строежа на още 50 км, който може да започне до края на тази или началото на 2019 година.  Нанков издаде разрешение за строеж на \"Хемус\" в отсечката от Ябланица до пътен възел \"Боаза\", съобщиха от МРРБ. Участъкът от км 78+500 до км 87+800 е с дължина от близо 9 км. Освен строителството на новата магистрална отсечка, се предвижда и рехабилитация на близо 400 м от директното трасе при км 78+500, където сега магистралата свършва, и строителство на етапна връзка при км 87+600 в близост до село Брестница за връзка с път I-4 Коритна - Белокопитово. Проектът включва и рехабилитация на външните водопроводи за селата Брестница и Златна Панега, които попадат в трасето на аутобана и полагане на тръбна мрежа за интелигентни транспортни системи по протежение на новия участък. Ще се извърши и реконструкция на далекопровод. За въвеждането на тол системата министърът посочи, че вече е започнало изграждането на двата центъра, от които ще се управлява трафика. Предстои доставката на различна техника, включително 100 кантара, които ще измерват тежкотоварните автомобили. По думите на Нанков технологията ще бъде иновативна, камионите няма да спират, а ще бъдат претегляни в движение. Министърът допълни, че се разработва и софтуера, който ще бъде предоставен на бъдещия орган, управляващ тол-системата. Според него до 10-15 дни трябва да бъде взето решение дали това ще е държавна компания, държавно предприятие, търговско дружество или ще е част от Агенция \"Пътна инфраструктура\".  Нанков допълни, че до края на годината трябва да бъдат назначени между 500 и 550 специалисти, които ще обслужват тол-системата. По думите му тя трябва да заработи най-късно март-април 2019 година, като още през първата година приходите се очаква да достигнат около 1 милиард лева. Министърът уточни, че в момента се работи и по тарифите, по които ще плащат тежките автомобили. Според него таксите за част от републиканската мрежа ще бъдат по-високи, като за сега ще има тарифиране само на тези пътища, които са в добро състояние. Властта заличава Северозапада За новото териториално делене на страната министърът коментира, че според него най-добрият вариант е да бъдат обособени 4 района. Той уточни, че най-сериозният конфликт е със столицата, която отговаря на всички изисквания да е отделен район, но тъй като е с доста по-високи икономически параметри, няма да има достъп до голяма част от бъдещите еврофондове. Министърът посочи, че ако бъде прието да има Черноморския район, в него биха могли да влязат 7 области, а центърът да е във Варна. По пътищата на Варна се изпълняват ремонти за 150 милиона лева, каза още Нанков. Той изброи \"много амбициозната програма\": освен пътната инфраструктура във Варна по Оперативна програма \"Региони в растеж\", и три пътни участъка с дължина 45 км за близо 27 млн. лева - Гроздьово-Провадия, Гроздьово-Долни чифлик, Варна-Добрич. По отношение на въпроса дали варненци трябва да закупят винетка, пътувайки до Златни пясъци или не, Николай Нанков коментира, че единственият начин шофьорите във Варна да не плащат за винетка от Варна до Златни пясъци е кметът да поиска пътят да стане общински. Същото се отнася и за останалите републикански пътища на територията на Варна, за които в момента се изисква винетен стикер. Министър Ненков посочи, че процедурата е сложна и първо е необходимо решение на Общинския съвет. След това кметът трябва да внесе искане до Министерски съвет, който от своя страна да реши пътищата да станат общински. Стане ли така обаче, отговорността за поддръжката и експлоатацията ще останат за сметка на Общината, обясни Нанков. Кабинетът реши проблема с разбит път - прехвърли го на общината Властта заличава Северозапада Кабинетът реши проблема с разбит път - прехвърли го на общината", "date": "2018.03.16", "title": "Обещано: 25 км от магистрала \"Хемус\" до края на 2018 г."}
{"url": "http://clubz.bg/65496-es_prizova_vsichki_v_oon_za_sankcii_sreshtu_rusiq_zaradi_krim", "text": "Четири години след незаконното анексиране на Крим и Севастопол от Руската федерация, Европейският съюз остава твърдо ангажиран с въпроса за суверенитета и териториалната цялост на Украйна. Това се посочва в изявление на върховния представител на ЕС по външната политика и сигурността Федерика Могерини. Европейският съюз отново отбелязва, че не признава и продължава да осъжда това нарушение на международното право. То продължава да бъде пряко предизвикателство за международната сигурност със сериозни последици за международния правен ред, който защитава единството и суверенитета на всички държави. ЕС остава ангажиран с пълното прилагане на политиката си на непризнаване, в това число с ограничителни мерки. ЕС призовава отново държавите в ООН да обмислят подобни мерки за непризнаване в съответствие с Резолюция 68/262 на Общото събрание на организацията. ЕС не признава произвеждането на избори от страна на Руската федерация на Кримския полуостров. Предприетото военизиране на полуострова оказва влияние на сигурността в района на Черно море. В нарушение на международното хуманитарно право, жителите на Крим биват принуждавани да приемат руско гражданство и изпращани във въоръжените сили на Руската федерация. ЕС осъжда изграждането на моста през Керченския пролив без съгласието на Украйна и наложените с това ограничения на свободата на транзитно преминаване. След незаконното анексиране от Руската федерация положението с правата на човека на Кримския полуостров се влоши още повече. Жителите на полуострова се сблъскват с постоянни ограничения на основните свободи, като свободата на изразяване, вероизповедание или убеждения и на сдружаване, както и правото на мирни събрания.  Правата на кримските татари бяха сериозно нарушени със закриването на техните медии, със забраната на дейността на техния орган на самоуправление Меджлиса и преследването на неговите ръководители и на членове на тази общност. На кримските татари, украинците и всички етнически и религиозни общности на полуострова трябва да се даде възможността да поддържат и развиват своята култура, традиции, образование и идентичност. ЕС отново призовава за незабавното освобождаване на Олег Сенцов, Олександър Колченко, Микола Семена и на всички, задържани и осъдени в нарушение на международното право. Журналистите, правозащитниците и адвокатите на защитата следва да могат да работят в условията на независимост и без излишна намеса. ЕС призовава за пълно спазване на международните стандарти за правата на човека на полуострова. Всички нерешени случаи на нарушения и злоупотреби с човешките права, като отвличане, изтезания и убийства, следва да бъдат задълбочено разследвани. Предоставянето на пълен, свободен и неограничен достъп на международните правозащитници до цялата територия на Украйна, включително до Крим и Севастопол, остава от първостепенна важност. ЕС припомня Резолюция 72/190 на Общото събрание на ООН от 19 декември 2017 г. и призовава за цялостното й прилагане, включително на задълженията на Руската федерация по силата на приложимото международно хуманитарно право.", "date": "2018.03.16", "title": "ЕС призова всички в ООН за санкции срещу Русия заради Крим"}
{"url": "http://clubz.bg/65495-boris_djonsyn_veroqtno_e_lichno_putin_da_e_porychal_atakata_sreshtu_skripal", "text": "Изключително вероятно е руският президент Владимир Путин лично да е взел решението и да е наредил атаката срещу бившия разузнавач Сергей Скрипал и дъшеря му. Това заяви британският външен министър Борис Джонсън. Скрипал и дъщеря му Юлия са в кома след като са били в съприкосновение с нервнопаралитичния агент \"Новичок\", който се произвежда само от Русия, твърдят британските власти. Руски депутат: Защо няма снимка на отровения Скрипал? Говорителят на Кремъл Дмитрий Песков отговори, че подобни обвинения лично срещу руския прездент са непростими. Преди два дни Великобритания обяви, че ще експулсира 23-ма руски дипломати, след като Москва отказа да отговори дали е замесена в отравянето на бившия руски шпионин. Дипломатите, идентифицирани от Лондон като \"необявени служители на разузнаването\", имат една седмица да напуснат. Корбин: Къде са доказателствата за отравянето от Кремъл на шпионина Наред с това премиерката Тереза Мей обяви, че ще се засилят проверките на руснаците, пристигащи на Острова. Ще бъдат замразявани авоарите на руски граждани, за които се смята, че могат да бъдат заплаха за националната сигурност. Поканата към руския външен министър Сергей Лавров да посети Великобритания е отменена. Министри и високопоставени лица няма да присъстват на световното първенство по футбол в Русия. По-късно пък руският външен министър Сергей Лавров обяви, че Русия подговя ответни мерки - като също ще експулсира британски дипломати. Британската полиция съобщи в петък, че е започнала разследване за убийство след смъртта на съратника на Борис Березовски в Лондон. Партньор на Березовски удушен в Лондон В официалното съобщение се казва, че причината е \"резултатът от аутопсията на 68-годишния руски бизнесмен Николай Глушков\", чиято смърт е била причинена \"от притискане на врата\". На този етап няма нищо, което да предполага връзка на този случай с покушението срещу бившия двоен агент Сергей Скрипал, допълва полицията. Случаят с Глушков продължава да се ръководи от служители на отряда за борба с тероризма заради връзките и контактите, които той е имал. \"Новичок\" бил скрит в куфара на Юлия Скрипал От Следствения комитет на Русия започна разследване за \"убийството на Глушков\" и за обстоятелствата, при които е отровена с нервно-паралитичен газ Юлия Скрипал, дъщерята на бившия агент, която е руска гражданка и живее в Москва. Днес се появи и версията, че тя може да е пренесла отровата в свой куфар, при пътуването си от Русия към Великобритания. Корбин: Къде са доказателствата за отравянето от Кремъл на шпионина Партньор на Березовски удушен в Лондон \"Новичок\" бил скрит в куфара на Юлия Скрипал", "date": "2018.03.16", "title": " Борис Джонсън: Вероятно е лично Путин да е поръчал атаката срещу Скрипал"}
{"url": "http://clubz.bg/65491-borisov_evropol_e_nadejden_partnor_sreshtu_migraciqta_i_kontrabandata", "text": "Европейската служба за борба с престъпността винаги е била надежден партньор на България в борбата с миграционния натиск, с контрабандата на цигари и при злоупотребата с разплащателни средства.  Това заяви премиерът Бойко Борисов при срещата си с бъдещата директорка на Европол Катрин де Бол. За първи път жена начело на Европол Де Бол ще оглави Европол на 1 май. Кандидатурата ѝ бе утвърдена от Съвета на ЕС на 8 март. Тя е първата жена, която ще заеме този пост. Сега тя е генерален комисар на Федералната полиция на Белгия. България и Белгия работят активно и по въпросите, свързани с трафика на хора, фалшиви документи, опазване на обществения ред, детска престъпност, странстващи престъпни групи и др., посочи още Борисов като доказателство за доброто сътрудничество на Де Бол с българските власти. Двамата оцениха високо успешните съвместни операции на българските и белгийските полицейски служби по линия на противодействие на тероризма. Европол разследва убийството на малтийската журналистка През последните дни се появиха призиви приоритет на Европол да станат разследвания на оргнизирани престъпни групи и тези, свързани със свободата на словото. Причината е убийството на словашкия разследващ журналист Ян Куцияк, което доведе до масови простести и оставка на правителството в Братислава. Европол разследва убийството на малтийската журналистка", "date": "2018.03.16", "title": "Борисов: Европол е надежден партньор срещу миграцията и контрабандата"}
{"url": "http://clubz.bg/65482-yuventus_real_i_anglijski_sblysyk_v_shampionskata_liga", "text": "Повторение на финала в Шампионската лига от миналата година ще има на четвъртфиналите - първенецът \"Реал\" (Мадрид) изтегли \"Ювентус\". Другата много интересна двойка противопоставя английските \"Ливърпул\" и \"Манчестър Сити\". На 3 юни 2017-а в Кардиф \"белите\" биха \"Старата госпожа\" с 4:1 и за 12-и път грабнаха трофея. До момента пък \"Ливърпул\" е единственият отбор, победил \"Сити\" във Висшата лига на Англия този сезон. Жребият може да се счита за благоприятен за другите два големи фаворита - \"Барселона\" и \"Байерн\" (Мюнхен). Мачовете са на 3-4 и 10-11 април. Финалът е на 26 май на Олимпийския стадион в Киев.", "date": "2018.03.16", "title": "\"Ювентус\" - \"Реал\" и английски сблъсък в Шампионската лига"}
{"url": "http://clubz.bg/65484-koj_shte_postroi_naj_golqmata_bateriq_v_sveta", "text": "Британският милиардер Санджив Гупта ще построи най-голямата батерия в света в щата Южна Австралия, съобщиха представители на местните власти, информира в. \"Сънди таймс\", позовавайки се на Франс прес.  Батерията с мощност 120 мегавата/140 мегаватчаса ще подкрепи дейността на новата соларна ферма \"Уайъла стийлуъркс\" (Whyalla Steelworks), придобита от консорциума на \"Гупта Джи Еф Джи алайънс\" (GFG Alliance), когато през миналата година бизнесменът купи финансово затруднения стоманодобивен гигант \"Ариъм\" (Arrium).  Мъск ще тества кораб за полет до Марс през 2019 г. Амбициозните планове на \"Гупта\" надминават проекта на Илон Мъск, който през миналата година обяви, че ще построи батерия с мощност 100 мегавата/129 мегаватчаса в същия австралийски щат за 100 дни. Батерията на Мъск заработи в края на 2017 г. и е свързана с вятърна ферма, управлявана от френската компания \"Неоен\" (Neoen). Стремежът за увеличаване на възобновяемата енергетика в Южна Австралия се разви след свирепа буря през 2016 година, която остави целия щат без ток. Австралийската лейбъристка партия, която управлява в щата, дори постави енергийната политика в центъра на кампанията си преди оспорваните местни избори утре. Мъск работи с щатското правителство и по план за оборудване със соларни панели на 50 000 жилища и батерии на \"Тесла\" (Tesla). Мрежата от соларни панели, свързани с презаредащи батерии, ще бъде финансирана чрез продажба на излишната електроенергия.", "date": "2018.03.16", "title": "Кой ще построи най-голямата батерия в света"}
{"url": "http://clubz.bg/65483-prosvetniqt_ministyr_obeshta_shkafcheta_za_polovinata_uchenici_do_sedmi_klas", "text": "Надяваме се до есента да има ученически шкафчета за половината ученици от първи до седми клас, съобщи в парламента днес министърът на образованието и науката Красимир Вълчев. Министърът уточни, че в момента проектът за национални програми на МОН е в етап на обществено обсъждане. По една от програмите се предвиждат 2.9 млн. лв. за осигуряване на ученически шкафчета, в които децата да държат учебници и помагала, с цел олекотяване на раниците. Прогнозата му е до 2-3 години всички ученици да бъдат осигурени със шкафчета. Учениците от 1 до 7 клас са приблизително 450 000. Училищата могат да закупят шкафчета и на по-висока стойност, ако дофинансират от своите делегирани бюджети. \"Не е вярно, че малките училища няма да имат достъп, а големите училища ще имат. Малките училища трябва да купят по-малко шкафчета, а и след промените в модела някои малки училища имат повече финансови възможности, отколкото някои големи\", коментира той.  Възстановяването на транспортните разходи на педагогическите специалисти е важно, тъй като все повече учители живеят в градовете или в областните центрове, а преподават в малки и отдалечени населени места. През последните 6-7 години постоянно се разширява тази форма на подпомагане на транспортните разходи на учителите, каза Красимир Вълчев в отговор на парламентарен въпрос за изплащането и отчитането на транспортните разходи на педагогическия персонал. В началото частично се възстановяваха транспортните разходи на учителите - на около 89%, според Колективния трудов договор в образованието, припомни министърът. Той добави, че след това се е създало законово основание, гласувала се е наредбата и е започнало 100-процентно възстановяване на разходите, но е имало ограничение да бъде до малки и отдалечени населени места.", "date": "2018.03.16", "title": "Просветният министър обеща шкафчета за половината ученици до седми клас"}
{"url": "http://clubz.bg/65475-7_razsledvaniq_po_shemata_bolnica_v_bolnicata_i_pirogov_e_vytre", "text": "Прокуратурата образува 7 досъдебни производства след мащабна проверка на 329 договора между общински или държавни болници с частни дружества на територията на 14 области. Говорителката на държавното обвинение Румяна Арнаудова напомни, че Сотир Цацаров разпореди пълна проверка в заведенията, мажоритарна собственост на държавата или кметствата след протести през октомври на персонала на фалиралата врачанска болница. Междинните данни   дошли при обвинителите от Изпълнителна агенция \"Медицински одит\" на МЗ, са за 3 групи закононарушения: Схема \"Болница в болницата\" източва пари. Проверяват се 40 класьора договори Лечебните заведения, в които влиза с разследвания за безстопанственост, са: По всички тях разследванията са в София именно заради съмнения, че на местно ниво всички са си близки, включително полицаите и прокурорите. Отделно, СГП е образувала дело за  Румяна Арнаудова подчерта, че всички тези лечебни заведения практически са \"на ръба на фалита\", включително и Институтът за спешна помощ в София. Незаконосъобразността на сключването на договорите се извежда от различни закони, включително и от Националния рамков договор за 2017 г., каза тя. На въпроса кои ще са обвиняемите, прокурорката обяви, че засега се водят проверки според вида на престъплението, а кръгът от лица - изпълнителни директори на болници, шефове на здравна каса, евентуално министри или зам.-министри, действали небрежно - ще се уточняват по-късно. Малко по-късно през деня, след участието си в парламентарния контрол, темата коментира и здравният министър Кирил Ананиев. Специално по отношение на \"Пирогов\" той посочи, че става въпрос за оптимизация на дейностите, за да има по-малко административни разходи и повече пари за лечение на хората. И приведе пример: в спешния институт имало четири хирургични отделения, четири ортопедични, което било  .  Иначе засега от здравното ведомство не обмислят смяна на директорите на 7-те болници, обект на проверки. Следващата седмица от министерството щели да излязат с конкретен оздравителен план за \"Пирогов\". Иначе такива планове вече действали във всички болнични заведения и по думите на Ананиев откакто действали, финансовото състояние на болниците се подобрявало. Няма болници в състояние на фактически фалит, уведоми министърът. Осми пресен пример за нарушения в системата е текущото вече разследване в Ловеч, където вчера бе задържан шефът на регионалната здравна каса д-р Антонио Маринов. След договор с него само за 3 месеца частно болнично заведение е получило 979 000 лв. за различни дейности. В Ловеч се води и още едно дело – отново за безстопанственост, по същата схема, като щетата за болницата в областния град по данни на АДФИ е 20 596 364 лв., заяви Арнаудова. Изобщо според нея навсякъде ставало дума за огромни суми. В държавното обвинение очакват доклади от МЗ за другите 14 области, каза още Арнаудова. А на въпрос, при толкова много безобразия какво е правила изпълнителната агенция \"Медицински одит\" на МЗ, тя каза: \"Попитайте тях.\" Във ВМА: свидетелстваш срещу Мирослава Кадурина - няма научно звание! Арнаудова заключи, че това е схемата, наблюдавана още във ВМА – в една държавна болница съществува мегаболница, която е частна. Към настоящия момент в болница \"Н. И. Пирогов\" не е постъпвала официална информация от страна на прокуратурата за провеждане на каквото и да било производство или проверка. В бъдеще, ако има такава, независимо от кой държавен орган се извършва проверката, ние ще окажем пълно съдействие, съобщиха от болницата на специална пресконференция по-късно в петък. Във ВМА: свидетелстваш срещу Мирослава Кадурина - няма научно звание!", "date": "2018.03.16", "title": "7 разследвания по схемата \"болница в болницата\". И \"Пирогов\" е вътре"}
{"url": "http://clubz.bg/65481-energijnata_kompaniq_na_kitaj_zaqvqva_interes_kym_aec_belene", "text": "Държавната ядрена компания на Китай е заявила интерес към проекта за АЕЦ \"Белене\". Това съобщи министърът на енергетиката Теменужка Петкова в отговор на въпрос на соцдепутата Васил Антонов по време на парламентарния контрол днес. Писмото, в което се заявява интерес, е било изпратено в средата на февруари до НЕК. Теменужка Петкова оглежда терена на АЕЦ „Белене“ Компанията CNC е приемник на китайското Министерство на енергетиката, има над 100 000 служители и оперира 25 ядрени реактора, каза Антонов. Той добави, че \"трябва да се даде темпо\" на проекта, тъй като от БАН вече са констатирали, че Втора атомна има бъдеще, а най-лошото би било нищо да не се прави в посока на възраждането ѝ. \"Доста време изгубихме, БАН констатира, че има бъдеще централата в Белене, не бива да се чака крайния срок, а постепенно, методично да се работи в тази посока\", заяви депутатът от левицата, който припомни и разговора на премиера Бойко Борисов с руския президент Путин на 5 март т. г. Според официалното прессъобщение двамата са обсъдили енергийни проекти, в т.ч. идеята, лансирана от Борисов, АЕЦ \"Белене\" да се реализира като съвместен проект на България и няколко държави от Западните Балкани. Борисов представи \"балканска АЕЦ Белене\" на Путин. Той - готов да преговаря Антонов призова министър Петкова да внесе в МС прекратяване на действието на решението на кабинета и на парламента от март 2012 г., с което беше спряна Втора атомна. След това решението на МС подлежи на одобрение и от 44-тото НС. В друго свое решение от 2 март т. г. обаче същият този 44-ти парламент задължи енергийния министър в третия кабинет на Борисов до 30 юни да внесе конкретни предложения, свързани с възможностите за реализация на активите по проекта за изграждане на АЕЦ \"Белене\".  В отговора си, освен че благодари на Антонов за разясненията за китайския инвеститор, Теменужка Петкова припомни за сетен път, че в площадката и в други дейности, свързани с АЕЦ \"Белене\", са вложени над 3 милиарда лева на българските данъкоплатци. Тя припомни още, че България разполага в момента с лицензирана площадка, с проект, нотифициран пред Европейската комисия, и оборудване, което очаква до края на следващата седмица да бъде напълно подслонено - защото е стояло неприбрано. Европейската инвестиционна банка (ЕИБ) също e обявила, че проявява интерес към възможността да финансира един такъв проект, с условности как ще бъде структуриран, каква ще бъде възвръщаемостта и др., стана ясно още от министерския отговор. Петкова се зарече, че с оборудването, за което България беше осъдена от арбитраж да плати 600 милиона евро, нямало да се случи същото като с предишното,\"продадено за жълти стотинки\".  Заради това оборудване през 2016 г. Софийската градска прокуратура обвини бившите шефове на НЕК Любомир Велков и Мардик Папазян за сключване на неизгодна сделка, от която е произлязла щета за държавата в размер на над 77 млн. евро. Обвинението е заради сключения през 2007 г. рамков договор с \"Атомстройекспорт\", с който основното оборудване, което е било на територията на АЕЦ \"Белене\", е продадено обратно на \"Атомстройекспорт\". Борисов представи \"балканска АЕЦ Белене\" на Путин. Той - готов да преговаря", "date": "2018.03.16", "title": "Енергийната компания на Китай заявява интерес към АЕЦ \"Белене\""}
{"url": "http://clubz.bg/65480-veselin_mareshki_sled_chalgizaciqta_teche_hazartizaciq", "text": "Партия \"Воля\" настоява за промени в закона за хазарта, в които да се запише, че 1% от приходите от хазартните игри отиват за култура. Това заяви лидерът на партията Веселин Марешки в декларация от парламентарната трибуна. Той изтъкна, че множество телевизонни реклами внушават на младото поколение, че единственият начин да бъдеш богат и успешен е като участваш в различни хазартни игри. И изтъкна, че от парите, които отиват за разврат и поквара на младото поколение, трябва да се отделят за култура. Според артистите, с които партията му се е срещнала, финансовото министерство е като Великата китайска стена и не отпуска пари за култура.", "date": "2018.03.16", "title": "Веселин Марешки: След чалгизацията тече хазартизация"}
{"url": "http://clubz.bg/65486-spasili_placheshto_bebe_sled_ubijstvoto_i_samoubijstvoto_v_plovdiv", "text": "13-месечната дъщеря на починалите в Пловдив мъж и жена, плачейки, неволно ориентирала чичо си и го принудила да разбие апартамента. Преди това той получил телефонно обаждане от Илияна, с която брат му, самоубилият се Ради Х., живеел на съпружески начала, съобщават от прокуратурата. ОП вече води досъдебно производство за убийството на 29-годишната жена, извършено с особена жестокост и по особено мъчителен за убитата начин, и настъпила впоследствие смърт на извършителя – съжителстващия с нея на семейни начала мъж на 32 години. Преди обяд на 15-и Илияна звъняла на \"девера\" си, но той не могъл да отговори. После вече опитал неколкократно да се свърже с нея по телефона, но тя не отговорила. Брат му също не вдигал. Около 15.30 ч. отишъл до апартамента, който обитавала двойката и 13-месечната им дъщеря, но отвътре на бравата имало поставен ключ. От вътрешността на апартамента се чувал детски плач. Братът веднага потърсил ключар, който, като пристигнал, въпреки тройното заключване на входната врата на жилището успял да отвори. \"При отваряне на входната врата ключарят и братът на Ради Х. видели труп на човек в стаята, разположена срещу вратата. Братът на Р. Х. се ориентирал по плача на детето къде се намира то и го взел. Двамата излезли от апартамента. В 16,08 часа ключарят подал сигнал в дежурната на І РУ при ОД на МВР – Пловдив, а в 16,10 ч. - и на телефон 112\", описват ситуацията от прокуратурата. Сформираният екип от разследващи установил, че прозорците и балконските врати на апартамента били затворени. Жената обаче била намерена лежаща по гръб  което говори, че е опитвала да се отбранява. Мъжът, с когото живеела на съпружески начала, лежал по лице, като в дясната си ръка държал голям кухненски нож, забит в шията му. Пристигналият екип на Спешна помощ само констатирал настъпилата смърт на мъжа и жената. Свидетел за убийството в Нови Искър: Росен Ангелов беше потаен, много издръжлив До момента са извършени множество процесуално-следствени действия, били са назначени съдебномедицински, биологична, дактилоскопна и химически експертизи, а разследването продължава, съобщават от прокуртурата. Детето на починалите се намира при близките им. Само преди месец в Пловдив имаше сходна трагедия: Музикантът Антон Бояджийски застреля жената, с която живееше - Николина Попова, и се самоуби. Труповете бяха намерени в неговата кола близо до Пампорово.", "date": "2018.03.16", "title": "Спасили плачещо бебе след убийството и самоубийството в Пловдив"}
{"url": "http://clubz.bg/65485-zashto_sled_sto_godini_shell_napuska_nova_zelandiq", "text": "Петролно-газовият гигант Royal Dutch Shell напуска Нова Зеландия след сто години бизнес в страната, става ясно от   на Shell. Компанията е постигнала споразумение да продаде бизнеса си там на австрийската OMV за $578 милиона. Планира се сделката да бъде финализирана през последното тримесечие на 2018 г. Служителите на Shell Taranaki Limited и Shell New Zealand ще преминат на работа в OMV New Zealand. От Shell отбелязват, че тази стъпка е в съответствие със стратегията на компанията за продажба на активи за $30 милиарда до края на тази година. Това ще реорганизира в оптимална степен структурата на компанията, ще повиши финансовата ѝ стабилност и конкурентоспособност. Royal Dutch Shell се занимава с добив и преработка на въглеводороди в над 40 страни по света. Наред с това британско-холандският концерн притежава най-голямата в света търговска мрежа от бензиностанции в повече от 80 държави.  В България компанията извършва проучвателни сондажи за петрол и газ в блока \"Хан Кубрат\" в Черно море и притежава 96 бензиностанции.", "date": "2018.03.16", "title": "Защо след сто години Shell напуска Нова Зеландия"}
{"url": "http://clubz.bg/65490-atletiko_i_arsenal_se_razminaha_v_liga_evropa", "text": "Считаните за големи фаворити в турнира Лига Европа \"Арсенал\" и \"Атлетико\" (Мадрид) се разминаха на жребия за четвъртфиналите. \"Артилеристите\", които елиминираха \"Милан\" и искат да спечелят надпреварата, за да играят отново в Шампионската лига от лятото, изтеглиха ЦСКА (Москва), поднесъл  изненада в предишната фаза срещу \"Лион\". \"Атлетико\" пък се падна със \"Спортинг\" (Лисабон). Мачовете са на 5 и 12 април. По-рано днес беше изтеглен и жребият за четвъртфиналите в Шампионската лига. \"Ювентус\" - \"Реал\" и английски сблъсък в Шампионската лига", "date": "2018.03.16", "title": "\"Атлетико\" и \"Арсенал\" се разминаха в Лига Европа"}
{"url": "http://clubz.bg/65459-politiko_evrokomisarkata_mariq_gabriel_%E2%80%9Cnqma_politicheska_tejest%E2%80%9C", "text": "Когато през юли миналата година Мария Габриел стана еврокомисар с ресор цифрова икономика и цифрово общество, всички в сферата се надяваха на най-доброто. Млада евродепутатка от несъвсем добре цифровизираната България изведнъж е сложена начело на европейската дигитална стратегия, пише  . Ресорът ѝ е създаден с единствената цел да подпомогне създаването на Цифровия единен пазар на Европа, план за 415 милиарда долара, който цели да направи Европейския съюз глобален технически хъб. Оказва се много, пише авторитетното европейско издание. Девет месеца след назначаването й европейски чиновници и технически гиганти вече имат конкретни причини да са недоволни от нейното лидерство. Плановете за отмяна на геоблокирането са изправени пред опасност от провал. Дискусиите за реформа в правилата за телекомите затъват, а опитите да се договори компромис за реформа на регулациите на авторското право са блокирани. Надеждите за пробив са толкова слаби, че е уместно да се каже, че оригиналната идея на председателя на Еврокомисията Жан-Клод Юнкер за единен цифров пазар е мъртва, пише още “Политико“. Доклад до Мария Габриел даде дефиниция на \"дезинформация\" Преди Габриел за цифровата икономика отговаряше Гюнтер Йотингер. Който за разлика от нея умее да оказва натиск и да манипулира страните членки, докато постигнат компромис. Бизнес, евродепутати и чиновници се съгласяват: освен ако тя не предложи ясна собствена позиция или поне не поведе битка за спасяване на оригиналната идея на Еврокомисията, курсът, по който планът за единен цифров пазар върви, няма да се промени. Мария Габриел все пак получава похвали, след като е постигнато споразумение за радиочестотния спектър за телекомите, отбелязва “Политико“. Но друг голям проблем остава – как ще се финансира идеята за разработване на 5G мрежа. Очаква се най-много пари да дойдат от големите телекоми. Те обаче изтъкват, че Габриел не се интересува от тях. Вместо това тя се е съсредоточила върху борбата с фалшивите новини. Относно регулациите за авторското право Габриел рядко поема инициативата, разказват еврочиновници пред “Политико“. Еврокомисията изпраща десетки служители на срещите на Съвета по този въпрос, но Габриел рядко се появява. Пет проблема в плана на Европа срещу фалшивите новини Габриел отделя най-много време и внимание на дезинформацията и фалшивите новини. Очаква се през април тя да представи подробна стратегия за борба с тях. От политическа гледна точка наблягането върху проблема с дезинформацията има логика. Но за техническите гиганти, които се оплакват от бавния прогрес по цифровия пазар, фалшивите новини са извън полето на интерес. Твърде малко вероятно е Еврокомисията да предложи регулации на дезинформацията. А други въпроси стоят без отговор. Основните критики към Габриел във връзка с единния цифров пазар са, че се придържа плътно до опорните точки на администрацията, което й дава малко пространство да посредничи за политически компромиси и да изгражда връзки с националните правителства. Ако не успее да постигне победи по аудиовизуалното геоблокиране или условията за телекомите, Еврокомисията вероятно ще се откаже от тези си предложения, завършва статията на “Политико“. А това ще изправи първоначалната идея на Юнкер за дигитален цифров пазар пред провал. Пет проблема в плана на Европа срещу фалшивите новини", "date": "2018.03.16", "title": "\"Политико\": Еврокомисарката Мария Габриел “няма политическа тежест“"}
{"url": "http://clubz.bg/65488-neizbejna_otbrana_li_e_37_g_zatvor_za_lekari_ubili_priblijen_na_galevi", "text": "Тримата лекари от Дупница от фамилията Карастоянови получиха общо 37 г. затвор за убийството на приближения до т. нар.   Николай Радев-Отвертката. Решението на Кюстендилския окръжен съд дойде след 4-годишна съдебна сага и предстои обжалване пред САС. Магистратите постановиха  Решението е излязло през февруари, но сега заинтересованите страни разказаха пред камерата на Нова тв за случая. Инцидентът от 11 март 2014 г. потресе страната - лекарите от известната градска фамилия пледираха неизбежна отбрана, за да защитят дъщерята на д-р Николай Карастоянов. 19-годишната тогава Владимира вечеря с приятелка в заведение в Дупница. Влиза Николай Радев, известен в града с прякор Отвертката.  „Влезе с неприлични жестове към мен, с обиди, крещеше пред всички в заведението, че няма да си тръгна от това място здрава”, разказва Владимира Карастоянова. Обяснява още, че е била подлагана на постоянен тормоз от известния бабаит на Галевите в продължение на две години. Запознали се във фейсбук. Според момичето, имали кратка кореспонденция. Предложил ѝ интимни отношения, но тя отказала. Пуснаха докторите за убийството на Отвертката Дядо ѝ, д-р Владимир Карастоянов, който сега получава 9 г. затвор за убийството, има по-друга версия: той е вещото лице, благодарение на чиито експертизи са съдени близки до \"Братя Галеви\", сред които и убитият Николай Радев. „Дядо ми започна да подава сигнали до полицията и прокуратурата, но резултат нямаше никакъв”, разказва Владимира. „Той продължи да ме тормози и да заплашва. Буквално не бях излизала от месеци, когато се случи инцидентът в „Колата”. Аз исках просто да си тръгна от заведението, в много случаи не съм си тръгвала здрава, казах му, че не искам да разговарям с него и искам да си тръгна. Той не ме пусна, каза да извикам баща ми. Аз звъннах на баща ми, просто да дойде да ме прибере, не да се сбие с него”, разказва Владимира. „Помолих го да не се занимава повече с дъщеря ми, да я остави на мира, въобще да не се занимава с нашето семейство. Той продължи да ни обижда, сигурно 10-ина минути. Докторът продължава: Владимира Карастоянова разказва, че Радев станал на крака и тръгнал към колата. Минути след това, по ирония на съдбата, доктор Николай Карастоянов, който е анестезиолог, е извикан по спешност в болницата заради пострадал при сбиване. На мястото е бил и чичото на Владимира - д-р Иван Карастоянов. Екип от специалисти не успява да спаси Николай Радев и той умира няколко часа след инцидента. Причината - дълбока прорезна рана в черния дроб. А съдебномедицинската експертиза, изготвена от едни от най-добрите експерти в България, е категорична - смъртоносната рана е от нож. Само че тримата доктори твърдят, че не са носили нож в себе си. Такъв не е открит и на мястото на инцидента. Открито е шило, без следи от лекарите по него. Близките на Радев обаче искат по-тежки присъди за семейство Карастоянови.", "date": "2018.03.16", "title": "Неизбежна отбрана ли е?... 37 г. затвор за лекари, убили приближен на Галеви"}
{"url": "http://clubz.bg/65473-protest_sreshtu_sponsor_na_luvyra", "text": "Около петнадесет активисти изпълниха пърформанс в Лувъра в понеделник, 12 март, като протест срещу договора на музея за спонсорство с френската петролна и газова компания „Тотал“, съобщава The Art Newspaper. Облечени изцяло в черно, участниците налягаха пред картината на Теодор Жерико „Салът на медуза“  , която изобразява оцелели върху импровизиран сал окаяни корабокрушенци. Като част от хореографията на акцията протестиращите падаха на пода, а същевременно два гласа публично порицаваха глобалната активност на компанията „Тотал“ и щетите, която тя нанася на околната среда и местното население. Стресирани, някои посетители на музея били евакуирани от залата с творби на стари майстори, но протестиращите останали да лежат на пода, блокирайки галерията за около два часа. Театралният пърформанс е организиран от базирания в Париж творчески колектив Libérons Louvre  , създаден с помощта на 350.org – международна неправителствена организация, бореща се срещу индустрията на изкопаемите горива, като част от борбата с климатичните изменения, която постави началото на кампанията Zéro Fossile във Франция. Групата стартира и онлайн петиция, в която призовава Лувърът  Това е петият протест на Libérons le Louvre срещу институцията. През миналия март групата симулира петролен разлив на стълбите под статуята на Нике от Самотраки, като 40 активисти съблякоха черните си мантии и ги разположиха по стълбите. През май 2017-а протестиращите направиха от черна хартия ято скорци и ги подредиха по парапета на балкона в Лувъра, а по-късно същия месец организираха пикник пред музея. В деня на Европейското наследство през септември групата изсипа черна течност в басейна до пирамидата на Яу Мин Пей. От музея отказаха да коментират протестите и спонсорската си сделка с „Тотал“.", "date": "2018.03.16", "title": "Протест срещу спонсор на Лувъра"}
{"url": "http://clubz.bg/65452-erdogan_iska_v_uchilishtata_osmanski_turski", "text": "Президентът на Турция Реджеп Тайип Ердоган отново повтори, че османският турски език трябва да бъде преподаван в училище, обвинявайки \"езиковата революция\" на \"републиканския\" период за \"унищожаване\" на турския език, съобщи \"Хюриет\". \"Един от най-големите проблеми в нашата история е, че нашият език е станал обект на политически дискусии. В името на \"езиковата революция\" турците бяха атакувани от неприятни, скучни и бездушни думи. Връзката между нацията ни и нейната стара цивилизация се опита да бъде отслабена\", заяви Ердоган по време на церемония по връчване на награди на ученици в президентския комплекс в Анкара. Турският, използван по време на Османската империя, е стара форма на турски, използвайки арабска писменост, с много думи, заимствани от персийския и арабски език. Като част от културните реформи за създаване на светска държава в западен стил Мустафа Кемал Ататюрк, основател на съвременна Турция, заменя османския турски с латинската азбука. През 1932 г., като част от стремежа на Ататюрк да превърне новата форма на турския език в по-широко разпространена, е създадено Турското езиково дружество (Türk Dil Kurumu). Ердоган отдавна критикува промените, заявявайки, че Турция е загубила връзка с историята си. \"Нашата връзка с историята ни е била прерязана\", заяви президентът на Турция. Ердоган също критикува влиянието на интернет върху езика, като призова гражданите да внимават да не използват чужди думи. Той дори призова търговците да променят имената на магазините си, ако не са турски.", "date": "2018.03.16", "title": "Ердоган иска в училищата османски турски"}
{"url": "http://clubz.bg/65472-ruski_deputat_zashto_nqma_snimka_na_otroveniq_skripal", "text": "Защо все още няма снимка на отровения шпионин Сергей Скрипал и дъщеря му? Това пита Андрей Луговой, когото британските власти навремето обвиниха в причастност към убийството на още един бивш руски шпионин, избягал във Великобритания - Александър Литвиненко. Текстът на депутата в руската Дума и член на парламентарната комисия по сигурността и противодействието на корупцията е публикуван от руския проправителствен всекидневник  , цитиран от БТА. Преди Скрипал и Литвиненко беше Георги Марков Луговой взема повод от вчерашното изявление на британския външен министър Борис Джонсън, който говори за наличието на неоспорими доказателства за причастността на Русия към отравянето на бившия полковник от руското Главно разузнавателно управление (ГРУ). Той припомня ситуацията с Литвиненко, чиито предсмъртни снимки на болничното легло в Лондон бяха масово тиражирани от западната преса и предизвикаха много коментари. Вестникът коментира твърденията на Джонсън, който приема за неоспоримо доказателство самодоволната и саркастична реакция на Москва на отравянето на Скрипал в Солсбъри. \n\tБританският външен министър обясни начина на покушението срещу Скрипал - демонстративно използване на силни бойни химически отрови - с намерението на Русия да сплаши потенциални (бъдещи) изменници. Т.е., руските спецслужби специално са провели тази операция по ликвидиране на бившия двоен агент именно така, че целият свят да знае. Борис Джонсън: Ще погнем корумпираните приятели на Путин Това никак не прилича на \"неоспоримо доказателство\", твърди \"Независимая газета\".  Затова в британските медии неочаквано \"изплува\" още един бивш служител на КГБ и на ФСС (руската Федерална служба за сигурност) - двойният агент Борис Карпичков, който още в 2006 г. бил атакуван с неизвестен химикал на улица в Оклънд, отбелязва руският всекидневник. Някой хвърлил в лицето му някакъв прах, след което той изгубил 30 кг от теглото си и едва оживял. Сега самият Карпичков разказва, че на 12 февруари му позвънил познат сътрудник на ФСС и му съобщил, че нещо лошо може да се случи с него и с още седем врагове на руските спецслужби. В този списък бил и Сергей Скрипал. Как смъртта застига онези, които Русия смята за врагове Посочен е и списъкът на седмината. В него се оказват Олег Гордиевски, Уилям Браудър (основен инициатор на приемането на законите \"Магнитски\"), Кристофър Стил (авторът на недоказания компромат срещу Доналд Тръмп), Игор Сутягин, Юрий Швец и Владимир Резун (автор на много книги за кремълското задкулисие под псевдонима Виктор Суворов). Странно е, че Карпичков разказал за този списък пред медиите, и то тези дни, а не е съобщил за това на британските и други разузнавателни структури, да не говорим за полицията, пише \"Независимая газета\". Топ клиентът на Магнитски осъден на 9 г. колония в Русия Британските власти спешно предоставили 48 млн. паунда на новия Център за защита от химическо оръжие, създаден на базата на прочутата военна лаборатория в Портън Даун, припомня \"Независимая газета\". Именно тази лаборатория направи анализ на състава на нервнопаралитичното вещество, използвано в Солсбъри срещу Скрипал и дъщеря му Юлия. При това тези 48 млн. са само начало, отбелязва вестникът, защото веднага последва изявление на военния министър Гевин Уилямсън, че страната трябва да модернизира своята отбрана, а съответната програма бе обявена още през януари. Според министъра властите трябва да обърнат приоритетно внимание на инвестициите във военната сфера за предотвратяване на потенциалните заплахи, което означава нови и нови пари във военния бюджет. От всеки конфликт в съвременния свят печеливши в крайна сметка се оказват военните, пише руският вестник. Борис Джонсън: Ще погнем корумпираните приятели на Путин Как смъртта застига онези, които Русия смята за врагове Топ клиентът на Магнитски осъден на 9 г. колония в Русия", "date": "2018.03.16", "title": "Руски депутат: Защо няма снимка на отровения Скрипал?"}
{"url": "http://clubz.bg/65469-putin_ako_ne_glasuvate_mnenieto_vi_nqma_da_byde_zacheteno_video", "text": "Руският президент Владимир Путин призова всички свои сънародници да дойдат в избирателните секции и да гласуват на изборите за държавен глава в неделя. Това стана в кратко обръщение, излъчено по телевизия Russia Today (RT). Мръсните предизборни трикове на Путин     Според него лично решение на всеки е за кого да гласува. Той припомни, че в Русия винаги сами са решавали съдбата си, а руският народ винаги е постъпвал така, както повеляват негова съвест, разбирането му за истината и справедливост, както и любовта към отечеството. Проучванията сочат убедителна победа на Путин още в първия тур. Почти със сигурност той ще спечели четвърти президентски мандат и ще управлява поне до 2024 г.", "date": "2018.03.16", "title": "Путин: Ако не гласувате, мнението ви няма да бъде зачетено (ВИДЕО)"}
{"url": "http://clubz.bg/65453-na_kakvo_otgore_sa_shtastlivi", "text": "Вече поглеждам световните изследвания за щастието, колкото да разбера коя скандинавска държава е на първо място. През последните години най-често Дания. Една обрулена от вятър държава, в която най-интересното нещо, което можеш да видиш по улиците, е някой да падне от колелото си. Тази година обаче – Финландия. Буца лед, общо взето. И е проблем да си купиш алкохол. Цялата им страна се държала на нещо, което наричат sisu. А когато ги помолиш да го преведат, не могат. Можели да го обяснят с пример. „Да речем, когато автобусът се развали по средата на пътя, но хората, без да се ядосват, без да упрекват, без да натякват, излязат от него и започнат да го бутат, това е сису.“ Ясно. Не че съм виждала сису. Най-щастливите хора през 2018 г. живеят в...(КЛАСАЦИЯ) Норвегия е паднала на второ място, през миналата година беше първа. Това е същата Норвегия, която е фаворит на създателите на страховити разкази за това как там отнемат деца от нормалните семейства и ги дават на гей двойки за отглеждане, за да ги направят като себе си. Освен че е предприела кръстоносен антихристиянски поход за унищожение на семейните ценности, в Норвегия, според тези хорър разкази, образованието е като за хора с умствени увреждания, сексът с деца е желателен, плачът е забранен и има квоти за отнемане на деца, които държавните агенции изпълняват. Страхотиите обикновено са преведени от руски и в тях има конкретни очевидци на изтръгване на деца. Отнемат, да, наистина отнемат, когато семействата се отнасят към децата си зле или застрашават живота им. Говорила съм с датчанин, който се е грижил за две такива отнети деца, дори видях децата. Ян Оструп, учител, работеше по европейски екологичен проект в България, а децата му дойдоха на гости, вече бяха млади хора, но го възприемаха като свой баща. Ето какво ми разказа: „Прочетохме във вестника, че се търси приемно семейство за брат и сестра на 7 и 10 години, които са били намерени по сигнал на съседи заключени в къщата. Родителите се оказаха наркомани, бяха оставили децата сами цяло денонощие. Условието да станем приемно семейство беше и двамата със съпругата ми да работим /за да не разчитаме на заплатата от социалната служба/ и да нямаме свое дете на по-малка възраст от децата, които се предлагаха за отглеждане. Отговаряхме на условията, кандидатствахме, одобриха ни. За работата получавахме  малко по-голяма заплата от учителската. Учителската е около 7000 лева. Отделно бяха парите за дрехи на децата. Веднъж месечно ни посещаваше социален работник. Ако децата имаха желание да им се купи нещо – колело например, трябваше да купя колелото и да занеса фактурата, за да ми върнат парите. Веднъж годишно питаха децата къде искат да отидат на почивка. Един път казаха, че искат някъде, докъдето се пътува със самолет. Социалната служба плати почивката на цялото ни семейство, ние имаме три собствени деца, в Гърция. Но ако децата отсъстваха от училище или създаваха проблеми в квартала, не мога да си представя какви щяха да са за нашето семейство глобите и срамът пред общността.“ Къде живее щастието? В Норвегия (СНИМКИ) Дания е трета в класацията по щастие. В челната десетка е и Канада, която е новият любим обект на страховити измислици за насилствена промяна на пола, и Швеция, в която според някои мои познати задължават членовете на семействата да водят полов живот помежду си по най-разнообразни двойки. Добрата новина е, че България се е изкачила с пет позиции и вече е номер 100 между 165 държави. Лошата част от новината е, че сме на последно място в Европейския съюз. По-важното е, че сме „осведомени“ за тайни и ужасни неща, които стават в щастливите държави, и на 20 март, когато е Международният ден на щастието, ще им го върнем, като залеем социалната мрежа със страхотиите, които се случват там. Къде живее щастието? В Норвегия (СНИМКИ)", "date": "2018.03.16", "title": "На какво отгоре са щастливи"}
{"url": "http://clubz.bg/65470-bsp_se_oplaka_ot_napadeniq_na_punktove_za_podpisi_sreshtu_sdelkata_s_chez", "text": "Доброволци, ангажирани в събирането на подписи за националната гражданска инициатива „Държавата да отмени сделката за ЧЕЗ“ на БСП, са били нападнати в София. От това се оплакаха официално от партията на Корнелия Нинова. Единият инцидент е станал в четвъртък около 16.40 часа на пункта за събиране на подписи пред метростанция „Западен парк“. Сигнал за случая е подаден в 9-о РПУ. Стотици се подписват срещу сделката за ЧЕЗ Според социалистите случаят от четвъртък не е единичен - предния ден подобна сцена се е разиграла на пункта за събиране на подписи срещу сделката с ЧЕЗ пред метростанция „Люлин“. ", "date": "2018.03.16", "title": "БСП се оплака от нападения на пунктове за подписи срещу сделката с ЧЕЗ"}
{"url": "http://clubz.bg/65474-bylgarka_i_dve_ot_decata_%D1%9D_ubiti_v_kanada", "text": "Българка бе открита убита заедно с две от децата ѝ в семейното жилище в Канада, съобщи Нова тв. Трагедията станала в град Аякс, провинция Онтарио. Той се намира само на час път от Торонто. Убитата жена се казва Красимира Пейчиновска, на 39 г.  Заедно с нея са убити 13-годишната ѝ дъщеря Веналия и 15-годишният ѝ син Рой. Български съпрузи убити в Южна Африка Красимира и Рой били намерени мъртви в дома им. Веналия била тежко ранена и починала в болницата. Пейчиновска има още една дъщеря, която в този момент не е била у дома, защото е посещавала шофьорски курс. Тя била придружена там от баща си, който е от Македония и е разделен с майка ѝ. Полицията открила телата, след като съседка отишла да търси Красимира, защото тя не се явила на работа. Съседката обаче била отпратена от мъж, който по-късно напуснал къщата в черен пикап. Гърция идентифицира българи, убили и разчленили сънародник Главен заподозрян за тройното убийство е Кори Фен - приятелят на Красимира, който е на 29 години. С татуиран надпис “Превърни раните в мъдрост”, насинено око, драскотини и кръв по лицето той застана пред съда, за да чуе три обвиненията за убийство. Той има и други криминални провинения, включително условна присъда от 2009 г. за нападение над полицай, пишат местни медии. Гърция идентифицира българи, убили и разчленили сънародник", "date": "2018.03.16", "title": "Българка и две от децата ѝ убити в Канада"}
{"url": "http://clubz.bg/65478-glas_naroden_razvalq_koaliciqta_s_reformatorskiq_blok", "text": "Партия \"Глас Народен\" с лидер Светльо Витков напуска коалиционното споразумение с Реформаторския блок. Това се казва в позиция на партията. Основният аргумент за излизането от коалицията е, че партията не желае да продължава да легитимира политическия разпад на традиционната десница. От \"Глас Народен\" все пак изтъкват, че остават отворени за диалог с всички десни партии. Ето какво се казва в позицията на \"Глас Народен\": Наскоро движение \"България на гражданите\" също замрази членството си в Реформаторския блок. Аргументът на партията бе това, че блокът не е категорична опозиция на настоящото правителство. ДБГ замрази членството си в Реформаторския блок, може и да го напусне От партията също допуснаха, че могат да напуснат Реформаторския блок и поставиха срок от 1 месец на колегите си да застанат в опозиция на ГЕРБ. Така в момента в Реформаторския блок членуват официално само СДС и партията БНД с лидер бившият председател на Народното събрание Борислав Великов - тогава той бе от НДСВ. След което напусна партията на Сакскобурготски и оглави БНД, след като бившият военен министър при НДСВ, също от отцепниците - Николай Свинаров, сдаде поста. През есента на 2017-а от Реформаторския блок си тръгна БЗНС на Николай Ненчев и формацията се присъедини към Европейския манифест за Европа на ДСБ, \"Да, България\", \"Зелените\" и ДЕОС. Преди това и НПСД напусна Реформаторския блок и се яви на последните парламентарни избори заедно с ДОСТ.  Като индивидуален член и част от ръководството на Реформаторския блок към момента е и бившият здравен министър Петър Москов.", "date": "2018.03.16", "title": "\"Глас Народен\" разваля коалицията с Реформаторския блок"}
{"url": "http://clubz.bg/65466-korbin_kyde_sa_dokazatelstvata_za_otravqneto_ot_kremyl_na_shpionina", "text": "Корбин изразява съгласие с мнението на премиерката, че Русия или е извършила нападението с нервнопаралитичен газ, или е допуснала трети лица да се сдобият с това вещество, както и с решението й да прогони 23 руски дипломати. Кой от тези варианти е истинският, трябва да определят професионалистите от полицията и службите за сигурност, подчертава лейбъристкият лидер. От руските власти трябва да се търси отговорност въз основа на доказателствата, а отговорът на Лондон трябва да бъде както решителен, така и пропорционален. Това обаче не означава, че Великобритания трябва да се примири с нова Студена война с нарастващи разходи за въоръжение, конфликти по цял свят и макартистка нетолерантност към инакомислещите - вместо това тя трябва да поддържа своите закони и ценности и да води външна политика, стремяща се да намали напрежението и конфликтите, когато е необходимо. Сегашната британска дипломация, подкрепяща безусловно президента на САЩ Доналд Тръмп и приемаща радушно саудитски министри, вместо това увеличава заплахите срещу страната, пише Корбин. Борис Джонсън: Ще погнем корумпираните приятели на Путин Той призовава да се вземат мерки срещу руските олигарси във Великобритания, за да се премахне влиянието на руски капитали върху британската политическа система. Подобни мерки биха имали далеч по-голямо отражение върху руския елит, подчертава политикът, изразявайки готовност да подкрепи допълнителни санкции, но само след като разследването на нападението в Солсбъри представи резултати. Емоциите и прибързаните решения по време на международна криза неведнъж са водили до негативни резултати, предупреждава лейбъристкият лидер, напомняйки за инвазията в Афганистан и Ирак и нападението срещу Либия. Вместо това трябва да се предприемат съвместни действия с други страни, основаващи се на международните закони и дипломацията, за да се избегнат конфликти, да се потърси отговорност от извършителите на нападението в Солсбъри и да се гарантира, че подобно престъпление няма да се случи отново, съобщава БТА. Точно на противоположното мнение е вестник \"Вашингтон пост\", който пише, че с агресивното използване на тайни операции за уреждане на сметки, руският президент Владимир Путин е накара международната общност да вземе мерки. След отравянето на бившия руски шпионин и дъщеря му, към Великобритания се присъединиха Франция, Германия и САЩ, осъждайки използването на забраненото химическо вещество Новичок. \"Новичок\" бил скрит в куфара на Юлия Скрипал В съвместно изявление страните определиха нападението като първото нападателно използване на нервнопаралитично вещество в Европа от Втората световна война и го нарекоха нарушение на международните закони. Подобен твърд език оправдава действия от страна на ООН и НАТО, смята американското издание. Най-слабото място на Русия е зависимостта й от продажбите на петрол и газ и САЩ са в много добра позиция за ответни мерки в тази област, отбелязва вестникът. Тръмп може да причини множество трудности на Русия в енергиен план, например като създаде единен фронт със Саудитска Арабия, Обединените арабски емирства и Катар. Освен това може да се използва и възмутителното поведение на Русия в Сирия, подчертава изданието, според което Москва е предала отдавнашните си съюзници - сирийските кюрди, изтегляйки силите си от Африн и позволявайки на Турция да нападне кюрдските сили там. Русия избягва да понесе последствия за клането в Сирия отчасти поради манипулирането на Турция и поради неафишираните си връзки с Израел. На това трябва да се сложи край, като се спрат тайните сделки, предлага в. \"Вашингтон пост\", предлагайки и организирането на нова коалиция, целяща да промени поведението на Москва. Участието в нея трябва да е задължително за страните от НАТО и за Израел, според американското издание. \"Новичок\" бил скрит в куфара на Юлия Скрипал", "date": "2018.03.16", "title": "Корбин: Къде са доказателствата за отравянето от Кремъл на шпионина"}
{"url": "http://clubz.bg/65476-prez_maj_kevr_shte_e_s_50_na_sto_obnoven_systav", "text": "През май месец Комисията за енергийно и водно регулиране ще заработи в нов състав. В началото на април, чрез жребий, ще отпаднат четирима от състава на 9-членния регулатор, а парламентарно представените партии ще имат време да направят предложенията си до 17 април. После предстои те да бъдат одобрени от 44-ото Народно събрание. \"Всички парламентарно представени партии и народни представители могат да дават предложения за членове на КЕВР. В настоящия състав нито една партия няма мнозинство – така ще бъде и при новия състав\", заяви в интервю за БНР председателят на парламентарната енергийна комисия Делян Добрев (ГЕРБ) по повод новите правила за ротация на четирима от членовете на КЕВР, приети преди ден от оглавяваната от него комисия. Процедурата трябва да приключи в рамките на един месец. Единствената разлика в правилата е, че изборът ще се осъществява посредством жребий, който ще се проведе на 5 април. По думите му новите членове на състава на КЕВР ще могат да започнат да работят от началото на май. Съгласно приетите през 2015 г. промени в Закона за енергетиката изборът на нови членове на КЕВР се произвежда не по-рано от 3 месеца и не по-късно от месец преди изтичането на мандата на действащите. Членовете изпълняват функциите си и след изтичането на мандата им до встъпване в длъжност на новия състав. Новото правило, което енергийната комисия вкара тази седмица, е жребият. На 5 април в парламентарната енергийна комисия ще се тегли жребий, при това на три пъти. При първото теглене от комисарите в сектор енергетика - Александър Йорданов, Владко Владимиров, Георги Златев и Евгения Харитонова, ще останат двама. При второто теглене  от двамата комисари от ВиК сектора - Валентин Петков и Димитър Кочков, ще остане на работа един. Третия жребий ще направи избор между икономическия и юридическия комисари - Светла Тодорова и Ремзи Осман. До 17 април ще се правят предложения за нови членове на КЕВР. Според приети по-рано правила в Закона за енергетиката, комисарите не могат да бъдат свързани лица по смисъла на Закона за предотвратяване и установяване на конфликт на интереси, както и не могат да заемат друга платена длъжност или да извършват друга платена дейност освен по международни проекти и програми, свързани с дейността на комисията, научна, преподавателска или дейност, регламентирана в Закона за авторското право и сродните му права. Според Делян Добрев дебатът в последните два месеца е как да дадем финансова независимост на регулатора: Според Добрев смятаната на половината състав на регулатора няма да повлияе на разглеждането на цените на тока, решението за които се взема всяка година от 1 юли, и подготвяните допълнителни правомощия в КЕВР заради сделката за българския бизнес на ЧЕЗ, които внасят от \"Обединени патриоти\".  \"Големите промени, които предстоят през следващия месец в енергетиката, а именно либерализацията на пазара по цени на ВЕИ производителите и топлофикациите и когенерациите, т.е. всички тези с преференциални цени над 4 мегавата. Това не може да бъде пречка за решението от 1 юли, ако новият състав и законопроектът са факт още през май месец.\" По отношение на създадената временна анкетна комисия, която ще проверява всички факти около продажбата на ЧЕЗ, Добрев коментира: \"Първо трябва да се произнесе продавачът дали е съгласен да допусне държавата в една такава сделка. Тази комисия беше създадена на пропорционален принцип и управляващата коалиция няма мнозинство в нея. Председателят е от опозицията. Ние не искаме по никакъв начин да имаме някакво ограничаващо влияние върху нея. Ще се съобразяваме изцяло с дневния ред, посочен от председателя на комисията\".", "date": "2018.03.16", "title": "През май КЕВР ще е с 50 на сто обновен състав"}
{"url": "http://clubz.bg/65465-samolet_izrysi_tonove_zlato_v_qkutsk", "text": "Самолет изръси злато  в руския мразовит град Якутск. Част от корпуса на машината се отчупила при излитане и по пистата паднали 172 слитъка злато, съобщава Нова тв. Новият термометър на Оймякон се счупи при -62 градуса Руснаци бутат самолет на -52 градуса (видео) Според предварителна преценка самолетът е   благороден метал на борда. Siberiantimes.com уточнява, че машината е превозвала общо 10 т злато, платина и диаманти. Общата стойност е била  Екипажът на Ан-12 кацнал на летище в близкия Маган, а на пистата в Якутск започнали да събират златото. Смята се, че всички слитъци са намерени, макар че били разпръснати на 26 км. Авиоинцидентът се разследва. След инциндента с машината на Nimbus Airlines медиите в най-студената населена точка на света започнаха да се шегуват: Руснаци бутат самолет на -52 градуса (видео)", "date": "2018.03.16", "title": "Самолет изръси тонове злато в Якутск"}
{"url": "http://clubz.bg/65461-chisto_nov_most_se_sruti_vyrhu_magistrala_vyv_florida", "text": "Между шест и десет души са загинали при срутването на новопостроения пешеходен мост във Флорида, заяви сенатор Бил Нелсън от щата Флорида, цитиран от Ройтерс. Мостът, издигнат над шестлентов автомобилен път, свързва Международния университет на Флорида с град Суийтуотър в окръг Маями-Дейд, щата Флорида.  Спасителните екипи издирват оцелели в развалините от бетон, метал и смазани коли. Най-малко 10 ранени са закарани в болница, а под развалините на 950-тонния мост са затиснати осем коли, съобщи кметът на окръг Маями-Дейд Карлос Хименес. Съоръжението е дълго 53 метра. Мостовата конструкция е била поставена над магистралата на 10 март т.г. и е трябвало да бъде пусната окончателно в експлоатация догодина.  ", "date": "2018.03.16", "title": "Чисто нов мост се срути върху магистрала във Флорида"}
{"url": "http://clubz.bg/65463-cacheva_dajte_mi_algoritym_kak_da_povisha_s_20_zaplatite_i_shte_go_napravq", "text": "Във вторник е имало нова среща между Министерството на правосъдието и протестиращите от двете дирекции -  , но тя е завършила безрезултатно. Това каза министър Цецка Цачева по Нова тв по повод протестите на служителите. Надзирателите на затворите искат \"Европа и за нас\" (СНИМКИ) Тя припомни исканията, които ги разделят: 20% върху заплатите, увеличение на персонала за този наистина \"непривлекателен\" труд (по думите на самата министърка) и приравняване добавките като в МВР. Полицаите си тръгнаха със 100 млн. лв. от срещата с Борисов Според министъра всеки на нейния пост може да се простира само в средствата, определени му в държавния бюджет.  Цачева пак напомни, че имала среща с министър Владислав Горанов, след която е предложено: освен първите 5 процента, които служителите са получили на 1 януари, нови 6 млн. лв., което прави още малко над 5%. По нейните сметки това означава от 1 януари близо 11 на сто увеличение. Според Цачева съпротивата срещу промените на ГЕРБ в НК е неоснователна, но няма пречка в НС и правната комисия отново да се преценят и другите становища.  Според критиците проектът, който вече е в НС, ще позволи  , а властта в лицето на прокуратурата влиза във война с пазарната икономика и правата на частния бизнес.  Еврокомисията ни пита какво правим по доклада на западните прокурори Тя цитира доклада, според който: Министърката изказа мнение за казуса с пловдивския лекар, застрелял крадец, и последвалото искане за промяна на законодателството. Според нея не е добра практика от конкретен повод да се тръгва към промяна в законите. „Съставена е работа група към Министерството на правосъдието”, уточни тя, като допълни, че поканените представители на ВСС, Главната прокуратура и няколко неправителствени организации са отказали да се включат в групата с аргумента, че сегашните закони функционират достатъчно добре. Засега представители са изпратени от ВКС и Висшия адвокатски съвет.   Полицаите си тръгнаха със 100 млн. лв. от срещата с Борисов Еврокомисията ни пита какво правим по доклада на западните прокурори", "date": "2018.03.16", "title": "Цачева: Дайте ми алгоритъм как да повиша с 20% заплатите и ще го направя"}
{"url": "http://clubz.bg/65460-donald_trymp_mladshi_se_razvejda", "text": "Големият син на президента на САЩ Доналд Тръмп - Доналд Тръмп-младши и съпругата му Ванеса, които са женени от ноември 2005 г. и имат пет деца, се развеждат, съобщи \"Организацията Тръмп\", предаде Франс прес. Децата им са на възраст от 3 до 10 години. С това изявление \"Организацията Тръмп\" потвърди информацията на американски медии, че Ванеса Хейдън, както е моминското й име, вчера е внесла в съда молба за \"неоспорвана раздяла\" - опростена процедура, която обикновено е знак за развод по взаимно съгласие. Новината за развода идва в същия ден, когато специалният прокурор Робърт Мълър поиска от \"Организацията Тръмп\" документи, свързани с Русия, съобщи в. \"Ню Йорк таймс\". Не са известни подробности около искането, но това е първият път, в който Мълър иска материали, които са пряко свързани с търговската дейност на американския президент Доналд Тръмп. Прокурорът разследва предполагаемите руски опити за оказване на влияние върху президентските избори в САЩ през 2016 г. и дали е имало тайни договорки между Русия и сътрудници на Тръмп.  Адвокат на фамилия Тръмп коментира, че Ванеса може да иска финансово обезщетение още сега, за да избегне евентуално негативно влияние върху семейното богатство, следствие от разследването на Мълър. Освен това тя все още може да се позове на имунитета си като съпруга, за да не свидетелства срещу мъжа си. ", "date": "2018.03.16", "title": "Доналд Тръмп-младши се развежда"}
{"url": "http://clubz.bg/65464-karakachanov_nqma_da_se_prevyrta_na_losta_mojel_da_napravi_samo_polovin_koremno", "text": "„Човек приема предизвикателства там, където може да се реализира. След като върховният главнокомандващ може да направи едно коремно възлизане, аз мога да направя половин. А пък г-н Витков, ако ме покани да се надпиваме с бира – той е специалист в тая област, и там няма да приема, защото не мога толкова да пия”, обяви по бТВ военният министър Красимир Каракачанов. Президентът Радев превзе лоста (СНИМКИ + ВИДЕО) Преди дни президентът Румен Радев реши да демонстрира физическата си форма с упражнение на лост. Това вдъхнови лидера на \"Глас народен\" Светльо Витков да отправи предизвикателство към вицепремиера Красимир Каракачанов, лидер на ВМРО и голям поддръжник на връщането на задължителната казарма. След \"коремното на Радев\": Светльо Витков предизвика Каракачанов на лоста Каракачанов обаче отклони днес поканата на Витков, като призна, че не е във форма, но намери начин отново да рекламира казармата. „Навремето, като е трябвало в казармата, съм правил, беше задължително. (…) И аз затова казвам, че младежите трябва да ги вкараме в казармата – да възстановят малко мъжкия си вид и дисциплина. Една част ходят (на фитнес), другите – предимно по бирариите, но това е една друга тема”, продължи военният министър. Според него темата за Русия не е фактор, който може да разруши правителството. Коалицията е стабилна, реагира той на питанията за очевидното напрежение между Волен Сидеров и Валери Симеонов за изказването на руския патриарх Кирил. Валери Симеонов: Няма да се извиня, спестих доста факти за  руския патриарх  Според Каракачанов \"времето лекува\", а и двамата не е трябвало да излизат с толкова остри позиции. Той определи изказването на патриарх Кирил пред президента Румен Радев като \"малко или много политическо\" и подчерта, че никой гост на България не трябва да поставя своя домакин в такава ситуация. Каракачанов обясни скандала с изнервянето на Русия от това, че не успява да защити своите интереси на Балканите, особено след влизането на Черна гора в НАТО. Той реши да направи и аналогия по въпроса за благодарността към Русия и как се чувства тя с начина, по който българите се чувствали, след като признали първи Македония, а оттам не им отвръщали с достатъчно взаимност. Каракачанов коментира и темата за посещението на турския президент Реджеп Ердоган и компенсациите за имотите на българите от Беломорска Тракия. \"След като му е толкова свидно Кърджали на г-н Ердоган, защо да не повдигнем въпроса за онези 150 хил. етнически българи, изгонени от Източна Тракия, на които са им отнети имотите. Ако бъдат поставени неразумни искания към нас, този коз винаги може да бъде изваден\", каза той. След \"коремното на Радев\": Светльо Витков предизвика Каракачанов на лоста Валери Симеонов: Няма да се извиня, спестих доста факти за  руския патриарх ", "date": "2018.03.16", "title": "Каракачанов няма да се превърта на лоста. Можел да направи само половин \"коремно\""}
{"url": "http://clubz.bg/65458-arsenal_e_na_chetvyrtfinal_sled_vtora_pobeda_nad_milan", "text": "\"Арсенал\" поизпили за пореден път нервите на феновете си, но записа втора победа срещу \"Милан\" и е на четвъртфинал в турнира Лига Европа. На реванша в Лондон \"топчиите\" постигнаха обрат с 3:1 и продължават с общ резултат 5:1. Хакан Чалханоглу откри резултата в 36-ата минута с далечен удар, с който свари неподготвен вратаря Давид Оспина. Така \"Милан\" върна единия гол пасив от първата среща. \"Арсенал\" обаче имаше шанса бързо да изравни. Съдията Йонас Ериксон отсъди доста спорна дузпа при леко съприкосновение между Рикардо Родригес и Дани Уелбек. Самият Уелбек изравни и върна \"росонерите\" в изходна позиция. След почивката имаше опасности и пред двете врати, преди Гранит Джака да реши всичко с далечен удар в 71-ата минута, когато вратарят Джиджо Донарума не се намеси по най-добрия начин и вкара топката в мрежата си. Крайното 3:1 фиксира Уелбек в 86-ата. Така \"Арсенал\" запази надеждата за спечелване на турнира, а оттам и за попадане в Шампионската лига от лятото. Тази фаза предложи изненади. ЦСКА (Москва) направи голям мач като гост на \"Лион\" на стадиона, на който е финалът през месец май. А французите бяха спечелили първата среща. Аут от турнира е един от фаворитите - \"Борусия\" (Дортмунд). На жребия в петък са следните отбори:  Прави впечатление, че четвъртфиналистите са представители на 8 страни. За разлика от Шампионската лига няма повече от един отбор на държава.", "date": "2018.03.16", "title": "\"Арсенал\" е на четвъртфинал след втора победа над \"Милан\""}
{"url": "http://clubz.bg/65462-novichok_bil_skrit_v_kufara_na_yuliq_skripal", "text": "Дъщерята на бившия руски шпионин Сергей Скрипал е пренесла от Москва в Англия нервнопаралитичното вещество, с което двамата бяха отровени, пише британският вестник \"Телеграф\". Изданието се позовава на източник от разузнавателните служби. Нервнопаралитичното вещество новичок е било поставено в куфара на неговата дъщеря Юлия при напускането ѝ от Москва за Лондон на 3 март, твърди изданието. Следователите работят по версията, че токсинът е бил пренесен чрез дреха, козметичен продукт или някакъв подарък, в резултат на което е попаднал в дома на Скрипал в Солсбъри. Именно там 66-годишният Скрипал може да е бил под въздействието на веществото, а не на мястото, където по-късно бе намерен заедно с дъщеря си – на пейка в търговски център в града. Източник на редакцията пояснява, че 33-годишната Юлия може да е пренесла новичок, без да знае – в дома ѝ в Москва може да са проникнали лица, които да са сложили веществото в багажа ѝ. По данни на британската полиция в контакт с новичок може да са попаднали 131 души от Солсбъри, при това 46 души вече са потърсили лекарска помощ в болница заради опасения, че може да са пострадали в резултат на инцидента със Скрипал. Британският премиер Тереза Мей посети вчера град Солсбъри, където на 4 март беше извършена химическата атака срещу Скрипал, съобщи Ройтерс. Оттогава бившият полковник от руското военно разузнаване Сергей Скрипал, на 66 години, и неговата дъщеря Юлия, на 33 години, са в болница с опасност за живота, след като бяха намерени в безсъзнание на пейка пред търговски център. Те са били в контакт с нервнопаралитично вещество съветско производство, известно с името новичок. Мей, която обвинява Русия за атаката и обяви, че ще експулсира 23-ма руски дипломати, посети няколко места в Солсбъри, включително това, където бащата и дъщерята са били открити в безпомощно състояние. Москва отрича да е замесена и нарича \"безумни\" обвиненията на британския премиер.  Мей допълни, че целта на посещението ѝ е да благодари на хората от службите за спешна помощ и за реагиране при извънредни ситуации и да увери обществото, че е в безопасност.", "date": "2018.03.16", "title": "\"Новичок\" бил скрит в куфара на Юлия Скрипал"}
{"url": "http://clubz.bg/65437-formulata_na_putin_70_70", "text": "Русия гласува в неделя, за да преизбере Владимир Путин за президент - ако изключим огромна изненада - след кампания без интрига, която имаше за цел най-вече да осигури задоволителна избирателна активност и завършва в обстановка на изключително високо напрежение със Запада. Британските санкции в реакция на отравянето на бившия двоен агент Сергей Скрипал в Англия засилиха усещането за нова студена война, което се възцари след връщането на Путин в Кремъл през 2012 г. на фона на сирийския конфликт, украинската криза и обвиненията за руска намеса в президентските избори в Съединените щати. Докато в Лондон Тереза Мей нарече \"трагичен\" пътя, по който е поел руският президент, той завършваше в сряда своята минималистична предизборна кампания с посещение в Крим - украинският полуостров, който ще гласува за първи път на руски президентски избори в неделя точно четири години след като бе анексиран от Москва. \"С вашето решение вие възстановихте историческата справедливост, която бе нарушена по съветско време\", се обърна Путин към свои привърженици в Севастопол на концерт в негова подкрепа. На 65 години, 18 от които начело на Русия, президентът е най-дълго управлявалият руски или съветски лидер след Йосиф Сталин. Той се готви за комфортен във вътрешен план четвърти мандат. От полуостров Камчатка на изток до анклава Калининград на запад 107-те милиона избиратели в огромната страна, чиято територия се простира в 11 часови пояса, ще почнат да гласуват навсякъде в 8 ч. местно време. Това означава, че първите избирателни секции най на изток ще отворят в 20 ч. по Гринуич (22 ч. българско време) в събота, а последните ще затворят в 18 ч. по Гринуич в неделя (20 ч. българско време). \"Не мога да си позволя нищо\" Всъщност първите бюлетини вече бяха пуснати в много изолирани региони, тъй като бяха донесени урни на номадите ненци (коренното население на северния арктически регион на Русия) в Арктика. Изборите не крият особена интрига. Последното проучване на института ВЦИОМ отреди на Владимир Путин 69 процента от гласовете. Вторият, кандидатът на комунистическата партия Павел Грудинин, остана далеч назад със 7-8 процента, третият, ултранационалистът Владимир Жириновски - с 5-6 процента, а останалите петима претенденти имаха незначителна подкрепа. Големият отсъстващ от президентските избори е опозиционер номер едно на Кремъл, Алексей Навални, който сам мобилизира десетки хиляди души срещу властта, но му бе забранено да се кандидатира заради присъда, която той отхвърля като напълно изфабрикувана. Уверен в преизбирането на Владимир Путин, Кремъл прави всичко възможно, за да бъде избирателната активност в неделя, единственият верен барометър на тези избори, колкото може по-висока. От началото на кампанията медиите обобщават целта му с формулата 70-70: 70 процента участие и 70 процента подкрепа за Путин. Целта оправдава всички средства. Независимият вестник \"Новая газета\" цитира студенти в няколко руски града, принудени да се регистрират в избирателните списъци под заплахата за \"проблеми на изпитите или дори изключване\" от университета. Мълчанието им е подготовка за посещението на Путин В други градове избирателните секции ще отворят по-рано, за да могат работници да гласуват, преди да отидат на смяна. През февруари всекидневникът РБК, цитирайки три източника от президентската администрация, писа за един особено съмнителен правителствен проект за стимулиране на чиновниците и работниците в големите предприятия да гласуват. Според двата вестника обаче не е дадена никаква препоръка как да се гласува.  Не по-малко от 40 000 камери за видеонаблюдение ще бъдат монтирани в избирателните секции, за да бъдат предотвратени измами, подчертава той, уточнявайки обаче, че тази мярка ще бъде приложена в големите секции и \"не се знае какво ще се случи в малките\". Близо 1400 чуждестранни наблюдатели са акредитирани според избирателната комисия. Въпреки усилията на Кремъл обаче е прогнозирана избирателна активност под очакванията. Според Степан Гончаров от независимия социологически център \"Левада\" се очаква да гласуват \"между 57-58 и 67-68 процента\" от избирателите, \"т. е. колкото на предишните избори\", докато ВЦИОМ дава 63-67 процента. В интервю за американската телевизия Ен Би Си през миналата седмица Владимир Путин каза, че не иска да променя конституцията, за да се окопае във властта. Това означава, че този четвърти мандат ще е последен за него и мнозина експерти смятат, че руският президент ще се посвети през него основно на това да определи и подготви своя приемник. Мълчанието им е подготовка за посещението на Путин", "date": "2018.03.16", "title": "Формулата на Путин: 70-70"}
{"url": "http://clubz.bg/65467-dani_bojl_veche_pishe_sledvashtiq_djejms_bond", "text": "Режисьорът Дани Бойл работи по сценария на следващия филм за Джеймс Бонд, предаде Асошиейтед прес. Дани Бойл каза, че си сътрудничи с Джон Ходж, който беше сценарист на \"Трейнспотинг\" и продължението \"Трейнспотинг 2\". И двата филма са режисирани от Дани Бойл. Единственото, което разкри Бойл, е, че в настоящето двамата с Ходж \"работят по сценария\", без да дава повече детайли. През миналия месец беше съобщено, че британецът, който взе режисьорски \"Оскар\" за \"Беднякът милионер\", е първи в списъка на продуцентите за режисьор на 25-ия филм от поредицата за агент 007. Все още няма потвърждение кой ще застане начело на следващата продукция. Дани Бойл направи коментарите в Ню Йорк от червения килим за премиерата на новия телевизионен сериал Trust, който ще стартира на 25 март по телевизия Еф Екс. ", "date": "2018.03.16", "title": "Дани Бойл вече пише следващия \"Джеймс Бонд\""}
{"url": "http://clubz.bg/65468-predi_skripal_i_litvinenko_beshe_georgi_markov", "text": "Великобритания предприе вчера (14 март 2018 г.) най-сериозните действия за прекъсване на отношенията си с Русия от десетилетия насам като ответен отговор на отравянето с нервнопаралитично вещество на 66-годишния бивш руски военен разузнавач Сергей Скрипал и 33-годишната му дъщеря преди 10 дни в градчето Солсбъри на 4 март тази година. Мерките бяха обявени лично от британския премиер Тереза Мей в парламента, след като британското разследване установи, че срещу бившия полковник от Главно разузнавателно управление (ГРУ, военното разузнаване, б. а.) на въоръжените сили на Русия е направен опит да бъде умъртвен с нервнопаралитично вещество новичок, което е разработено тайно от бившия СССР в края на студената война и днес би могло да се използва единствено от Русия. Изгонване до една седмица на 23 руски дипломати от Великобритания (най-голямото от 30 години насам), временно замразяване на  всички официални контакти на високо политическо равнище, въвеждане на засилени митнически проверки на руски самолети и товари във Великобритания, замразяване на руски държавни активи в страната, ако се установи, че са заплаха за сигурността на Обединеното кралство, увеличаване на санкциите срещу Москва в отговор на нарушаване на човешки права са част от обявените санкции в отговор на атаката. \"Новичок\" бил скрит в куфара на Юлия Скрипал В своята реч премиерът Мей неколкократно спомена случая с Александър Литвиненко – бившият руски полковник от Федералната службата за сигурност, който беше отровен през ноември 2006 г. в центъра на Лондон с рядък радиоактивен изотоп (полоний 210). Медиите на Острова също го припомниха и някои от тях направиха паралел на случилото се сега и преди 12 години. Преди тези два случая обаче има друг – убийството на българския писател и британски журналист от Би Би Си Георги Марков. На 7 септември 1978 г. (рождения ден на генералния секретар на БКП Тодор Живков, смята се, че това е подаръкът на ДС за него) той е атакуван на моста „Ватерло” от непознат мъж, при което в дясното му бедро е вкарана миниатюрна сачма (1,3 мм), изработена от платина и иридий, с два канала в нея, съдържащи рядката и бързодействаща отрова рицин, която не оставя следи в човешкия организъм. Марков издъхва 4 дни по-късно в лондонска болница, без да може да бъде спасен, защото лекарите не откриват отровата в организма му, за да създадат антидот. Тръмп, Мей, Макрон и Меркел в единен фронт срещу Русия Мотивът за ликвидирането на писателя са персоналните му критики срещу отмъстителния комунистически лидер Тодор Живков във време, когато в България това е табу. Нещо повече, критиките са публични – 11 предавания от „Задочни репортажи за България”, излъчени от есента на 1977 г. до началото на 1978 г. по радио „Свободна Европа”, в които писателят описва няколкото си срещи с Живков, анализира го като най-верния ръководител от Източния блок на Москва, а също така го посочва като главния отговорен за развращаването и принизяването на българската култура. Ликвидирането на Георги Марков е постигнато, но не и замисълът насилствената му смърт да изглежда естествена. При аутопсията в бедрото му е открита миниатюрната сачма и, както казва Руфъс Кромптън, патологът, извършил аутопсията, този артефакт (сачмата) е незаобиколимо доказателство, че смъртта е насилствена. След падането на Берлинската стена и съветския блок бившият началник на управление „К” (контраразузнаване) в Първо главно управление на КГБ ген. Олег Калугин публично заяви, че убийството на Георги Марков е извършено по искане на Тодор Живков с техническата подкрепа на КГБ (отровата и уредът за изстрелването ѝ), дори доброволно даде показания пред българското следствие за това. Впоследствие в архивите на Държавна сигурност бяха открити преки доказателства, че още в началото на 70-те години, след подписването през 1972 г. на първото по рода си споразумение за сътрудничество между КГБ и МВР-ДС, съветското разузнаване е споделило с по-малкия си „брат” своя опит за неутрализиране на неудобни лица, включително и техническия си арсенал – бързодействащи отрови и уреди за тяхното изстрелване ( ). Също така от архивите на ДС беше установено, че Георги Марков е воден като персонален идеологически противник на режима на БКП начело с Живков, чиито „Задочни репортажи за България”, излъчвани в периода 1975-1978 г. по радио „Свободна Европа”, са най-значителната антикомунистическа и антисъветска дейност, провеждана от представител на българската политическа емиграция в чужбина ( .). През 1993 г. „демократична” България официално отказа да предаде досието на заподозрения по случая агент на Държавна сигурност „ПИКАДИЛИ” (италианеца с датски паспорт Франческо Гулино) и така блокира международното разследване за политическото убийство на Георги Марков, извършено съвместно от ДС и КГБ. Великобритания неколкократно е поставяла въпроса за съдействие от българската страна след 1989 г., но е получавала само обещания, включително и в лицето на президентите Желю Желев и Петър Стоянов, които и към днешна дата са неизпълнени. Общото между трите случая е, че срещу мишените са използвани редки видове отровни вещества. В случая с Марков – рицин, при Литвиненко - полоний 210, а при Скрипал и дъщеря му - нервнопаралитичeн газ, създаден тайно в лабораториите на съветските тайни служби в края на студената война. Според един от химиците, които са работили по създаването му, новичок е десет пъти по-мощен от известния като най-силния сред химическите бойни отровни вещества Ви Екс (VX, с него бе отровен Ким Чен Нам, полубрата на севернокорейския лидер Ким Чен Ун, на летището в Куала Лумпур през февруари 2017 г., б.а.), превъзхождащ стократно смъртоносния газ за масово поразяване зарин (използван през миналата есен в Сирия, б.а.). Пак по думите на химика Вил Мирзаянов новичок поразява нервната система, блокира дишането, предизвиква невъобразима болка и е напълно нелечим. Интересното е, че в началото на 90-те години Русия продължава да крие тайната програма за създаването му в момент, в който страните в света започват да се присъединяват към Конвенцията за забрана на химическите оръжия. По-големи прилики съществуват между физическото ликвидиране на Литвиненко и това на Марков: И двамата са дисиденти, потърсили политическо убежище във Великобритания, след като влизат в конфликт с режимите в родините си – НРБ и Русия. И двамата си позволяват да отправят персонални критики към ръководителите на НРБ и Русия (Живков и Путин), когато в страните им цензурата не позволява това. И в двата случая Русия отказва сътрудничество на Великобритания. За разлика от Марков и Литвиненко Сергей Скрипал не е дисидент. Бившият полковник от ГРУ е обвинен в шпионаж в полза на британското разузнаване и е осъден през 2006 г. в Русия на 13 години затвор. През 2010 г. е разменен за руски агент и получава убежище във Великобритания. Тези обстоятелства са важни, защото след официалната размяна на него не му се е налагало да е със сменена самоличност и външност, нито да е част от системата за защита на свидетели във Великобритания за разлика от други бивши руски разузнавачи. Съмненията на Великобритания са, че в покушението срещу Скрипал и дъщеря му е замесена Русия на държавно ниво, тъй като Москва не даде отговор как отровното вещество, с което само тя разполага, се е озовало на Острова. Официално министърът на външните работи на Русия Сергей Лавров заяви, че те нямат мотиви за ликвидирането на бившия военен разузнавач. Действително Скрипал не е критик на управлението на Путин, както това е факт при Литвиненко, а преди 40 години при Марков – на Живков. Когато става въпрос за мотиви, случаят със Скипал следва да бъде разгледан в контекста на руската агресия и заплаха. Мотивът при него едва ли е лично отмъщение към предател, а по-скоро атаката срещу него има политически и психологически послания. Те се изразяват във всяването на страх в една напрегната обстановка на ескалация на напрежението и заплахите от Москва, както и все по-голямата изолация на режима на Путин. Атаката срещу Скрипал е демонстрация на брутална сила, но, както е при анексирането на Крим или войната в Сирия – тя е послание към нормалните западни общества, в случая към британското, че подобни политики на Русия нямат граници и никой не може да ги спре. Че западните общества и правителства са безпомощни, в случай че подобни бойни вещества се приложат не срещу единици, а цели групи от обществото. Затова е реакцията на британското правителство е толкова бърза и съдържа политически санкции. Това не може да се каже нито при случая с убийството на Марков, нито в случая с Литвиненко. При последния Великобритания започва разследване една през 2014 г. (тогава Тереза Мей е министър на вътрешните работи и много добре е запозната със случая Литвиненко). Показателно за предприетите рестриктивни политически действия срещу режима на Путин от страна на Лондон е, че Великобритания неочаквано бързо получи подкрепата на страни като САЩ и Германия. Тази коалиция ще продължи да се увеличава и няма как това да не се отрази на и без това изолирания Путин. ... Текстът е от специализирания сайт \" \" на журналиста Христо Христов. Тръмп, Мей, Макрон и Меркел в единен фронт срещу Русия", "date": "2018.03.16", "title": "Преди Скрипал и Литвиненко беше Георги Марков"}
{"url": "http://clubz.bg/65436-irlandski_syd_otkaza_da_vyrne_polqk_lipsva_spravedlivost_v_rodinata_mu", "text": "Ирландска върховна съдийка отказа да екстрадира поляк, заподозрян за трафик на наркотици, в родината му заради опасения за независимостта и обективността на полската съдебна система и изпрати казуса в Съда на Европейския съюз (СЕС). Това съобщава правният сайт   цитирайки „Гардиън“. Според британския вестник бъдещото решение на съда в Люксембург може да доведе до решителен сблъсък между него и полското правителство. Люксембургски министър: Изхвърлете Унгария от ЕС Съдия Айлийн Донъли сезира СЕС с мотива, че последните законодателни промени в полската съдебна система са толкова значителни, че върховният съд на Ирландия е принуден да заключи, че   което подкопава взаимното доверие, на което се базира процедурата по изпълнение на европейската заповед за арест. Върви ли Полша по пътя към авторитаризъм  Професорът по европейско право в Университета в Мидълсекс Лоран Печ коментира пред „Гардиън“, че ако Съдът на ЕС реши, че полската съдебна система не отговаря на европейските стандарти, това може да има драматични последици. Британското издание припомня, че управляващата партия в Полша „Право и справедливост“ през миналата година прие законодателство, което дава на парламента пряк контрол над органа, който назначава съдиите  Министърът на правосъдието, който е и главен прокурор, получи правото да назначава и освобождава председателите на съдилищата, а близо 40% от върховните съдии бяха принудени да се пенсионират по-рано. Правителството и президентът Анджей Дуда бяха критикувани и за опити за овладяване на Конституционния съд. Тя посочва, че ако заподозреният в трафик на дрога поляк бъде върнат в родината си, „него го чака процес пред юрисдикция, в която министърът на правосъдието е и главен прокурор и му е възложена активна роля над председателите на съдилищата“. Полското правителство отрича реформите му да представляват заплаха за върховенството на закона и твърди, че чуждата критика се основава отчасти на неразбиране и дезинформация. Еврокомисар: Полша има три месеца да отговори на препоръките на ЕС Но критиците на полското правителство предполагат, че тези аргументи няма да имат голяма стойност пред Съда на ЕС, чиито съдии може да не са така придирчиви като европейските политици, когато решават, че сегашното състояние на съдебната система в Полша противоречи на европейските ѝ ангажименти. Върви ли Полша по пътя към авторитаризъм  Еврокомисар: Полша има три месеца да отговори на препоръките на ЕС", "date": "2018.03.16", "title": "Ирландски съд отказа да върне поляк: липсва справедливост в родината му"}
