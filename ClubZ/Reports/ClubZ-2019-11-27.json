{"url": "https://clubz.bg/91036-misli_na_zelenski_vyrhu_myjki_chorapi", "text": "Крилати фрази на украинския президент Володимир Зеленски се появиха отпечатани върху ... мъжки чорапи Украйна В северозападния град Житомир могат да купят зелени чорапи с надпис „Излез оттук, разбойник!“ или „Лошо ли ме чуваш?“, съобщавна  . Зеленски, бивш комедиант от популярен тв сериал, използва тези изрази навремето по адрес на Ярослав Годунок, секретар на общинския съвет на Бориспил, град в Киевска област. Случаят завърши със скандал и Годунок заплаши да го съди, но изречението беше запомнено от мнозина. Чорапите са произведени от местно предприятие. В партидата имало около 50 чифта в зелено. Продават се от около месец. Продавачите казват, че са готови да поръчат още, веднага след като количеството се изчерпа.", "date": "2019.11.27", "title": "Мисли на Зеленски ... върху мъжки чорапи"}
{"url": "https://clubz.bg/91051-opoziciqta_vyv_volejbola_izdigna_lyubo_ganev_za_shef", "text": "Инициативният комитет за промени в българския волейбол издигна кандидатурата на Любомир Ганев за президент на федерацията - пост, заеман в последните 18 години от инж. Данчо Лазаров. Още утре (четвъртък) клубовете, които го подкрепят, ще внесат подписка за свикване на извънредно общо събрание на 16 януари. Самият Любо Ганев в момента е вицепрезидент на БФВ. На поредна пресконференция на волейболната опозиция в Пресклуб \"България\" бяха дошли да го подкрепят президентите на едни от най-елитните ни клубове - Красимир Илиев (\"Черно море\"), Владимир Николов (\"Левски\"), Иван Сеферинов (\"Славия\"), Давид Давидов (\"Левски\"), Александър Попов (ЦСКА), Илия Динков (\"Марица\"), Христо Драмов (\"Виктория Волей\") и Радко Тумбев (\"Пирин\"), както и още няколко от ръководителите на клубовете от елита. Бунтарите във волейбола с нова реакция срещу федерацията Любо Ганев представи пред репортерите акценти от програмата си за развитието на волейбола в следващите четири години. Бунт във волейбола. ЦСКА и \"Левски\" заедно бутат Данчо Лазаров Един от президентите на ВК „Левски“ - Владимир Николов, каза, че още утре ще бъде внесено предложението за извънредно общо събрание на федерацията. Той и съратниците му смятат, че необходимите една трета клубове за свикване на Общо събрание вече са се подписали. Тежка група за волейболистите в последния шанс за Токио 2020 Президентът и старши треньор на ВК ЦСКА Александър Попов коментира и отношенията на опозицията с Радостин Стойчев и Матей Казийски, които са отявлени противници на Данчо Лазаров. Стойчев е бивш национален селекционер, а Казийски напусна тима солидарно с него преди олимпийските игри през 2012 г. Бунт във волейбола. ЦСКА и \"Левски\" заедно бутат Данчо Лазаров Тежка група за волейболистите в последния шанс за Токио 2020", "date": "2019.11.27", "title": "Опозицията във волейбола издигна Любо Ганев за шеф"}
{"url": "https://clubz.bg/91055-luis_enrike_nareche_bivshiq_si_asistent_neloqlen", "text": "През миналата седмица Луис Енрике се завърна в националния отбор на Испания като селекционер, след като неговият предшественик и бивш асистент Роберт Морено безпроблемно класира отбора на Евро 2020. Още тогава възникнаха въпроси и спекулации защо Морено не остава в тима заедно с Луис Енрике, след като работеха заедно години наред в \"Рома\", \"Селта\" (Вига), \"Барселона\" и в националния отбор. Луис Енрике се върна начело на Испания Припомняме, че през юни бившият ас на \"Реал\" и Барса напусна отбора, за да може да се посвети на болната си от рак малка дъщеря Ксана. Тя почина през август. Преди дни шефът на Испанската футболна федерация Луис Рубиалес заяви, че Морено е бил наясно, че Луис Енрике ще се завърне. Малката дъщеря на Луис Енрике почина едва на 9 години Малката дъщеря на Луис Енрике почина едва на 9 години", "date": "2019.11.27", "title": "Луис Енрике нарече бившия си асистент \"нелоялен\""}
{"url": "https://clubz.bg/91054-bolnicata_po_detski_bolesti_sprq_speshniq_priem_zaradi_napusnali_lekari", "text": "Специализираната болница по детски болести \"Проф. Иван Митев\" спря спешния прием на пациенти от днес заради липса на достатъчно специалисти, които да поддържат графика на интензивното ѝ отделение. За това е уведомил здравните власти изпълняващият длъжността директор на болницата доц. Димитър Калайков. Той е пратил писмо до здравната инспекция в София, регионалната здравка каса, спешната помощ, уведомен е и министърът на здравеопазването Кирил Ананиев.  Засега спирането на приема на деца в интензивното отделение се преустановява до 5 януари 2020 г. Причината е напускането на анестезиолози и педиатри след трагичния случай с починалото тригодишно дете. Причината за смъртта му е скоротечен и тежък вид пневмония, показаха проверките в последствие. Борисов нареди на Ананиев: \"Разстроих се! Незабавно да се махат оттам!\" След случая по нареждане на министър-председателя Бойко Борисов обаче директорът на болницата бе временно отстранен от работа. Приелата детето лекарка д-р Елена Георгиева пък излезе в неплатен отпуск, след като е била посъветвана да не е в болницата, защото правно основание за отстраняването й не е имало, припомня \"Медиапул\".  Освен в детската болница, разпореждане за отстраняване на директорите имаше в още две лечебни заведения, сред които и \"Пирогов\" - паз заради същия случай. От писмото на доц. Калайков се разбира, че в резултат на масовото напускане на специалисти, нормалната работа на интензивното отделение не може да бъде обезпечена. Писмото е получено от институциите във вторник, стана ясно пък от последвалата реакция на Министерството на здравеопазването. Оттам указват, че спешният прием на деца, при които е необходимо провеждането на интензивно лечение и дихателна реанимация, се осъществява от три болници. Директорите на трите болници са декларирали готовност да поемат случаите на територията на София, става ясно още от събщението. Информиран е и Центърът за спешна медицинска помощ – София, като транспортът на деца ще се осъществява до лечебните заведения със структури по педиатрия и с необходимото ниво на компетентност, което да гарантира оказването на качествена и навременна медицинска помощ на пациентите, заявяват от МЗ.", "date": "2019.11.27", "title": "Болницата по детски болести спря спешния прием заради напуснали лекари"}
{"url": "https://clubz.bg/91052-otstranqvane_i_globa_v_etyr_zaradi_boj_na_trenirovka", "text": "Помощник треньорът на „Етър“ (Велико Търново) Тодор Колев ще бъде временно отстранен от поста си, а капитанът на „виолетовите“ Иван Стоянов - глобен, научи сайтът   от свои източници.   От ръководството на футболния клуб все още не са дали официално становище за наказанията, които ще бъдат наложени на участниците във вчерашния инцидент, при който, по време на тренировка, се стигна до размяна на удари между Колев и Стоянов. Тренировката във вторник е била за тези футболисти, които не играха в мача с „Ботев” (Пловдив), загубен предишния ден с 0:2, или влязоха за кратко като резерви. Инцидентът е провокиран по време на двустранна игра, в която често се е включвал Колев, независимо че хора от ръководството са му правили забележка за това. Самият той е избухлив и често изпускал нервите си към играчи, коментират запознати със ситуацията, твърди „Болярски новини“. Като капитан на отбора Стоянов опитал да защити съотборниците си и така се стигнало до боя. Иначе двамата били приятели и съотборници от престоя им в „Лудогорец“ и националния отбор. В „Етър” са заедно от януари 2017 г. Свидетели на инцидента, случил се на терените на спортното училище, стават не само футболистите от мъжкия състав, но и деца от школата на клуба. След мелето Стоянов е потърсил помощ облян в кръв. На същата тренировка е имало още „прехвърчане на искри“, в които са участвали и други играчи като Здравко Илиев и Ерол Дост. Случаят е показателен и за нажежената обстановка в отбора, който напоследък не успява да радва феновете си заради слаби резултати и то срещу преки конкуренти в класирането. Повечето фенове открито негодуват и срещу треньора Росен Кирилов, който разполага с прилична селекция, но тимът губи облика си, изграден при предшественика му Красимир Балъков. Със сигурност повлиява и оттеглянето на основния благодетел Александър Нанков.", "date": "2019.11.27", "title": "Отстраняване и глоба в \"Етър\" заради бой на тренировка"}
{"url": "https://clubz.bg/91022-kat_kupuva_tajni_patrulki_po_320_000_lv_ednata_s_parite_ot_globi_stenograma", "text": "Това казва в края на юни главният секретар на МВР главен комисар Ивайло Иванов в предаването \"Неделя 150\" по БНР. Той допълва, че мерките, които предприема МВР за намаляване на катастрофите в страната, не са лоши. Това, което Иванов пропуска да спомене във въпросното интервю, е каква би била средната цена на един автомобил. А тя е точно 320 хил. лв.  Според Йонко Иванов от Съюза по авто-мото подготовка - и член на консултативната комисия по безопасност на движението, която ще извади парите, вече неофициално се говорело за   Т.е. българските полицаи няма да отстъпват на тези в Дубай. Иначе покупката е залегнала и в   на МВР за 2019 г. С лесна проверка се установява, че с дата 22 август МВР е   за въпросните \"тайни\" автомобили, които да настигат нарушители. Изискването е новите коли да вдигат над 250 км ч , а залегналото в спецификациите - каросерия тип “Седан” 4 врати, с ляв волан, ограничава избора на поршета до 4-вратата \"Панамера\". Опциите от други поризводители са много. Изискването е обаче колите да са мощни не по-малко от 180 kW, т.е. - 244,8 конски сили. На 11 ноември на заседание на Държавно-обществената консултативна комисия по проблемите на безопасността на движението по пътищата (ДОККПБДБ) се развива знаменита дискусия. Върху взетото вече решение за осигуряване от \"Фонд пътна безопасност\" на 2,55 млн лв., трябва да се добави сума в размер на 2,25 млн. лв. за доставката на 15 броя високоскоростни немаркирани автомобили за МВР. Фондът е този,  . Така общата сума, която комисията ще даде за 15 броя автомобили, нараства на 4,8 млн. лв. Всичко това става ясно от   от заседание на Консултативната комисия . Тя неотдавна беше преместена под шапката на Агенцията за пътна безопасност, с принципал Министерския съвет. Докладчик е новият шеф на \"Пътна полиция\" към националната полиция Звезделин Колев. От протокола разбираме, че допълнителните средства се отпускат заради факта, че първоначалното отпуснатите пари нямало да стигнат. Обособени са 3 позиции по 5 автомобила - високоскоростни и немаркирани, оборудвани с техника, която позволява контрол на скоростта на движение, неправилно изпреварване, навлизане в лентата на насрещното движение и други технически приспособления. Как МВР смята да се справи с 3,3 милиона документа за самоличност ЦИК глобява сайт фантом. Ако... МВР успее да го издири От обявяването на поръчката през лятото четем още, че се търсят три вида купе -    От протокола е видно, че пръв от членовете на Комисията , се е усъмнил във високата цена на автомобилите, но Звезделин Колев му обяснил именно за \"споделената тежест\" на цената между самото превозно средство и техническите средства за контрол в него. Председателката на Комисията Малина Крумова пък допълнила, че  д подаване на офертите. Опитът обаче показва, че за огромната част от държавните поръчки цените по-скоро се покачват, отколкото да спадат.  На опитите за повдигане на въпроса за колосалната сума - разбира се само от гражданското участие на заседанието - зам.министърът на МВР Стефан Балабанов изтъква убийствения аргумент, че службата на МВР, която прави търга, ще подходи Зам.-министърът от квотата на \"Патриотите\" в МВР изразява надежда да получи (многомилионната, б.р.) подкрепа от Комисията за закупуването на колите и казва, че те  А дали е така? Как разсъждава дългогодишният шеф на сдружението на инструкторите Йонко Иванов: Той даде пример и с Хърватия, където подобна практика катастрофирала в това, че подобни лукс автомобили са лесно разпознаваеми, шофьорите веднага ги научили, споделили си техни снимки: намаляват, като наближат автомобила, и после пак си карат, както си знаят. Христо Радков (Българско обединение на шофьорите) посочва, че за 2019 г. има 5 загинали от превишена скорост и цели 10 загинали вследствие на удар на МПС в животно. И прави забележителното предложение -  , препятстващи пътното движение. А Йонко Иванов поставя въпросите: с тези милиони колко мотоциклета могат да се купят, с които полицията да догонва \"бързаците\", не са ли много скъпи техническите средства и не може ли да се използват конфискувани коли На това Стефан Балабанов от МВР пак отговаря с необоримото съждение, че при проучването си експертите му \"са взели предвид най-добрия европейски опит\". А мотористите не могат да се сравняват с автопатрулите, които могат освен да отнемат свидетелството за управление на нарушителя...  След още няколко кратки разговора по рентабилността на такава инвестиция и изясняване на голямата нужда от закупуването на специализираната техника, Комисията заключава, че тъй като такава дискусия е водена по същество, когато е взето решението за купуването -  Причината - в момента просто се съобщава, че се искат повече пари.  Полицията: Взели сме съвсем нормални мерки за сигурност (ВИДЕО) Протоколът завършва с констатацията: Парите, както вече казахме, ще дойдат от Фонда за пътна безопасност, в който се събират глобите за превишена скорост.  Относно цената на автомобилите - дори да се приеме, че цената на техническите средства, които ще бъдат монтирани в тях, е половината от сумата, то все пак остават едни 160 000 лв. цена за самата кола. Техническите характеристики - 240 конски сили и 250 км/ч максимална скорост, предполагат твърде голям диапазон от марки. Според експерти, има много модели на БМВ, Ауди, Мерцедес и дори на Шкода, Киа, Пежо, Ситроен и мн. др., които покриват изискванията за \"коне\" и скорост. Предстои да се разбере кой точно ще спечели поръчката. А ето и протокола от дискусията в ДОККПБДБ - държавната комисия, която разпределя парите от глобите. Става въпрос за точка 5: ЦИК глобява сайт фантом. Ако... МВР успее да го издири Полицията: Взели сме съвсем нормални мерки за сигурност (ВИДЕО)", "date": "2019.11.27", "title": "КАТ купува \"тайни\" патрулки по 320 000 лв. едната. С парите от глоби (СТЕНОГРАМА)"}
{"url": "https://clubz.bg/91048-fon_der_lajen_skopie_i_tirana_veroqtno_zaslujavat_pregovori", "text": "Двете държави се надяваха да получат дата за преговори на Европейския съвет през октомври. Това обаче не се случи най-вече заради противопоставянето на Франция. Но бе принудена да признае, че Съветът има законното право да поставя въпроси за процедурите по присъединяване и да предвижда евентуална реформа.  Одобриха новата Еврокомисия. И европейската коалиция се пропука Според Фон дер Лайен е много важно още сега, преди напредването в този процес, да бъдат развити колкото е възможно повече проекти със Скопие и Тирана. ЕС пак не определи дата за преговори със Скопие и Тирана Колкото и изненадващо да звучи, нейната комисия получи повече гласове „за“ (461 на брой), отколкото тази на предшественика й Жан-Клод Юнкер през 2014 г. Тогава новоизбраната ЕК бе подкрепена от 423-ма депутати. Според Фон дер Лайен Европа има уникалния шанс да преживее тази промяна в три области - по-добър климат, дигитализация и геополитическа Комисия.  Фон дер Лайен смята, че е необходим нов пакт, в който всяка страна членка да покаже солидарност. На въпрос за новата многогодишната финансова рамка тя отговори, че ЕС има нужда от бюджет, който ще е различен от бюджета от предишните 7 години. Новата Еврокомисия ще встъпи в длъжност на 1 декември, неделя. Това ще стане на церемония в Брюксел. А на 2 декември, в първия си работен ден, Урсула фон дер Лайен ще отлети за Мадрид. Тя ще участва в Конференцията на ООН за климата. На 30 ноември Фон дер Лайен  ще обиколи „Берлемон“ – сградата в Брюксел, в която се намира централата на ЕК и кабинетите на нейните членове. Така тя ще опознае новото си работно място. След церемонията в неделя новата председателка ще рекара времето си в телефонни разговори с ръководителите на страните от Г-7 и Г-20. ЕС пак не определи дата за преговори със Скопие и Тирана", "date": "2019.11.27", "title": "Фон дер Лайен: Скопие и Тирана вероятно заслужават преговори"}
{"url": "https://clubz.bg/91053-tyrgyt_za_detskata_bolnica_moje_da_prodylji_reshi_vas", "text": "Тричленен състав на ВАС отхвърли жалбата на Камарата на архитектите в България (КАБ) и остави в сила решението на Комисията за защита на конкуренцията, с което е потвърдено решението на министъра на здравеопазването за откриване на процедура за възлагане на обществена поръчка за избор на изпълнител за строителството на новата Национална многопрофилна детска болница.  Решението на съда е окончателно, така че изглежда всички пречки пред отиването към избор на изпълнител са премахнати. Следващото ниво, на което проектът може да бъде забавен, е при евентуално обжалване на избора.  Историята с обществената поръчка продължава вече няколко месеца. Тя беше обявена в началото на юли, като Министерството на здравеопазването (МЗ) сложи таван на бюджета от 95,4 млн. лева с ДДС. Предвижда се болницата да бъде изградена на мястото на недовършения от 30 години корпус на клиниката по педиатрия в двора на Александровска болница. Плановете на министерството предвиждат бъдещата Национална детска болница да се простира на площ от 45 000 кв. м. в два основни 11-етажни корпуса, 6 триетажни и 2 сутерена и да разполага с 350-400 легла. В началото на август обаче МЗ спря търга заради жалба в Комисията за защита на конкуренцията (КЗК) от камарата на архитектите. Освен от тях, поръчката беше оспорена и от браншовата организация на инженерите. Жалбовносителите настояваха за спиране на тръжната процедура, тъй като заложените параметри са порочни и по никакъв начин не гарантират качественото изпълнение на сградата.  Камарата на архитектите отново обжалва търга за детската болница Жалбата имаше два основни момента – вида на процедурата, която е инженеринг и обема и съдържанието на техническото задание, което според камарата на архитектите е непълно. В началото на септември обаче излязоха две решения на КЗК, които позволиха на министерството да продължи търга, този път с нови срокове. На 5 септември антиномополната комисия остави без разглеждане жалбата за временно спиране на търга, а 7 дни по-късно е взела окончателното решение да даде зелена светлина на проекта. Така се стига до сегашното решение на КАБ да обжалва пред ВАС.  Междувременно от ресорното министерство обявиха, че вече са получили три оферти за изграждане на болницата. Две от трите оферти са на дружества, които включват в себе си познати играчи на пазара на строителството и чести печелишви на обществени поръчки в страната. \"Главболгарстрой\" и \"Трейс груп\" подадоха оферти за строежа на детската болница С днешното си решение магистратите са приели, че решението на КЗК е правилно и при постановяването му не са допуснати нарушения, които да водят до неговата отмяна. ВЪрховните съдии не са се съобразили и с твърденията на КАБ, че липсата на разделяне на поръчката на обособени позиции - обособена позиция за проектирането и обособена позиция за строителството, ограничава конкуренцията и не допуска до самостоятелно участие в процедурата проектантите. Освен това съдиите не смятат, че възлагането на процедурата на инженеринг може да доведе до некачествено изпълнение. Напротив - ВАС твърди, че качественото изпълнение се обуславя именно от това - дейностите по проектиране, изпълнение на строителството и упражняването на авторския надзор да се изпълнят от един изпълнител.  Търгът за националната детска болница тръгва отново    По може би най-важният въпрос - този за безопасността на старото скеле, върху което ще се изгради новата болница, съдът е приел, че няма причина да се смята за опасно.  Както вече припомнихме - две от трите оферти са на дружества, които включват в себе си познати играчи на пазара на строителството. Първото сдружение се казва \"Детско здраве\" с основен участник \"Главболгарстрой\" АД. Към него се добавят \"ГБС-Пловдив\" АД и \"Главболгарстрой интернешънъл\" АД.  Вторият участник е обединението \"Здраве за децата на България\" с основна компания \"Трейс груп\". В консорциума участват още \"Смарт билд дигирал\" ЕООД\", \"Монолит\" ООД и \"Инжпроект\" ООД. Третият участник е дружеството \"Детска болница - София\" с участници в обединението \"Климатроник\" ЕООД и \"Иновасионес техникас Ен Симентасион СА ДЕ СВ проес консулторес СА\".  \"Главболгарстрой\" и \"Трейс груп\" подадоха оферти за строежа на детската болница Търгът за националната детска болница тръгва отново   ", "date": "2019.11.27", "title": "Търгът за детската болница може да продължи, реши ВАС"}
{"url": "https://clubz.bg/91021-zapochvat_pet_trudni_godini_za_evropa", "text": "Днес Европейският парламент одобри целия състав на новата Европейска комисия начело с германката Урсула фон дер Лайен. Престои ѝ мандат от пет трудни години. Преди той формално да започне на 1 декември, да припомним някои особености на тази Комисия: - нейната председателка беше одобрена от Европейския парламент с исторически малката разлика от девет гласа; - толкова много кандидат комисари не са били връщани и \"късани\" на изслушванията за утвърждаване в комисиите на Европейския парламент поне през последните 15 години; Одобриха новата Еврокомисия. И европейската коалиция се пропука - причините за това бяха \"войната\" между Парламента и Европейския съвет за процеса на \"водещите кандидати\". Парламентът си отмъсти, че държавните и правителствените ръководители казаха, че не са обвързани с него и отхвърлиха кандидатите да оглавят Комисията, издигнати от европейските политически семейства и водили кампании преди европейските избори тази пролет. Отделно, германците в Европейската народна партия си отмъстиха на френския президент Еманюел Макрон, за това че се обяви против техния кандидат за шеф на Комисията Манфред Вебер. Парламентът \"скъса\" първата кандидат-комисарка на Макрон Силви Гулар; - комисията на Фон дер Лайен ще трябва да разчита на динамични мнозинства от проевропейските партии. За първи път от много години традиционните левица и десница нямат обикновено мнозинство и не могат да въпроизведат традиционната голяма коалиция. Сега те ще зависят от либералите (сред които най-голямата национална група са французите от партията на Макрон) и от зелените. Това пъстро проевропейско мнозинство има неясни граници и вътрешни противоречия за това накъде да върви Европа след Брекзит; 15 държави ще искат обезщетения от ЕС и Великобритания заради \"Брекзит\" - все по-очевидни стават различията между Германия и Франция по тези въпроси, съответно между лидерите им, канцлерката Ангела Меркел и Макрон. Т.е. досегашият германо-френски тандем начело на Европа отсъства. Заменен е с открито несъгласие, ако не - със съперничество. Меркел е в края на последния си мандат, начело на неустойчива и неохотна коалиция със социалдемократите в Германия. Приемничката ѝ начело на християндемократите Анегрет Крамп-Каренбауер не образува мнозинство като евентуална бъдеща канцлерка. Управляващите партии губят лошо в поредица провинциални избори и се борят с кризи на лидерството. В тази обстановка крайнодясната \"Алтернатива за Германия\" и Зелените печелят позиции. Отслабената Германия е сигнал за амбициозния Макрон да посегне към неформалното лидерство в Европа, което досега безспорно беше в ръцете на Меркел. Радикалните му идеи обаче досега раждат повече съпротива на национално ниво в различните държави членки отколкото резултати; След НАТО Макрон нападна международните институции - Фон дер Лайен дължи избирането си на подкрепата \"черни овце\" от Централна Европа като премиерите на Полша и Унгария Матеуш Моравецки и Виктор Орбан. Ще ѝ бъде трудно да продължи непримиримата политика на предшественика ѝ Жан-Клод Юнкер към тях, особено що се отнася да върховенството на закона и т.нар. \"нелиберална демокрация\". В същото време сред шестте ѝ приоритета са \"зелен договор за Европа\" и редовно наблюдение за върховенството на закона във всички държави членки с годишни доклади от Брюксел. Само това стига за конфликт с управляващите консевратори от \"Право и справедливост\" във Варшава, които няма да прежалят лесно нито икономически важния въгледобив, нито ще се огънат пред процедурата за ограничаване на членските права на страната им заради спорни съдебни реформи, започната още от комисията на Юнкер и стигнала до \"кривата круша\". Тази процедура е сред \"горещите картофи\" от наследството на Юнкер. Първият му заместник, холандският лейбърист Франс Тимерманс (един от неуспелите водещи кандидати за шеф на Комисията), ще бъде пак сред първите заместници на Фон дер Лайен, но с нов \"обезопасен\" ресор - политиките за климата. Моравецки и Орбан се отърват от калвинистката му безкомпромисност по върховенството на закона. Меркел: Да пазим НАТО е в наш собствен интерес - Ден преди гласуването на новия Колегиум на комисарите в Страсбург Германия и Франция представиха съвместен   за \"ремонт\" на ЕС. Ако Европейският съвет през декември го приеме по принцип, той ще бъде обсъждан през следващите две години от \"Конференция на бъдещето на Европа\". Това прилича на Конвента, свикан през 2001 г., който изработи проекта за несъстоялата се европейска конституция, още повече че в документа се споменава и промяна на договора на ЕС, ако такава се налага. Може обаче да става дума и просто за германска хитрина да бъдат опитомени реформаторските Sturm und Drang (буря и натиск - нем.) на Макрон, промените да бъдат отложени и размити в рамките на двегодишни дебати, в които да бъдат и заоблени по-острите им ръбове. Така вече се случи с амбицията на Макрон за общ бюджет на еврозоната, който да бъде отделен и по-голям от сегашния бюджет на ЕС и да изпълнява стабилизиращи функции. С модерираща роля на Берлин беше постигнато съгласие за значително по-малък фискален \"инструмент\", който е част от общия бюджет на ЕС, няма стабилизиращи функции и служи за повишаване на конкурентоспособността на икономиките в единната валута. 15 държави ще искат обезщетения от ЕС и Великобритания заради \"Брекзит\" След НАТО Макрон нападна международните институции Меркел: Да пазим НАТО е в наш собствен интерес", "date": "2019.11.27", "title": "Започват пет трудни години за Европа"}
{"url": "https://clubz.bg/91029-kongresyt_pokani_trymp_da_uchastva_v_izslushvane_za_impijchmynta_mu", "text": "Конгресът покани американския президент Доналд Тръмп на първото му изслушване за неговото отстраняване от длъжност на 4 декември, предаде Би Би Си. Джеролд Надлър, демократът, председател на Комисията по съдебната власт, заяви, че Тръмп или да присъства или „да спре да се оплаква от процеса“. Ако дойде на изслушването, президентът ще може да разпитва свидетели. Следващата фаза на разследването ще се съсредоточи върху телефонния разговор между Тръмп и украинския му колега Володимир Зеленски на 25 юли т.г. Какво ще стане с импийчмънта на Тръмп? В този разговор, чиято стенограма Белия дом публикува, Тръмп е помолил Зеленски за \"услуга\"  - да разследва Джо Байдън, бивш вицепрезидент и вероятен кандидат на демократите за президент в изборите догодина. Тръмп поиска украинските власти да разскледват и Хънтър Байдън, син на Джо Байдън, който известно време е бил член на борда на украинската енергийна компания \"Бурисма\". Демократите основават обвиненията си на това, че Тръмп е търсел помощта на чужда държава за свой личен интереси и за целта е задържал военна помощ за Украйна на стойност $391 млн. Президентът отрича всякакви неправомерни действия и нарича разследването „лов на вещици“. Тръмп заяви, че иска процес за импийчмънт в Сената Миналата седмица Комисията по разузнаването на Камарата на представителите приключи две седмици от публични изслушвания, които последваха няколко седмици от изслушвания на свидетели при закрити врати. Адам Шиф, демократът, председателстващ Комисията по разузнаването, каза, че комисиите, водещи разследването - по разузнаването, наздора и по външните работи - сега работят над техния доклад, който ще бъде публикуван на 3 декември. Надлър писа на Тръмп, канейки го на изслушването идния месец. Планина от доказателства се натрупа в разследването за импийчмънт на Тръмп В писмото си до президента Надлър казва, че изслушването ще бъде възможност за обсъждане на историческата и конституционна основа за отстраняване от длъжност. Той е дава на Тръмп време до 1 часа сутринта българско време на 2 декември да потвърди дали и как ще участва в изслушването и ако ще го представлява адвокат, кой ще бъде той. Очаква се Комисията по съдебната власт да започне формулирането на обвиненията за отстраняване от длъжност в началото на декември. Започва публичното изслушване на свидетели за импийчмънт на Тръмп След гласуване в контролираната от демократите Камара на представителите, ще започне процес в Сената, където мнозинство имат републиканците. За отстраняване на президента от дължност, трябва мнозинство от две трети от 100-те сенатори. Белия дом и някои републиканци искат съдебният процес да бъде ограничен до две седмици. Тръмп заяви, че иска процес за импийчмънт в Сената Планина от доказателства се натрупа в разследването за импийчмънт на Тръмп Започва публичното изслушване на свидетели за импийчмънт на Тръмп", "date": "2019.11.27", "title": "Конгресът покани Тръмп да участва в изслушване за импийчмънта му"}
{"url": "https://clubz.bg/91037-facebook_ostana_bez_proveritel_na_fakti_v_holandiq", "text": "Социалната мрежа Facebook остана без единствения си проверител на факти в Холандия заради практиката си да разрешава на политиците да лъжат, съобщи Engadget. Хората на Марк Зукърбърг доскоро разчитаха на 56 партньори, които да проверяват фактите в различни промотирани постове в своята платформа. Те вече са 55, след като единственият им останал проверител в Холандия, изданието Nu.nl, се отказа от партньорството. Facebook дава на политиците да лъжат и в Европа Причината е била реклама на Естер де Ланге, холандска евродепутатка, чиято реклама била грешна и не можела да бъде потвърдена, според специалистите от вестника. От Facebook обаче третират политиците по друг начин от септември - според тях речта им е \"новинарско съдържание, което трябва да бъде видяно и чуто\", независимо дали отговаря на реалността. Миналата година по същата причина другият проверител в Холандия - Лайденският университет - също прекрати партньорството си с Facebook. По-възрастните разпространяват повече фалшиви новини във фейсбук Хората на Зукърбърг използваха същата политика, за да позволят на американския президент Доналд Тръмп да разпространява доказано фалшиви твърдения за Украйна. От компанията коментират пред Verge: Засега няма никаква яснота за програмата на Facebook за проверяване на фактите - нито до колко души достигат оценките на проверителите, нито до какъв брой свалени реклами е довела тяхната работа. Доскоро техните партньори дори не знаеха, че имат право да проверяват реклами и научиха за това от изказвания на Зукърбърг пред Конгреса. По-възрастните разпространяват повече фалшиви новини във фейсбук", "date": "2019.11.27", "title": "Facebook остана без проверител на факти в Холандия"}
{"url": "https://clubz.bg/91044-naj_skypite_mestni_izbori_dosega_poskypnaha_s_oshte_31_mln_lv", "text": "Най-скъпите избори досега - за местни власти, проведени тази есен - поскъпнаха с още 3,1 млн. лв. Днес Министерският съвет отпусна допълнителната сума на Централната избирателна комисия  Въпросните 3,1 млн. лв са нужни, за да може изборната администрация да изпълни ангажимента си по сключения договор за отпечатване на изборните книжа с печатницата на БНБ, става ясно от правителственото съобщение. Парите ще бъдат осигурени чрез преструктуриране на разходите/трансферите по централния бюджет за текущата година.  И без машини, плащаме 71 милиона лева за местните избори Всъщност министрите промениха постановлението си от 28 август тази година, с което приеха план-сметката за организация на местния вот на 27 октомври и 3 ноември. Сумата, отпусната за обезпечаване на изборите, бе 70 700 000 лв. Това направи вота най-скъпия, провеждан досега, въпреки че управляващите от ГЕРБ отмениха машинното гласуване за този вид избори с промени в Изборния кодекс. А именно осигуряването на машини досега оскъпяваше изборния процес, макар че така и никога не бе въведено реално. На европейските избори, когато имаше машинен вот в част от секциите в страната, за наем на устройствата бяха похарчени над 9 милиона лева. Според разбивката на парите, отпуснати през август по пера, за   са били отредени 8 950 000 лв. Според Изборния кодекс вече за осигуряване на бюлетини не се обявява обществена поръчка и не се избират частни субекти, сертифицирани да печатат ценни книги, а дейността се поема от държавната печатница на БНБ. ", "date": "2019.11.27", "title": "Най-скъпите местни избори досега поскъпнаха с още 3,1 млн. лв"}
{"url": "https://clubz.bg/91030-koncesiqta_na_letishte_sofiq_otiva_vyv_vyrhovniq_administrativen_syd", "text": "Manchester Airports Group (MAG), най-голямата британска летищна група, ще обжалва потвърдения от Комисията за защита на конкуренцията избор на концесионер за ретище София.  Това обявиха днес от компанията, потвърждавайки, че все още имат интерес към концесията и заявяват, че офертата на групата е КЗК потвърди избора на концесионер на Летище София На 15 ноември антимонополният орган потвърди избора на консорциума \"Соф Кънект\" за концесионер на Летище София, въпреки че всички други участници в процедурата го оспориха. Отхвърлени бяха жалбите на \"Фрапорт България\", Консорциум \"Витоша\", консорциум, създаден от \"Еърпортс де Пари\" Ес.Ей. и \"ТАВ Хавалиманларъ Холдинг\" и Консорциум \"ССБ София Еърпорт Джей Ви\". Отгогава започна да тече 14-дневният срок за обжалване пред съда.  Консорциумът \"Соф Кънект\", с водещи партньори операторът на летище Мюнхен и \"Меридиам\", плюс \"Щрабаг\", освен изискуемото от държавата еднократно плащане в началото на 550 млн. лв, предложи третото по големина годишно концесионно възнаграждение 24,54 млн. евро или второто по размер в проценти – 32 на сто от общите приходи от всички дейности за текущата година. Кандидатът обеща и най-малък паричен обем от инвестиции за срока на концесията - 608 млн. евро. Извън финансовите параметри, оценената най-високо оферта от Министерството на транспорта, единствена предлага в хода на концесията намаляване и \"конкуретни\" летищни такси на летище София.  С какво \"Соф Кънект\" спечели концесията за летище София В отговор от MAG заявяват, че ще се обърнат към съда и изпращат до медиите изображения от предложенията си за развитие на Терминал 3 на столичното летище. И обявяват, че офертата на компанията е с най-високата предложена инвестиция (от 1,5 милиарда евро), която е 2,5 пъти повече от тази на класирания на първо място кандидат.  Концесионерът на Летище \"София\" ще строи и диги по бреговете на Искър Казва се още, че екипът поема ангажимент \"да трансформира Летище София в регионален хъб, подобрявайки значително свързаността чрез старта на директни връзки към далечни дестинации като Чикаго, Торонто и Шанхай, както и директни връзки към столици от Западните Балкани. Припомня се, че строителен партньор е Beijing Engineering Group (BCEG), с който заедно участват в изграждането на  Операторът на аеропорта в Мюнхен спечели концесията на летище София Според него има \"сериозни правни пропуски и непълноти в процедурата и очакваме да представим казуса пред компетентните органи.\" Кандидат-концесионерите за летище \"София\": кой какво предлага По време на отваряне на офертите на концесията на летище София тази на консорциумът, в който участва MAG - консорциум \"Витоша\", стана ясно, че предложението е с най-ниска годишна концесионна такса от за 19,95 млн. евро годишно. Офертата за инвестиции обаче бе най-висока - над 1 млрд. евро за периода на концесията. ДПС подкрепя ГЕРБ: парите от Летище София да отидат за БДЖ Планът на държавата засега е първоначалната концесионна такса, която бе изискуема за всички кандидат-концесионери и възлиза на около 550 млн. лв, да не взила в Сребъдния фонд, както изисква законът. В Закона за държавния бюджет за 2020 г. пък ДПС предложи изрично част от парите да отидат за погасяване на дългове на БДЖ - което иначе е стара идея на управляващите от ГЕРБ.  С какво \"Соф Кънект\" спечели концесията за летище София Концесионерът на Летище \"София\" ще строи и диги по бреговете на Искър Операторът на аеропорта в Мюнхен спечели концесията на летище София Кандидат-концесионерите за летище \"София\": кой какво предлага ДПС подкрепя ГЕРБ: парите от Летище София да отидат за БДЖ", "date": "2019.11.27", "title": "Концесията на летище София отива във Върховния административен съд"}
{"url": "https://clubz.bg/91056-zabraniha_novichok", "text": "Страните членки на Организацията за забрана на химическите оръжия (ОЗХО) се съгласиха да осъвременят списъка си на забранени вещества, като включиха в него нервнопаралитичното вещество \"Новичок\", предадоха Асошиейтед прес и ТАСС, цитирани от БТА. Решението е взето с консенсус на годишната среща на 193-членната организация. Предложението за осъвременяване на списъка ще бъде разгледано от експертите на ОЗХО. Смята се, че \"Новичок\" е бил използван за нападение през 2018 г. в английския град Солсбъри над бившия руски агент Сергей Скрипал и дъщеря му Юлия, а след това в английския град Еймсбъри срещу британката Доун Стърджис и приятеля й Чарлс Роули.", "date": "2019.11.27", "title": "Забраниха \"Новичок\""}
{"url": "https://clubz.bg/91039-bankova_slujitelka_prisvoila_blizo_milion_ot_smetki_na_klienti", "text": "Банкова служителка е била задържана във Варна заради присвояване на близо 1 млн. лева от сметки на клиенти. Сигнал за престъплението е постъпил от самата банка. Замесени са и още лица. Това съобщи на извънреден брифинг днес окръжният прокурор Красимир Конов, цитиран от \"Фокус\" в морския град. Служителката е изпълнявала длъжност за банкиране на дребно. Казва се Невена Й. Фамилията засега не се съобщава. На 38 години е. Средствата са били превеждани на мъж от Монтана, с когото банковата служителка се запознала в интернет. За трите години виртуална връзка Невена Й. изпращала с колети по куриерска фирма присвоените средства. Освен тях   на двамата ѝ родители. Първите пари, които изпратила на своя виртуален приятел, били лични. Между банкерката и мъжа от Монтана, който се представял в разговорите в интернет като Мирослав Михайлов, не е имало нито една среща на живо. Това не е истинското име на мъжа, на когото Невена изпратила общо 970 000 лева за трите години връзка в интернет и социалните медии, допълва прокуратурата. Пред разследващите Невена обяснила, че средствата били нужни на нейния интернет приятел, за да реши финансови проблеми с лихвари. Тя разполагала само с три негови снимки. Парите пък изпращала на името на Сергей, който бил уж негов братовчед. Според прокурор Конов престъплението представлява особено тежък случай. Доказателства, както и около 30 000 лева са били иззети досега и от трето лице - не се посочва дали е въпросният интернет приятел. Жената не е криминално проявена. Не е попадала в полезрението на полицията по такъв тип престъпления, стана ясно и от думите на комисар Даниел Пашов, директор на ОДМВР. Ще се търси вариант за възстановяване на голяма част от присвоените средства. Банката оказва пълно съдействие. Разследването е в начален етап. Предстои уточняване на още обстоятелства. Служителката е задържана за 72 часа. Образуваното досъдебно производство ще установява как точно са били присвоени суми от срочните влогове на клиенти на банката, как са били изпращани, а и получавани от човек, който по лична карта е с други имена. Окръжната прокуратура във Варна ще внесе искане за вземане мярка за неотклонение „Задържане под стража“ в окръжния съд. За подобни престъпления законът предвижда  , конфискация на имуществото и лишаване от права.", "date": "2019.11.27", "title": "Банкова служителка присвоила близо милион от сметки на клиенти"}
{"url": "https://clubz.bg/91043-radev_kym_poslanici_za_promqna_v_konstituciqta_i_za_loshi_parlamentarni_praktiki", "text": "Отстояването на върховенството на закона трябва да се превърне в неотменима част от институционалната култура в България. Това заяви президентът Румен Радев на среща днес на „Дондуков“ 2 с ръководителите на дипломатическите мисии у нас на държавите-членки на Европейския съюз, Швейцария и Норвегия, съобщават от прессекретариата на държавния глава. На срещата посланиците поставили редица въпроси, свързани с върховенството на правото у нас, резултатите от Механизма за сътрудничество и проверка по отношение на българското правосъдие, причините за демографската криза в България, участието на страната ни в дебата за бъдещето на Европа, засиления миграционен натиск по външните европейски граници, европейската и регионалната сигурност.    Държавният глава подчертал, че  , именно за да отговори на очакванията на гражданите за много по-висока прозрачност в работата на българското правосъдие, както и за ролята, отчетността и мястото на прокуратурата в съдебната система.  Радев подписа за Гешев и обяви дебат за мястото на прокуратурата Такава заявка Радев даде вчера, след като подписа указа за назначаване на Иван Гешев за главен прокурор. Като призова и държавното обвинение да няма \"селективност\" при обвиняемите и проверяваните. Румен Радев припомнил и отправените в обръщението му към народа и Народното събрание през месец септември т.г. предложения за изсветляване на законодателния процес с преустановяване на наложилата се практика за кардинална промяна на закони чрез преходни и заключителни разпоредби, с което се избягва общественото обсъждане и оценката за въздействие. Сред предложенията на президента бяха и въвеждането на индивидуална конституционна жалба, усъвършенстването на Закона за прякото участие на гражданите в държавната власт и местното самоуправление, финансовата децентрализация на общините, намаляване на големия брой недействителни бюлетини, което компрометира доверието в изборния процес. Гешев: Всеки чува каквото иска. За мен прокуратурата е част от съдебната власт По думите на президента ефективната борба с корупцията по високите етажи на властта, повишаване на сигурността на гражданите, качествените промени в здравеопазването и образованието, са задължителни предпоставки за преодоляване на негативните демографски тенденции в България. Румен Радев отново подчерта, че страната ни ще работи за равномерно разпределение на научната и образователна инфраструктура в Европа, без което е невъзможно реално икономическо и социално сближаване в ЕС. Като общо европейско предизвикателство, президентът откроил тенденцията на нарастване на броя на мигрантите в региона на Източното Средиземноморие и на Балканите. Румен Радев призова за общ европейски подход към този въпрос, финансова помощ за страните по външните европейски граници и готовност за своевременна подкрепа от екипите на Фронтекс. Речта на президента вдъхнови протест за \"референдум за народовластие\" По думите на държавния глава неотслабващата подкрепа за европейска перспектива на страните от Западните Балкани е в интерес както на регионалната сигурност и стабилност, така и на самия ЕС. България очаква бъдещето разширяване на Европейския съюз да бъде на основата на реално изпълнение на критериите за членство, както и на решителен напредък в изграждането на добросъседски отношения на Балканите. В рамките на срещата бяха обсъдени и предстоящата среща на върха на НАТО в Лондон, аспекти на европейската и регионалната сигурност, дебатът за бъдещето на Европа и други теми. Гешев: Всеки чува каквото иска. За мен прокуратурата е част от съдебната власт Речта на президента вдъхнови протест за \"референдум за народовластие\"", "date": "2019.11.27", "title": "Радев към посланици: за промяна в Конституцията и за лоши парламентарни практики"}
{"url": "https://clubz.bg/90981-desnite_drehi_na_carq_ili_edna_presilena_regulaciq_na_airbnb", "text": "Думите са изведени от становище на Генералния адвокат на Съда на Европейския съюз в Люксембург Мачей Шнапур и се отнасят до опита на френската държава да регулира допълнително плаформата за краткосрочно отдаване на имоти под наем Airbnb. Конкретният казус е заради намерението на Франция да класифицира компанията като \"агент на недвижими имоти\", но, както се досещате, горното изречение изяснява статута на платформата в очите на Европейския съд.  Становището е изразено в края на април на тази година, а само няколко месеца по-късно в българския парламент влиза предложение за регулация на онлайн услугите за краткосрочно предлагане на стаи и апартаменти за гости. Според идеите на председателката на бюджетната комисия Менда Стоянова (ГЕРБ) и на лидера на НФСБ Валери Симеонов, имотите, които се предлагат, трябва да бъдат изрично категоризирани като места за настаняване според Закона за турзима, а ако не са - предлагащите несертифицирани имоти да бъдат санкционирани. Разбира се - поправката се появява по любимия начин на управляващите през последните години - между две четения на друг законопроект (в случая бюджетът за 2020 г.), като така се избягва пълната процедура за приемане на нови законови разпоредби и минаването им през пленарната зала два пъти с възможност за възражения и редакция. Властта срещу Airbnb и подобни: иска и филтър в нета при нарушения Според вносителите услугата по същество е \"предоставяне на настаняване в смисъла на туристическа услуга, която обаче в повечето случаи протича без спазване на Закона за туризма, в който е предвиден ред за предоставяне на този вид услуги.\" В мотивите на предложението изрично е записано и за предлагането на имоти в кои платформи става дума - Booking.com, Airbnb, Expedia, Homeaway, Rentbyowner, Facebook групи и т.н Целта е ясна - допълнителна защита на хотелиерския бизнес от тежката конкуренция, която тези сайтове създадоха през последните години.  От решението на Генералния адвокат на Съда на ЕС обаче става ясно, че Airbnb например не може да бъде класифицирана като туристическа услуга, а като услуга на информационното общество. Не само това - Мачей Шнапур пише, че \"държавите членки на ЕС нямат право да приемат закони за регулиране на Airbnb и други такива доставчици на онлайн настаняване, без предварително да се допитат до Европейската комисия\".  Криворазбраното дясно и криворазбраният Запад Истината е, че становищата на Генералния адвокат на Съда на ЕС нямат правна обвързаност. Те са по скоро препоръки към страните, но фактите показват, че при последващо започване на дело в Съда, магистратите почти винаги се съобразяват със становищата на адвоката. Той затова е назначен. Излиза, че вносителите на предложението не са особено впечатлени от него.  Причината - начинът, по който е разписана идеята. Според текста на предложението - \"категоризирането\" трябва да бъде направено на самия имот, а санкцията ще преследва собственика на имота.  Така например се появява нова алинея към чл. 113 от Закона за турзима, която гласи: Простичко казано - ако сте собственик на апартамент, в който не живеете - вече можете да го отдавате на туристи и без да сте регистриран търговец. Но ако апартаментът не е сертифициран за туристическа услуга и го пуснете в някоя от популярните онлайн платформи - това вече ще ви прави нарушител и ще подлежите на санкция.  Дотук добре. Само че идеите на Стоянова и Симеонов стигат още по-далеч и вече влизат не само в колизия със становището на генералния адвокат, но и със здравия разум.  Борисов: Задачата на опонентите ни вдясно е да рушат съюза ни и да върнат ДПС и БСП на власт Какво ще рече това? Ако съответната платформа допусне на сайта й да бъде качена обява с некатегоризиран имот и това се случи поне няколко пъти, съдът да може да изиска спиране на достъпа до платформата. На практика - ако, да речем Марк Цукърбърг не събере екип, който да проверява всички обяви от България дали са в регистъра на българското министерство на туризма, достъпът до социалната мрежа може да бъде спрян. Разбира се, това е урок по скрит деспотизъм, от който няколко източни диктатори могат да се възползват веднага. Тъй като никъде не става ясно как платформите ще проверяват кой е категоризиран и кой не, това е реално предположение. Не само това - законопроектът задължава съдът да се произнесе в изключелно кратък срок - до 72 часа. А интернет доставчиците ще трябва да отрежат достъпа до \"заподозрените\" сайтове в срок от 24 часа от публикуването на разпореждането на съда в сайта на Министерството на туризма. Какво обаче значи \"системно нарушение\"? Имаме си текст и за това в Закона за туризма - \"Системно нарушение\" е налице, когато в двугодишен срок са извършени три или повече административни нарушения на този закон.\"  Менда Стоянова: Бюджет 2020 е повече от същото и това е добре Ако оставим настрана обаче юридическата неразбория около приемането на поредната регулация, то остава и проблемът с т.нар. \"ефект на законопроекта\". Както и да бъдат извъртани данните, е ясно едно - благодарение именно на компании като airbnb, booking и нискотарифните полети София стана една сравнително добра туристическа дестинация.  Комплектът от технологични решения, които хората, живеещи в града, прегърнаха през последните години, направиха така, че столицата да се появи на европейската туристическа карта. Всеки чужденец може да влезе и да види ревюта на столицата, благодарение на точно тези платформи. Може да разбере всичко за апартамента, в който ще отседне, благодарение само на тези платформи. Може да разбере къде да седне да хапне, къде може да го оберат и къде какво да разгледа - благодарение само на тези платформи. С опита да се вкарат собствениците на имоти, отдаващи ги краткосрочно под наем, в системата на Министерството на туризма ще се постигне просто отказване на същите тези хора от платформите. Много са малко хората, които печелят активно и само от наеми през airbnb, за да тръгнат да се занимават с чиновници, министерства и директиви.  Така че ефектът ще бъде по-скоро обратен. Докато се опитваме да защитим големите хотелски вериги от конкуренция чрез създаване на допълнителна регулация, просто ще започнем да затваряме собствения си, и без това малък, туристически пазар.  Становище на столичния кмет по въпроса към момента  няма. Разбира се, ако се търси изсвлетляване на сивия сектор и неплащането на данъци, отново всичко е тежко нелогично. Всички плащания в airbnb минават през банкови сметки, средствата по които не могат да бъдат скрити. Ако правителството не може да се справи с тези казуси, то това не е проблем на платформите и хората, които ги използват, а на самото правителство.  Лукарски: Дясно обединение против Борисов е комплексарщина Както и да бъде извъртано едно такова предложение, покачването на тежестта на регулациите нямат нищо общо с дясното управление, в което се кълнат премиерът и министрите му. Това обаче не е единственото им такова.  Само за месец депутатите и министри предложиха няколко идеи, които подминават дори \"центъра\" и гонят твърде левичарски уклони. Например - облагане с ДДС на някои сделки с акции, призиви за вдигане на местните данъци, допълнителен подоходен данък в общините и тотално отдалечаване от идеята за децентрализация. Всичко това, за да стигнем до последната изцепка на министъра на финансите Владислав Горанов, който заедно с още 9 министри от ЕС, се е подписал под искане за въвеждане на \"зелен данък\" на самолетните компании. Данък, който реално ще се стовари върху клиентите. Това, заедно с идеята за регулация на краткосрочното отдаване под наем през онлайн платформи, вече изглежда като нарочен саботаж на туристическия бранш в големите български градове. Спираме достъпа до Аirbnb и правим всичко възможно за вдигане на цената на самолетните билети.  Нова версия: не категоризация, а нещо като регистрация за имоти в Airbnb Нито е дясно, нито е полезно, нито е с мисъл за бизнеса. След като забрани на Uber да оперира в страната, държавата продължава да изживява като пазител на големия аналогов бизнес, докато светът вече смело върви по пътя на поредната индустриална революция. От всички министерства се чуват думички като \"иновации\", \"технологии\" и \"конкуренция\", но истината е, че това си остават само кухи изрази на празна бюрюкратщина. Подкрепата към развитието си личи именно в такива казуси. Към момента  тя определено липсва. Криворазбраното дясно и криворазбраният Запад Борисов: Задачата на опонентите ни вдясно е да рушат съюза ни и да върнат ДПС и БСП на власт Менда Стоянова: Бюджет 2020 е повече от същото и това е добре Лукарски: Дясно обединение против Борисов е комплексарщина Нова версия: не категоризация, а нещо като регистрация за имоти в Airbnb", "date": "2019.11.27", "title": "Десните дрехи на царя или една пресилена регулация на Airbnb"}
{"url": "https://clubz.bg/91032-tusk_trymp_e_moje_bi_naj_trudnoto_predizvikatelstvo_pred_es", "text": "Доналд Тръмп представлява едно от най-големите предизвикателства пред ЕС, защото се    . Това заяви председателят на Европейския съвет Доналд Туск, предаде Ройтерс. Държавният глава на САЩ приветства решението на Великобритания да напусне ЕС, като определи Европа за търговски   и изрази съмнение относно ползата от НАТО.  Според него Тръмп е решен да отслаби ЕС. Бившият премиер на Полша допълни, че това е   пред организацията. Тръмп подкрепи Брекзит и обеща \"феноменална търговска сделка\" на британците Въпреки че отношенията между ЕС и САЩ се влошиха след победата на Тръмп на изборите през 2016 г. държавният секретар Майк Помпео се опита да възстанови приятелските връзки със Съюза, когато посети Брюксел през септември. Туск е в края на петгодишния си мандат като председател на Европейския съвет. Очаква се да бъде заменен от бившия белгийски премиер Шарл Мишел. Новата ЕК ще бъде оглавявана от германската консерваторка Урсула фон дер Лайен. Започват пет трудни години за Европа Започват пет трудни години за Европа", "date": "2019.11.27", "title": "Туск: Тръмп е може би най-трудното предизвикателство пред ЕС"}
{"url": "https://clubz.bg/91034-hero_e_ruja_snimki", "text": "Името на американската посланичка Херо няма общо с английското -герой. Поне като етимология.  \"Херо\" е вид цвете. В България е известно като ружа, става ясно от фейсбук страницата на американското посолство. Поводът за уточнението е посещение на Херо Мустафа в Софийската ботаническа градина. Посланичката очаквала с нетърпение да се върне там през пролетта. \"Прекрасно е да се видят растения от цял свят, включително и от Северна Америка\", казала тя, става ясно от съобщението на фейсбук страницата на посолството.    ", "date": "2019.11.27", "title": "Херо е ружа (СНИМКИ)"}
{"url": "https://clubz.bg/91050-malta_arestuvaha_bivshiq_shef_na_premierskiq_kabinet", "text": "Бившият началник на канцеларията на премиера на Малта е арестуван и втори ден е подложен на разпит по разследването за убийството на разследващата журналистка Дафне Каруана Галиция, съобщиха полицейски източници, цитирани от Ройтерс. Кийт Шембри, приближен на премиера Джоузеф Мускат, подаде оставка вчера, след като бизнесменът Йорген Фенек го посочи като \"човек, представляващ интерес\" за разследването, казаха източниците. Засега полицията не казва официално защо Шембри е арестуван или дали е смятан за заподозрян по делото, потресло Малта и отново довело до призиви от опозицията към премиера Мускат да подаде оставка. Малта: Шефът на кабинета на премиера подаде оставка След като стана ясно, че Шембри е подал оставка, премиерът на Малта каза, че няма намерение и той да подава оставка, предаде Ройтерс. Нито Шембри, нито Фенек са направили някакви публични изявления след ареста им. Техните адвокати също не отговарят на исканията за коментар. Фенек бе задържан преди седмица, когато се опитваше да напусне Малта с яхта. Това стана ден след като гръмна новината, че заподозреният посредник в убийството на Каруана Галиция през октомври 2017 г. е бил задържан. Журналистката загина, след като бомба, поставена в колата й, се взриви в момента, когато тя потегляше от дома си. Убийството й шокира Европа и повдигна въпроси за върховенството на закона в малката средиземноморска държава, посочва Ройтерс. Трима мъже очакват в затвора съдебен процес по обвинение, че са поставили бомбата. Заподозреният за посредник между поръчителя и изпълнителите на убийството Мелвин Теума бе помилван от президента на островната минидържава в замяна на показания, които могат да послужат в съда за осъждане на заподозрените поръчители на убийството. Според местни медии Теума е предал аудиозаписи на разследващите. Семейството на Галиция каза, че те искат среща с главния прокурор на Малта Петер Грек, за да обсъдят медийните съобщения, че Фенек може да получи амнистия, ако посочи високопоставените лица, причастни към поръчителството на убийството. Вестник \"Таймс ъв Малта\" съобщи днес, че лекарят на Фенек също е бил арестуван по подозрение, че е предавал съобщения от Шембри на Фенек след ареста на последния миналата седмица, призовавайки го да мълчи. Полицията има 48 часа да реши дали да обвини или да освободи задържаните. Фенек вече три пъти бе задържан и пускан в хода на разпитите и разследването, припомня Ройтерс. БТА", "date": "2019.11.27", "title": "Малта: Арестуваха бившия шеф на премиерския кабинет"}
{"url": "https://clubz.bg/91028-chakam_vi_na_ulicata", "text": "Иван Гешев очаквано преодоля последната институционална преграда пред назначавенето си за главен прокурор. Сотир Цацаров чака формализацията на една предизвестена процедура по избора му за шеф на КПКОНПИ. С избора му репресивната система на прокуратурата ще се утвърди като основен инструмент на властта в републиката. Неизбрана от никой, но контролираща всеки.  Не можещите, не знаещите, а не дръзновените, не революционерите, не визионерите, са тези, които владеят държавната \"бухалка\", с която подчиниха целия парламент, пък и основните извънпарламентарни фактори. Единственото, което не са подчинили, са Улицата и гражданският протест. Радев подписа за Гешев и обяви дебат за мястото на прокуратурата Защо Улицата и Протестът останаха последната територия на Свободата и опора на Нормалността у нас. Да започнем, че у нас баланс на силите, които да неутрализират злоупотреба с власт, няма. Изгледите това да се промени са различни, но близки до нулата.  Още по-страшно е, че не публично видими и избрани личности управляват и насочват кораба на България, нейните ресурси, не те определят бъдещето й, а някакво неясно статукво и задкулисие. Никой от вас не е избирал Делян Пеевски или Ахмед Доган, или Ковачки, и прочие политически и бизнес олигарси, но те определят какво да консумирате като законотворчество, като права и свободи, като публична среда и възможности, като благополучие и сигурност. Гешев: Всеки чува каквото иска. За мен прокуратурата е част от съдебната власт Илюзията \"партии\", като стожер на демокрацията и гарант на обществените баланси, също се изпари. Тези, които твърдят, че могат да направят промените, нямат достъп до медии и власт, а тези които са на власт, не могат да направят промени. Класика.  Илюзията \"избори\" също е развенчана. Като имаш половин милион недействителни бюлетини, още толкова купен глас и контролирани медии, контролирани социолози и агенции, да не говорим да избирателни комисии, шансът различното мнение и това на визионерите и можещите да стигне до масата избиратели и да произведе отрицание на статуквото, също клони към нула.  Теоретично е възможна промяна, но сами преценете: от гледна точка на разположението на силите, подобна партия, коалиции или други сдружения трябва да имат гарантирана подкрепа от над 2,2 милиона души и то като започнат от нулата, за да гарантират смяна на властта и надмощие над събраните гласове на ГЕРБ, ДПС и Патриоти. Сложете и игрите с недействителните бюлетини, които подставени хора в и след избирателните комисии могат да \"произведат\" от всеки действителен глас със съответната допълнителна \"маркировка\" ... и промяна през изборна победа става просто невъзможни. При това забележете, с гарантирана от прокуратурата безнаказаност. Дотук не говоря изобщо за преправените списъци... За #КОЙ Гешев е радост, а Цацаров - богатство Затова и президентът накрая схвана, че изборите у нас не решават нищо. Хората не вярват че гласът им струва нещо, че те са господари на съдбата си и определят кой да ги управлява. И затова масово не отиват да гласуват. Дори да се появи някой свестен политик, те не вярват, че той може нещо да промени нещо, ако играе по текущите правила и в рамките на текущата Система.  Напълно в сферата на теорията и фантазиите е сценарият, при който силите на промяната печелят огромно мнозинство в Парламента, през което да генерират промени в Конституцията, вадят Прокуратурата от съдебната власт и поставят под контрол главния прокурор. Вие можете да мислите друго, но аз съм убеден, че при тази власт и тези прокурори нито машинно, нито електронно гласуване ще има. Да не говорим за класическото, проверено от векове, гласуване по пощата. Нормалният демократичен процес у нас не само буксува, той е е хронично увреден, неспособен да генерира най-доброто управление и най-добрия избор, които да ни гарантират благоденствие и сигурност. Шансът да смените статуквото не е по-голям от шанса да смените Тодор Живков, защото те са с един корен. Остават единствено Улицата и Протестът - не само като автономна територия на изява на гражданската активност, не само като право, но и като задължение на гражданите, когато другита канали на демокрацията са \"запушени\". Няма да ви занимавам с манипулациите на властимащите и медиите им. Това е по подразбиране. Който го е страх, не ходи в гората.  Тоталният контрол над медиите вече играе против Тях. Хората искат и очакват спорещи страни, различни гледни точки, умни, образовани, не индоктринирани събеседници, които имат право да критикуват и осмиват властта, именно като част от оздравителните механизми на обществото.  Причината участието в протестите да се възприема като занятие на малцинството, на маргиналите, е натрупаната инерцията и безверие. Виждате, че протестите в Хонг Конг доведоха до по-висока активност и повече гласовоподаватели. Тоест Улицата, Протестът и Промяната взаимно се допълват и усилват. От действие на малцинството се превръщат в процес за мнозинството. Друга причина за липсата на масовост в протестите е, че мнозина, включително млади, се ориентират към материално благополучие и на това подчиняват всичко. Виждат, че политическата различност не носи преки и бързи дивиденти, орязва достъпа до обществени поръчки и материални ползи. Има група от млади и не толкова млади политици, които мислят, че България ненужно се представя навън като страна с проблеми, когато има хиляди примери на успешни бизнесмени, стартъпи и иноватори, които мерят ръст с най-добрите в света. Тези нови бизнесмени имат нужда от \"тишина\" или поне от по-благоприятен фон, за да могат да продадат бизнеса си по-изгодно, да привлекат инвестиции, технологии и партньори. И \"шума\" от приказките за корупция, за непотизъм, за репресии им пречи. Част от големия план Тези \"бизнесмени\" и \"политици\" имат своето основание - именно егоистичния интерес на личното и колективно благополучие. Единствената причина, обаче те да се намират в изолираните острови на \"нормалността\" е фактът, че Пеевски и прокурори, пък и олигарси, не намират още своето място в силно трансгранично свързан бизнес. Трудно го разбират, още по-трудно им е да го контролират, защото става въпрос за мрежи на знания, ноу хау, капитали и информация, от която се прави пари. Но и това е въпрос на време, както показаха рейдовете спрямо ТАД груп. Защото колкото и екстериториално да е благополучието на подобни бизнесмени, то пак опира да умението да не прекрачват граници, да приемат корупцията като приемливо състояние на \"околната среда\", да не предизвикват олигарси и силните на деня, да търпят лошата мека и твърда инфраструктура, която ги прави по-неконкурентноспособни, да приемат че съдебната система във всеки момент може да ги ощети, ако си потърсят правата. Колкото и да се затварят в изолирани острови на относителното си благополучие, пак трябва да ползват образователната и здравна система, да търпят престъпността и насилието, както и да се унижават, че ги управляват неуки и посредствени хора. Защото между личната и обществената \"правда\" не може дълго да зее пропаст.  Протест поиска от президента да сезира КС за Гешев Подобни \"притихнали\" в търсене на личната изгода обществено значими личности рано или късно опират до прозрението, че не можеш да бъдеш щастлив в море от неправди и нещастие. Другата причина за липсата на масовост в протестите е отсъствието на големите ни интелектуалци в усилията за събуждане на народа чрез лична съпричастност към протестите. Това е функцията, която се очаква от тях - на народни духовни лидери. Не когато им раздават награди или им осигуряват привилегии, а когато хората са в беда и търсят опора. Колкото пъти съм говорил с известни интелектуалци, за да ги убеждавам да се обърнат към Улицата и Протеста, те предпочитат да се затворят в собственото си уравнение за значимост и обществен дълг. Като ги питам \"защо мълчите, когато пиесите ви се цензурират и театрите не смеят да ги играят\", реакция няма. Да, дами и господа, пиесите на големи творци отново са обект на цензура.  И актьорите, и в по-общ смисъл артистите, поне голяма част от тях, също избягват да идват и да говорят пред хората. Защото си въобразяват че добрата им професионална реализация е достатъчна за изпълнение на обществения им дълг. А аз си мисля, че няма нищо по въздействащо от това един актьор да рецитира пред протестиращите великите ни поети, духовни лидери на нацията. За да имат протестите и нужната енергия, вдъхновение и посока. Гешев няма да се извини на Атанаска Дишева - нямала чувство за хумор (АУДИО) В дълг към протестите са и журналистите, които също предпочитат да протестират на парче, когато имат собствена кауза, но не виждат гората и взаимосвързаността между корупция и медийна свобода, от което те най-много страдат.  Мога да продължа - списъкът от причини протестите да не бъдат толкова масови, колкото в Румъния, Унгария, Турция, Сърбия, Гърция, ще бъде дълъг. Не всичко е плод на успешната анестезия на властта. Повечето от нещата са променими и са плод на несъвършенства в организацията и лидерството на тези протести. Ако ги организира партия, кибиците започват \"защо са партийни\"? Ако ги организират неправителствени организации, партиите пък странят. Ако са етикетирани като дело на леви, десните не идват и обратното.  Кротки сме. Открай време А се забравя, че обезличаването на българската демокрация и настъпването на прокурорска република не е десен или ляв, а тотален и топ приоритетен проблем на всички. Ето защо възлагам единствената и последна надежда на моята Улица и на нашия Протест. Те не са израз на негативизъм или черногледство, напротив. Именно защото можем да преодолеем дискомфорта, да понесем студ, дъжд или пек, да отделим ценно време от това, което може да посветим на себе си и на семейството си, да изпитаме себе си в този тест как да останем изправени и непреклонни, \"срещу морето от бури\", е доказателството, че Улицата и Протестът са най-голямото тържество на житейския опмитизъм. Затова и протестите би трябвало и раждат усмивки и увереност във всеки, който ги посещава. Че сме заедно, че сме солидарни един с друг, въпреки различията и властта. И последно, тъй като пак ще има обвинения, че протестърите искат власт, като с това внушено недоверие се бетонира инерцията, да ви кажа ясно и категорично. Няма как без избори който и да е протестър да стигне до висок пост, освен ако не позволи да бъде \"купен\" или \"кооптиран\" от властите. Вярвам обаче, че хората вече имат очи и уши за да разпознаят истината от фейка. Затова още веднъж припомням думите си от последния протест - както Иван Гешев, така и Сотир Цацаров, пък и всеки друг политик или служител на висок пост, не може да действа, ако е обществено неприемлив. Оше повече, те двамата нямат никакво намерение да борят каквото и да обществено зло. Мисията им е да защитават статуквото и олигарсите, които са ги поставили на власт. Тоест поводи има всеки ден.  Затова ви чакам на следващия протест на Улицата. Гешев: Всеки чува каквото иска. За мен прокуратурата е част от съдебната власт За #КОЙ Гешев е радост, а Цацаров - богатство Част от големия план Протест поиска от президента да сезира КС за Гешев Гешев няма да се извини на Атанаска Дишева - нямала чувство за хумор (АУДИО) Кротки сме. Открай време", "date": "2019.11.27", "title": "Чакам ви на Улицата!"}
{"url": "https://clubz.bg/91045-bolnite_ne_sa_prestypnici_podkrepa_na_protest_snimki", "text": "Митинг шествие под надслов \"Болните не са престъпници\", организирано от КТ \"Подкрепа\", имаше в сряда в София. Идеята на управляващите първият ден от болничните да се подкрепя от работника стана причина за протеста на синдиката по централните столични булеварди. Към \"Подкрепа\" обаче не се включиха колегите им от КНСБ, тъй като според тях оттеглянето на предложението след надигналото се обществено недоволство е обезсмислило протеста. \"Подкрепа\" иска работодателят да плаща не 3, а 5 дни от болничния Работодателите от своя страна продължават да настояват първите 3 дни от болничния да не се плащат от тях. А от \"Подкрепа\" вече искат работодателите да поемат изплащането на първите 5 дни от болничните и то 100%, а не както е сега 70 на сто от осигурителния доход през първите три дни. След платения болничен, мислят да орежат и дните за лечение вкъщи В протеста в сряда се включиха синдикалисти от цялата страна, включително от ключови дружества като \"Марица Изток\", ВМЗ-Сопот, учители, медици и други представители на бюджетната сфера. Те скандираха \"Болните работници не са престъпници\" и носеха плакати \"Не се правя на болен, за да не работя\", \"Аз съм лекар и не издавам фалшиви болнични\". След обществено недоволство: Борисов спира идеите за болничните Според лидера на синдиката Димитър Манолов причината за злоупотребите с болничните е в сбъркания здравен модел, както и в работодателите, които карат работниците да излизат в болнични. \"Ще искаме тази истина да се сложи на масата\", заяви той. Манолов допълни, че огромна част от фалшивите болнични идват от болниците, които имат интерес да хоспитализират хората без значение дали са болни или здрави. Проблемът бил сумарен, обобщи той. Шествието тръгна от пл. \"Княз Александър Батенберг\" и се насочи към Народното събрание, където представители на протестиращите внесоха протестна декларация с исканията си. След това се отправи към сградата на Асоциацията на индустриалния капитал в България, в която са най-големите защитници на премахването на заплащането за първия ден от болничните.     След платения болничен, мислят да орежат и дните за лечение вкъщи След обществено недоволство: Борисов спира идеите за болничните", "date": "2019.11.27", "title": "\"Болните не са престъпници\". \"Подкрепа\" на протест (СНИМКИ)"}
{"url": "https://clubz.bg/91040-kak_sindikalistyt_polfrijman_sreshtna_ministyra_danail_kirilov_snimki", "text": "Това написа Джок Полфрийман като пояснение под снимки, на които е видно, че се среща с министъра на правосъдието Данаил Кирилов на улицата. Снимикте са качени на фейсбук профила на   - основано от Полфрийман. От профила става ясно още, че Полфрийман е участвал в обявения за днес протест на работещите, организиран от КТ Подкрепа. \"Подкрепа\" иска работодателят да плаща не 3, а 5 дни от болничния Полфрийман посочи пред Клуб Z, че е разговарял с правосъдния министър в качеството си на председател на затворническото сдружение. До момента Кирилов не е отговорил на запитването ни. Клуб Z се свърза и с Лиза Ковачева - свидетелка на срещата, според която тя е била напълно случайна. Тя също е качила свои кадри от срещата. Полфрийман е с повече от сложен статут у нас, като хем имаше заповед за незабавното му експулсиране от страната, хем едновременно му бе забранено да напуска България и документите, издадени му спешно от австралийското консулство, бяха отнети. ВКС за пръв път с отказ по казуса \"Полфрийман\" - да поправи протокола След решението за условното му предсрочно освобождаване от Софийския апелативен съд Сотир Цацаров инициира дело пред ВКС. Така върховната инстанция още не се е произнесла дори по допустимостта - дали ще се занимава с казуса, който по подразбиране е двуинстанционен. След освобождаването си от общежитие за незаконни мигранти, Полфрийман чака решението на съда в София. ВКС за пръв път с отказ по казуса \"Полфрийман\" - да поправи протокола", "date": "2019.11.27", "title": "Как синдикалистът Полфрийман срещна министъра Данаил Кирилов (СНИМКИ)"}
{"url": "https://clubz.bg/91027-pqsychnite_digi_po_moreto_masovi", "text": "Издигането на пясъчни диги по Чернонорието се оказва с епидемични размери - това става ясно от съобщение на Басейнова дирекция \"Черноморски регион\" след проведена проверка.  Темата стана актуална след сигнал в Созопол за багери, които копаят пясъка и издигат дига. Оказа се, че това е действие на концесионера, а обяснението бе, че така се предпазвал плажът и околните заведения през зимния период. Преди седмица дигата на централния плаж в курортния град бе съборена, а концесионерът ще бъде глобен по думите на министър Николина Ангелкова, която отговаря за ивиците и за концесионирането им. Багер разкопа плаж в Созопол и изгради дига на морския бряг Сега от Басейнова дирекция съобщават, че са проверили сигнал за багер, копаещ пясъка в близост до морето и изграждащ укрепителна дига на плаж \"Академика\" в Равда. Държината на дигата е около 150 метра и височина над 3 метра. Следва отчет на останалите проверки - и по Южното Черноморие, и по плажове на север от Варна.  С диги са и плажовете Положението не се различава особено и в   – там багери са оперирали по протежението на цялата плажната ивица. Сравнително малки диги са изградени на плаж  . На територията на община Каварна са проверени \"Каварна - централен\" и \"Икантълъка\". Проверката на Басейновата дирекция обаче никъде не е установила дейност във водния обект и нарушаване на Закона за водите. Това ще рече, че не е изравян пясък от морското дъно. От Министерство на туризма коментираха пред Клуб Z, че практиката за изграждане на диги на плажовете е стара и се прилага в цял свят. Целта й е да предпази не само заведенията, но и самата ивица от \"изяждане\" от морето при бури. Проблем, както в случая със Созопол, би имало, ако концесионерът загребва пясък и от морското дъно.", "date": "2019.11.27", "title": "Пясъчните диги по морето - масови"}
{"url": "https://clubz.bg/91024-moshtnite_i_zamyrsqvashti_koli_da_plashtat_po_visok_danyk_predlaga_fandykova", "text": "Увеличение на данъците за всички коли в София освен тези с най-висок екостандарт и най-слаб двигател предлага Столичната община. Тя представи днес промените в софийската Наредба за местните данъци и такси. Те ще бъдат обявени за обществено обсъждане през следващия месец, трябва да бъдат приети преди края на годината и да влязат в сила през 2020 г., ако бъдат приети от общинския съвет. Целта на увеличените данъци е подобряване качеството на въздуха и осигуряване на повече средства за районите в града, обясни Фандъкова. По изчисления на нейния екип тези промени ще доведат до 18 млн. лв. допълнителни приходи, които ще бъдат вложени в градския транспорт, и особено довеждащия до метрото.  В момента данъкът на автомобилите се обуславя от три различни фактора - възраст на колата, мощността й и екостандарта. Накратко промените означават следното - ако колата ви е с по-ниска мощност (до 74 kW) и с висок екостандарт (Евро 5 или 6), то тя няма да подлежи на увеличение на данъка. Ако обаче мощността е ниска, но екостандартът й е Евро 4 или по-нисък - увеличение ще има. Най-лошият случай - мощен автомобил с нисък евростандарт - ще доведе до най-голямото увеличение. Промените не отчитат възрастта на автомобилите, защото тя не е в правомощията на софийската община.  В добавка се предвижда и  . Предложението е този данък от 2,5 да стане 3% - с половин процент. Очакваните приходи от това увеличение пък са 20 млн. лв. Те ще отидат за ремонт на квартали и улици, като половината от тях ще бъдат дадени директно на районните кметове с цел окуражаване на децентрализацията в местната власт.  ​", "date": "2019.11.27", "title": "Мощните и замърсяващи коли да плащат по-висок данък, предлага Фандъкова"}
{"url": "https://clubz.bg/91018-nova_versiq_ne_kategorizaciq_a_neshto_kato_registraciq_za_imoti_v_airbnb", "text": "Не категоризация, а нещо като регистрация на имотите, които се отдават краткосрочно под наем щели да въвеждат управвяващите. Това се разбра от думите на лидера на НФСБ Валери Симеонов, който е един от вносителите на много спорната промяна в Закона за туризма, предвиждаща санкции за собственици на апартаменти, които ги отдават онлайн чрез пратформи като Airbnb, Booking.com и др. Властта срещу Airbnb и подобни: иска и филтър в нета при нарушения Въпреки че текстовете предвиждат точно изискване апартаментите да се регистрират по туристическия закон и да се категоризират като такива, Симеонов обясни, че още се умува как точно да се подходи. Той разви версията, че целта е  Идеята била да се ограничи незаконното извършване на търговска дейност. Симеонов сам припомни, че преди година е бил вносител на законопроект, който изисквал апартхотелите да плащат данък. И се обърна към медиите: Кое точно Симеонов разбира като нарушение на закона не стана ясно. При отдаване под наем от физически лица на апартаменти се държи данък върху дохода, който е в размер на 10% - като за всеки друг доход. Като цяло парите от този вид наеми онлайн минават по банков път - тоест няма как да бъдат скрити.  Другият вносител на спорните текстове - Менда Стоянова от ГЕРБ - също обяви как целта била тези, които досега не са плащали данъци, да плащат такива. Поправката пък според нея нямало как за засегне потебителите на онлайн платформите за настаняване. Текстът, който предвижда интернет филтриране обаче нямало нужда да отпада.  После добави: Менда Стоянова използва \"дежурнотото\" си обяснение при обвинение, че става дума за лобизъм в полза на хотелиерите. А именно, че обвинения в лобизъм винаги можело да има, но тя самата била \"лобист за бюджета\". На този фон обаче няма разчети какви приходи се очакват, ако поправките бъдат приети с гласуването на бюджета за догодина. По-сериозен е въпросът при Валери Симеонов - заради съмнение, че не може той да е вносител на регулация, която засяга туристическото настаняване и хотелиерството, защото сам е е бил в този бизнес. На въпрос дали е в конфликт на интереси, лидерът на НФСБ заяви, че \"това е манипулация, оклеветяване по-скоро\".", "date": "2019.11.27", "title": "Нова версия: не категоризация, а нещо като регистрация за имоти в Airbnb"}
{"url": "https://clubz.bg/91014-sinodyt_zakonyt_za_socialni_uslugi_protivorechi_na_duha_na_konstituciqta", "text": "Това се казва в днешно съобщение до медиите от Светия синод по повод приетото на 13 ноември и обнародвано завчера  на Българската патриаршия за новоприетия  Днес владиците и патриархът пишат още: И още: В днешното съобщение до медиите се заявява още: Св. синод за донорството и трансплантациите: благословия под условия СЪОБЩЕНИЕ до средствата за масова информация във връзка със Становище на Светия Синод на БПЦ-БП по повод на новоприетия Закон за социалните услуги (ЗСУ) Светият Синод на БПЦ-БП, загрижен за съхранение на семейството и за възпитанието на децата в християнските ценности, изрази становища във връзка с приемането на Семейния кодекс, влязъл в сила от 2009 г., на Закона за закрила на детето, Закона за предучилищното и училищното образование и др. Светият Синод изрази и категоричната си позиция по станалата известна Истанбулска конвенция, както и по отношение на Националната стратегията за детето 2019-2030 г. Неотменно във всички тези свои становища Светият Синод призовава управляващите да се създаде такава законодателна уредба, която да защитава и укрепва традиционното семейство, да съдейства за преодоляване на демографския срив, ефективно да пази децата и жените от опасностите, на които могат да бъдат подложени. Всички досегашни позиции на Светия Синод се основават на учението на светата Православна църква, на нейното светоотеческо богословие, което произтича от Свещеното Писание и Свещеното Предание. Когато става дума за законодателство, въпросът винаги има двояк аспект – от една страна е духовен, доколкото няма закон или нормативен акт, който да не се основава на определени ценности, да не изхожда от определени убеждения и да не крие в себе си определено разбиране за човека и за смисъла на неговия живот; от друга страна, всеки законов и нормативен акт има и юридическа страна, доколкото представлява държавен акт, вписва се в определена правна система и трябва да съдържа ясно дефинирани и еднозначни понятия. Не бива двете страни – духовната и юридическата – да се противопоставят. Нашата православна вяра не е откъснато от обществото явление, а неразделна част от обществото. Църквата – това сме всички ние, вярващите и духовните пастири, всеки православен християнин. От всекиго от нас зависи дали и доколко въплъщава християнската вяра в живота си, в делата си и във всекидневието си. Но ние сме и граждани на нашата Родина – България, и като такива имаме правото да заявяваме и отстояваме вековното християнско разбиране за човека като Божие творение и като „образ и подобие“ на Всеблагия Творец – Бога. Имаме правото, но и задължението да настояваме, вкл. чрез законодателството, семейството като „малка домашна църква“ (св. Йоан Златоуст) да бъде защитено от държавата, а нашите деца да бъдат възпитавани в духа и православните традиции на българския народ. Не е възможно да се открие духовно-ценностната основа на даден законодателен акт, ако не се направи едновременно ценностен и юридически анализ на съответния текст. Именно изработеният ценностен и юридически анализ на новоприетия на 22.03.2019 г. Закон за социалните услуги (ЗСУ) послужи за основа на приетото от Светият Синод на БПЦ – БП Становище от 13.11.2019 г. Изводите, които могат да се направят при ценностния и юридически анализ на Закона за социалните услуги, са следните: 1. Социалната функция на държавата, видно от Конституцията ни, е същностна нейна характеристика, която има много повече духовни, отколкото материални измерения. 2. Задължението на държавата пряко да осъществява социална дейност, както и основно да я финансира и насочва, се явява и милосърдната, човеколюбива и Богоустановена нейна мисия да бъде пазител на общите ценности, да бъде въплъщение на взаимния интерес на цялото общество, да бъде грижовна майка за всички свои граждани, да упражнява в пълнота държавния суверенитет. Грижата, която едно общество проявява към хората в неравностойно положение, болните, възрастните, семейството и децата е израз на християнска вяра, на любов към ближния. 3. Чрез някои от разпоредбите на ЗСУ по същество се отрича духовната връзка на детето с неговите родители! 4. Нормативното регламентиране на множество нови предпоставки за ограничаване на родителските права поставя родителите в невъзможност да възпитават собствените си деца, тъй като процесът на възпитание включва в себе си поощрителни, обучителни, но и ограничителни мерки, които трябва да се прилагат комплексно. 5. Създават се предпоставки за един модел на намеса на чиновници и неправителствени организации в семейното огнище, които могат да доведат до разрушаване на семейството, до увеличаване на броя на социалните сираци при живи родители, до опустошени детски съдби. 6. „Овластяването“ на детето се пропагандира винаги с идеите за репродуктивно здраве и права на децата, но зад тази терминология се крие поход срещу детската чистота и невинност и опит за демографски контрол в семейните отношения. Светият Синод на БПЦ-БП с тревога констатира, че така наречените нови „семейни политики“, в основата на които е разбирането за детето като субект на самостоятелни юридически права и за родителството като социална роля, вече са придобили законов израз и не са съобразени с Конституцията. Поради всичко гореказано и като духовни архипастири на българския народ призоваваме Народното събрание да предприеме действия за отлагане действието на новия ЗСУ, както и за отмяната му, или основното му преработване, след широка обществена дискусия, с цел създаване на точна и ясна нормативна уредба за социално подпомагане, съответстваща на духа на Конституцията и законите, на националните и исторически български традиции, на нашата изконна праотеческа вяра. Становището на относно новоприетия Закон за социалните услуги, може да видите тук:", "date": "2019.11.27", "title": "Синодът: Законът за социални услуги противоречи на духа на Конституцията"}
{"url": "https://clubz.bg/91013-odobriha_novata_evrokomisiq_i_evropejskata_koaliciq_se_propuka", "text": "Новата Еврокомисия, оглавявана от Урсула фон дер Лайен, бе одобрена преди малко с убедително мнозинство. \"За\" гласуваха 641 евродепутати. Против бяха 157, а 89 се въздържаха. Това стана на пленарна сесия на Европарламента в Страсбург. Урсула фон дер Лайен: Само ако обединим нашите силни страни в Европа, ще бъдем успешни Комисията ще бъде 27-членна. Решено бе засега тя да няма британски представител. Обединеното кралство, което все още не е напуснало ЕС, отказа да номинира свой представител преди предсрочните избори там на 12 декември. Гласуването обаче показа, че новосформираната четирипартийна проевропейска коалиция, създадена след изборите за Европарламента през май, се е пропукала. Защото влизащата в нея група \"Зелените\"/Европейски свободен алианс (ЕСА) се въздържа. Комисията бе подкрепена от Европейската народна партия (ЕНП), социалистите, либералите и консерваторите. Против бяха единствено крайните левица и десница. С тези думи Урсула фон дер Лайен започна днес   си при представянето на оглавяваната от нея Еврокомисия. Фон дер Лайен припомни, че точно преди 30 години – на 27 ноември 1989 г., в тогавашна Чехословакия е започнала голяма стачка, довела до падането на комунистическия режим. Тя обеща, че през следващите 5 години ЕС ще започне трансформация, която ще засегне всяка част от обществото и икономика. Но това ще стане не защото е лесно, а защото е правилният избор. През последните години обаче ЕК трябвало да се съсредоточи върху настоящия момент. И отново са постигнати успехи. В днешното правителство на ЕС има лекари, учители, дипломати, инженери, предприемачи. Има такива, родени преди изграждането на Берлинската стена, както и след нейното разрушаване. Има хора, живели при диктатура и помогнали младите демокрации да се присъединят към ЕС. След което очерта приоритетите на своята Комисия, давайки примери: Фон дер Лайен не скри, че не желае \"Брекзит\". Тя обеща, че ЕС и Лондон ще работят заедно за намиране на решенията за общите предизвикателства – най-вече по въпросите на сигурността. И дружбата помежду им ще остане нерушима. При представянето на бъдещата дейност на ЕК Фон дер Лайен съобщаваше коя сфера на кой комисар ще бъде поверена. Българският представител ще бъде  , обяви Фон дер Лайен. Първоначално портфейлът на сънародничката ни бе \"иновации и младеж\". Редица евродепутати и дори министри от страните членки обаче настояха да бъде добавена и думата \"култура\". Социалистите подкрепят новата Еврокомисия, обеща в изказването си пред ЕП българският евродепутат Сергей Станишев (БСП). Той е и председател на Партията на европейските социалисти (ПЕС). И изтъкна причинитe: Прогресивният съюз на социалистите и демократите (СиД) е втората по численост политическа сила в ЕП. Урсула фон дер Лайен е от ЕНП – най-голямата партия в парламента. Либералите от \"Обнови Европа\" (ОЕ) също застанаха категорично зад Фон дер Лайен. Но \"Зелените\" смятат, че председателката на ЕК не е била категорична във визията си за човешките права и върховенството на закона. И затова решиха да се въздържат, каза лидерката им Ска Келер. Марко Дзани от крайно дясната група „Идентичност и демокрация“ (ИД) заяви, че тази Еврокомисия вече е най-слабата от всички, познати досега. А Манон Обри от радикалната Европейска обединена левица/Северна зелена левица (ЕОЛ/СЗЛ) заяви, че хората имат нужда от повече социална защита – нещо, за което Еврокомисията не мисли.", "date": "2019.11.27", "title": "Одобриха новата Еврокомисия. И европейската коалиция се пропука"}
{"url": "https://clubz.bg/91017-petimata_ot_faith_no_more_obqviha_pyrvi_dati_za_evropejsko_turne", "text": "Всичко започна, когато в събота пръв Роди Ботъм качи плакат с връх на заден план и осмолъчевата звезда на Faith No More с кратък коментар \"Шшшшт\" ( ). В последвалия пресрилийз се казва, че легендарната банда от Сан Франциско се завръща по пътищата следващото лято. И то по европейските пътища. Засега обявени са Hellfest във Франция (20 юни), Sunstroke в Ирландия (13 юни) и Tons of Rock в Осло, Норвегия (26 юни). Но от бандата обещават, че повече фестивали ще бъдат анонсирани скоро. Това са първите живи европейски участия на алтърнатив емблемите от 5 години насам.  А съвместното им изявление едва ли оставя съмнение,... че е писано от Майк Патън: Македонци с клип на Faith No More. Но Миленко не участва... (ВИДЕО) Faith No More са Майк Бордин (барабани) Роди Ботъм (клавир), Бил Гулд (бас), Джон Хъдсън (китара) и Майк Патън (вокали). Грпата с платинени продажби е основана в Сан Франциско през 1979 г. и има 7 студийни албума: We Care A Lot (1985), Introduce Yourself (1987), The Real Thing (1989), Angel Dust (1992), King For A Day… Fool For A Lifetime (1995), Album of the Year (1997) and Sol Invictus (2015).", "date": "2019.11.27", "title": "Петимата от Faith No More обявиха първи дати за европейско турне"}
{"url": "https://clubz.bg/91015-egati_dotam_li_se_dokarahme%E2%80%A6", "text": "Дни преди да навърши 77 години си отиде легендата на българското кино Стефан Данаилов (1942-2019). Десетилетия наред той е сред най-популярните и обичани артисти в България. Има над 150 роли в киното, театъра и телевизията. Миналата година излезе и неговата биографична книга - \"Романът на моя живот\", написана в съавторство с журналиста и продуцента Георги Тошев. В изданието Стефан Данаилов разказва за своите първи детски пакости, забавни истории от снимачните площадки, както и неизвестни подробности от живота си. От страниците Данаилов припомня срещите си с редица лидери от близкото минало и настоящето, както и работата му с неговите студенти. За Стефан Данаилов актьорската професия винаги е била по-важна от политическата му кариера. А и съпругата му Мария винаги е била на първо място в неговото сърце – без да отрича, че е имало и други жени в живота му. Макар да е дискретен в подробностите, „Романът на моя живот“ хвърля светлина върху отношенията му с Ирен Кривошиева, с Невена Коканова, с Аня Пенчева и с най-популярната актриса на полското кино Барбара Брилска. Десети ноември 1989 г. ме свари в София. Беше работен ден, но аз нямах представление. Получих съобщение от Градския комитет на БКП, че ще има събитие. Провеждаше се важен пленум, а аз бях партиен секретар на Народния театър. Подготвих се да отида отново в големия салон на ЦДНА. Там вече ни бяха събирали два пъти, без да съобщят какво се случва по върховете на партията. Не си спомням дали на третия път ни поканиха вътре, или разбрахме от телевизията, че Тодор Живков е подал оставка.  Сещам се за историческия момент с репликата на президента Петър Младенов за танковете и последвалите събития. Като депутат тогава бях в парламента. Народът се трупаше пред сградата, а аз все още възприемах всичко на шега. Не можех да повярвам, че ще се стигне до сблъсъци. Дори се обадих от един стационарен телефон на Мери: „Донеси пушката, че тук става голям майтап!” Един познат от УБО мина и ме предупреди: „Ламбе, работите са много сериозни!“ Помислих си: „Егати, дотам ли се докарахме…“ В това време Младенов казал: „Най-добре е танковете да дойдат.” Ние бяхме в заседание. Нешка Робева стана и се обърна към всички: „Занимавате се с щуротии, а вижте какво става навън!“   *  *  * Участвал съм в овладяването на доста кризисни ситуации в партията. Една от тях беше в началото на 90-те. Връщах се от Берлин, там снимах филм. Велислава Дърева и Анжел Вагенщайн ме чакаха на летището. Помолиха ме: „Ела да успокоим топката, защото в партията има напрежение, ще стане страшно!“ Спорът беше за петолъчката над Партийния дом. Тогава не бях фактор в партията, а просто редови член.  Задълженията ми на партиен секретар приключиха след едно бурно събрание в Народния театър, на което колегите щяха да ме разкъсат. За съжаление се разделихме на сини и червени. Всички се нахвърлиха върху мен, дори близките приятели и хората, на които помагах през годините.  Единствено младите актьори ме подкрепиха. Евелина Борисова ми подаде бележка от тяхно име, на която пишеше: „Ламбо, ние сме с теб!“  \n\tБолезнено го преживях.  Трябва да отбележа, че преди 10 ноември 1989-а никога не съм се занимавал с идеологическа работа, бях по-скоро профсъюзен деятел. Като партиен секретар решавах проблемите на актьорите и работещите в Народния театър – уреждах апартаменти, коли, карти за почивка, заеми, лечение... Когато можех, помагах и на други колеги от съсловието. Дърева и Вагенщайн настояваха спешно да отида на форума на партията, който се провеждаше в зала „София“ на Партийния дом. Съгласих се. Салонът се пукаше по шевовете. Когато ми дадоха думата, обясних, че не нося в сърцето си петолъчката от върха на сградата. Че тя може би е била в сърцето на баща ми, на другарите, които днес ги няма, но не и в моето. Според мен трябваше да се освободим от нея като символ на миналото, за да започнем начисто и да създадем нормално общество.  Доста радикално изказване беше – играх вабанк, но свърши работа. Махнаха петолъчката. Кой знае до какви сблъсъци можеше да се стигне, ако се бяхме заинатили!  *  *  * Вторият случай, в който обърнах хода на събитията, беше свързан с влизането на България в НАТО.  Д-р Петър Дертлиев още бе жив и аз споделях част от идеите му за демократично развитие на страната ни. В разни интервюта подхвърлях, че е редно да влезем в НАТО, защото там е пътят към Европа. На един от конгресите на БСП обобщих, че за да може България да се развива в правилна посока, тя трябва да стане част от Атлантическия пакт. И че това трябва да е позицията на нашата партия. Още преди моето изказване някои партийни членове започнаха да напускат залата, прилагаха познати номера – искаха да бламират решението по този въпрос чрез липса на кворум. Тогава Георги Първанов ме попита: „Готов ли си?“ Да, бях готов, макар че зад мен седеше Сашо Лилов, а той беше против това решение. Излязох на трибуната и дръпнах емоционално слово за смисъла на европейското бъдеще на България. Не помня точните думи, но твърдя, че бях честен. След това журналистите отбелязаха, че в желанието си да убедя делегатите на конгреса съм пуснал сълзи.  А истината е малко по-различна. В същия ден посрещнах приятели от Италия. Заведох ги на обяд, пихме ракия „Симеон“. Направих си сметка, че гласуването \"за\" или \"против\" влизането в НАТО ще е в 17 ч. Прибрах се у дома и си легнах. Помолих Мери да ме събуди към 16:30 ч., за да се върна на конгреса. Първоначално нямах планове да говоря от трибуната. Но когато видях накъде отиват нещата, размислих. И изглежда са ми светели очите от ракийката, а журналистите бяха решили, че съм се разплакал от вълнение за Атлантическия пакт...  Важното е, че убедих делегатите и днес съм категоричен, че това беше единственото разумно решение за страната. Когато влизахме в НАТО, президентът Първанов спомена, че заслуга за този исторически акт има и депутатът Стефан Данаилов.  Дълго отсъствах от партийната игра заради провала на правителството на Жан Виденов. Бях дълбоко разочарован.   *  *  * 90-­те бяха мътни години. Мутри, пари в сакове… Голямо пребоядисване падна сред бившите комунисти. По едно време не се знаеше кой е кой. И аз се обърках. Отказах се от активната политика, но не и от партията. Защото съм последователен и лоялен човек, не обичам лъжата.  Повярвах в градивната промяна за кратко, когато дойде на власт екипът на Жан Виденов. Казах си: „Млади хора са, ще променят посоката!” Много помагах в тяхната кампания, обикалях като луд из България, надявах се… Все още не бях опознал клопките на властта. Имах илюзии.  Усетих, че потъваме, когато през 1996 г. беше издигната кандидатурата на Георги Пирински за президент на България. В НДК имаше голяма среща с него, беше поканена и творческата интелигенция. В кулоарите за първи път чух, че в страната няма жито. Приличаше на клопка, прибират житото и това е… Отидох при премиера. Бяхме на „ти“, уважаваше ме заради безкористната ми помощ в неговата кампания и в тази на Краси Премянов, шефа на парламентарната група на БСП. Попитах директно, без заобикалки: „Жан, вярно ли е това с житото?” Той отговори: „Вярно е, нямаме с какво да го купим.” Така и не разбрах кой му скрои номера. После дойде сривът на банковата система, инфлацията, хората загубиха много пари и имоти. И аз се опарих. Отдръпнах се, но не си и помислих, че мога да напусна партията. Факт е, че има всякакви кретени в партийните структури, но там членуват и свестни хора. От опит знам, че партията може без всеки. Животът – също. Дори да си най-­големият артист, един ден си отиваш. Идват други и те забравят.  *  *  * Покрай подготовката за снимките на филма „Рекет“ бях в Италия, когато стана първата промяна в кабинета на Жан Виденов. Издирваха ме с покана да стана министър на културата. А аз се криех. Бях сигурен, че няма да издържим.  Не бях от хората, които се месеха в работата на политиците и ходеха да дават съвети на „Позитано“. Не че ми беше безразлично. Но започвах да свиквам със скандалите, нищо не можеше да ме изненада.  Не ми беше приятен начинът, по който СДС дойде на власт след уличните бунтове през 1997-а, но през първата година от управлението на сините някои сфери в държавата се стабилизираха.  Днес все по-често си задавам въпроси. Познавам много хора от т.нар. граждански обединения и се питам: Какви са те? Какво търсят? Вероятно и в бъдеще мнозина ще се стремят към властта по всякакви начини. Но дали ще има полза за хората по улиците? Сигурно е, че каквото и да направя, винаги ще има подозрения дали не става дума за постановка на БСП или на някоя друга партия. Донякъде и затова напоследък не вземам отношение по много събития в страната. Около нас непрекъснато се търкалят слаби театрални постановки с по някоя ударна сцена в тях. Но мен вече никой не може да ме заблуди, аз съм професионален артист, а не аматьор.  ", "date": "2019.11.27", "title": "\"Егати, дотам ли се докарахме…\""}
{"url": "https://clubz.bg/91016-dostatychno_vreme_se_samoubejdavah_che_promqna_kym_dobro_vse_pak_e_vyzmojna", "text": "Със смесени чувства на тъга и облекчение днес подадох оставката си като прокурор. Решението беше трудно, но добре обмислено и в никакъв случай емоционално. Напускам работа, която харесвах. В продължение на немалко години в Софийска районна и Софийска градска прокуратура имах шанса да работя заедно с хора, от които научих много и с които би се гордяла всяка една европейска прокуратура. За съжаление на всички ни обаче не те дават облика на институцията. Пътя, по който е водена тя, не чувствам като моя път. Това, разбира се, не е от вчера. Достатъчно време се самоубеждавах, че промяна към (моето виждане за) добро все пак е възможна, а още по-дълго се вслушвах в удобния глас на конформизма. За близо 13 години като обществен служител съм допускал не една и две грешки. С чисто сърце в днешния ден на равносметка обаче мога да кажа, че всички решения в работата си съм вземал, повлиян единствено от фактите по случая, закона и разбирането си за добро и справедливо. Успех на всички колеги! Повече от всичко се надявам да опровергаете моя песимизъм за развитието на прокуратурата като гарант за върховенството на правото в България.  ", "date": "2019.11.27", "title": "Достатъчно време се самоубеждавах, че промяна към добро все пак е възможна"}
{"url": "https://clubz.bg/91020-uefa_prashta_agent_na_proverka_ima_li_dyrjavna_namesa_vyv_futbola_ni", "text": "УЕФА изпрати свой високопоставен служител в София. Работата му тук ще е да направи проверка има ли държавна намеса в българския футбол с оглед на поисканата от правителството оставка на президента на Българския футболен (БФС) съюз Борислав Михайлов и последвалите полицейски акции в централите в \"Бояна\" и на \"Цар Иван Асен II\". Пристигането на Тиери Фавр, който е ръководител на отдела за Развитие на националните асоциации, съвпада и със заседанието на Изпълкома на БФС утре, научи Клуб Z. На това заседание трябва да се реши кога ще бъде конгреса, на който да се избере ново ръководство на БФС. Борисов: Призовавам Борислав Михайлов незабавно да си подаде оставката! Швейцарецът е фигура с голям опит в европейската футболна администрация, бе един от най-доверените хора на Мишел Платини при неговото управление в УЕФА. В четвъртък той ще има разговор с временно изпълняващия длъжността президент на БФС Михаил Касабов, за да се информира за процесите около българската федерация, посочва и dir.bg. Акцията в БФС е по план... А не ФИФА, ФАФА, ФУФА да ми правят забележки Както е известно, на 15 октомври Михайлов подаде оставка като президент на БФС. Това се случи малко след като тя му беше поискана от първо от министъра на спорта Красен Кралев, а после и директно от премиера Бойко Борисов, въпреки че съюзът е автономна от правителството институция. Посочената от двамата причина бе расисткия скандал, който се разрази заради 50-ина необезпокоявани от никого представители на футболните фракции на трибуните на националния стадион при мача с Англия. Българските национали паднаха с позорния резултат 0:6. Пак пратиха полиция в БФС (СНИМКИ) Малко преди Михайлов да обяви, че се оттегля от поста, в централата на БФС бе пратена ГДБОП. Последва оставката и на целия Изпълком, както и на селекционера на националния отбор Красимир Балъков. БФС: Цинично е да се твърди, че злоупотребяваме с децата И вчера в сградите на футболния съюз имаше масирано полицейско присъствие. Униформените предприеха обиски час преди насрочената пресконференция на част от ръководството, посветена на материали на бТВ, в които БФС се обвинява в злоупотреби с парите за детски-юношески спорт. Според официалните изявления МВР разследвало от три месеца съюза за икономически престъпления, като подробности какво се търси не бяха дадени. Акцията в БФС е по план... А не ФИФА, ФАФА, ФУФА да ми правят забележки Пак пратиха полиция в БФС (СНИМКИ) БФС: Цинично е да се твърди, че злоупотребяваме с децата", "date": "2019.11.27", "title": "УЕФА праща агент на проверка: има ли държавна намеса във футбола ни"}
{"url": "https://clubz.bg/91026-merkel_da_pazim_nato_e_v_nash_sobstven_interes", "text": "Германската канцлерка Ангела Меркел заяви днес, че сега има повече нужда от съхраняването на НАТО откогато и да било, предаде Франс прес, цитирана от БТА. \n\tМеркел подчерта, че Германия ще изпълни задължението да увеличи военните си разходи до 2030 г. Седмица преди срещата на НАТО в Лондон Меркел произнесе дълга реч пред германските депутати в подкрепа на Алианса, основан през 1949 г. и обявен от френския президент Еманюел Макрон за изпаднал в състояние на \"мозъчна смърт\", отбелязва Франс прес. Макрон: НАТО е в мозъчна смърт Според Меркел НАТО е организация, която в продължение на 70 години гарантира свободата и мира отчасти благодарение на \"нашите американски приятели\". Тя напомни за приноса на НАТО за стабилизирането след края на студената война на Балканите и Афганистан. Във връзка с необходимостта от единство в НАТО Меркел изтъкна, че членството на Турция в НАТО трябва да бъде съхранено. Правителството на американския президент Доналд Тръмп често критикува Берлин, че не харчи достатъчно средства за НАТО и военни разходи, припомня агенцията. Меркел днес също призова страните членки на Европейския съюз да имат единна политика по отношение на Китай, предаде Франс прес, цитирана от БТА. Германската лидерка призова европейските си съюзници да изготвят обща стратегия за мобилната мрежа от пето поколение на фона на подозренията, че световният номер две в сектора, китайската компания \"Хуавей\" (Huawei), е подозиран в шпионаж в полза на китайското правителство. Германия, която пък е подозирана в определена благосклонност към Китай, който е основният й търговски партньор, досега се противопоставя на американския натиск да изключи \"Хуавей\" от процеса по изграждане на германската 5G мрежа, отбелязва Франс прес. Меркел подчерта, че е важно нарушенията на човешките права в Китай, като например насилието срещу демонстранти в Хонконг и вкарването на над един милион мюсюлмани в \"лагери за превъзпитание\", да бъдат критикувани. Германия трябва да доставя повече оръжия на африкански страни и да не отстъпва този пазар на Русия, Китай и Саудитска Арабия, каза Меркел, цитирана от ТАСС.", "date": "2019.11.27", "title": "Меркел: Да пазим НАТО е в наш собствен интерес"}
{"url": "https://clubz.bg/91003-vzriv_i_pojar_v_pirogov_dvama_dushi_zaginaha", "text": "Пожар избухна в УМБАЛСМ \"Пирогов\" след взрив, а двама пациенти загинаха. Пламъците са лумнали около 4 ч. тази сутрин. Жертвите са пациенти на 55- и 68-годишна възраст. По-възрастният от двамата загинали е бил с белодробна недостатъчност и се е налагало да му се подават големи количества кислород, съобщи и.д. директорът на \"Пирогов\" проф. Николай Габровски. Другият пациент е постъпил в отделението същата вечер. 32-ма пациенти са били изведени от отделението, където е започнал пожарът. Има и срутена стена в отделението от взрива. Огънят е овладян за около половин час, като на място са изпратени 12 противопожарни автомобила. Там бяха и министрите на вътрешните работи и на здравеопазването Младен Маринов и Кирил Ананиев. Той увери, че не става дума за терористичен акт. В момента се работело по установяване на причините за тежкия инцидент. По думите на Габровски всички пациенти са в добро състояние. Габровски допълни, че голяма част от болните в отделението, в което е възникнал пожарът, са на кислородна терапия, Близките на починалите са уведомени, заяви Ананиев на извънредния брифинг. Пряко застрашен е бил животът на 80 души. Болницата към момента работи нормално. Единствено в шоковата зала ще има затруднения да се приемат паценти, каза д-р Габровски. По думите на проф. Габровски в разрушената стая не е имало газова бутилка, а е функционирала система за подаване на кислород. Според неофициална информация на Нова тв взривът  , запалена от пациента, който е постъпил същата вечер. Според медията той е злоупотребявал с алкохол, с чернодробни проблеми. Борисов за взрива в \"Пирогов\": Дано да не се окаже, че са пушили в стаята  Никой не е видял какво е предизвикало експлозията в „Пирогов” тази нощ. Последната проверка на системата за подаване на кислород не е показала проблеми. Това стана ясно от брифинга на ръководството на лечебното заведение в сряда по обед. Обследванията на Второ вътрешно отделение са показали, че няма опасност за сградата и най-сериозно пострадалата стена е единствено напукана. Ананиев също изказа своето лично мнение, че проблемът не бил в кислородната система. И здравният министър, и директорът на \"Пирогов\" неколкократно повториха балгодарностите си за бързите и адекватни действия на медицинския екип, на пожарникарите и на МВР служителите, което е предотвратило по-голяма трагедия. Софийска градска прокуратура образува наказателно производство за установяване на причините за възникване на инцидента и настъпилата смърт на двамата пострадали, съобщиха от пресцентъра на прокуратурата. Досъдебното производство се води за причиняване на смърт на повече от едно лице т- престъпление по чл. 123 ал.3 от НК. Незабавно след възникване на инцидента и уведомяването на прокуратурата е създадена организация и са предприети процесуално-следствени действия от разследващи екипи, ръководени от СГП. По разпореждане на главния прокурор Сотир Цацаров разследването се провежда от следователи от Национална следствена служба, които към момента извършват оглед на местопроизшествието с участието на вещи лица и експерти по пожарна безопасност. Разпитват се свидетели, както и се изземва документация от лечебното заведение, се казва в съобщението от прокуратурата.", "date": "2019.11.27", "title": "Взрив и пожар в \"Пирогов\", двама души загинаха"}
{"url": "https://clubz.bg/91012-goranov_bazata_vyv_varna_shte_byde_prosto_komunikacionno_logistichen_centyr", "text": "Това заяви пред Нова тв тази сутрин министърът на финансите Владислав Горанов относно информацията, че във Варна ще бъде изградена нова база на Военноморските сили на НАТО. Тя дойде след посещението на българска официална делегация в САЩ, където министър-председателят Бойко Борисов се срещна с американския президент Доналд Тръмп. Горанов също беше част от делегацията.  По думите му новата база ще бъде изградена  нова инфраструктура. Базата ще отговаря единствено за координирането на учения и за общото командване. Изобретател на добавка за гориво, на пробиотик... И преводач на срещата Тръмп - Борисов Горанов беше попитан дали това не се прави заради недоверието на САЩ към Турция през последните месеци, на което той отвърна: Той коментира вече известните резултати от срещата - разказа за разговорите между Борисов и Тръмп и за общата им декларация в края на деня.  Финансовият министър обясни, че България очаква американски енергийни специалисти, които да оценят нашите възможности в сферата, за да се мисли по общи енергийни проекти.  По другата важна тема - отпадането на визите, Горанов беше лаконичен и заяви, че тя е на ниво Конгрес и е свързана с изпълнението на определени икономически критерии. По-добра координация от страна на службите пък би могла да ускори процеса. Какво следва от срещата Борисов - Тръмп Интервюто започна с коментар на вече известните кадри на военния министър Красимир Каракачанов, който слезе от самолета по дънки, държейки костюма и куфара си в ръката. Кадърът направи голямо впечатление на фона на другите държавни мъже с костюми и предизвика вълна от подигравки в социалните мрежи. Горанов беше принуден да коментира: Какво следва от срещата Борисов - Тръмп", "date": "2019.11.27", "title": "Горанов: Базата във Варна ще бъде просто комуникационно-логистичен център"}
{"url": "https://clubz.bg/90963-kak_vse_pak_pobedihme_v_pyrvata_svetovna_vojna", "text": "Ако има събитие в историята на Третата българска държава, което категорично и безусловно може да бъде определено като национална катастрофа, това безспорно е Ньойският договор, подписан от България на 27 ноември 1919 г. Той е част от т.нар. Версайска система, с която официално приключва Първата световна война. С тази система страните победителки постигат една-единствена цел – пълно унижение на страните, които са победени. И в крайна сметка не правят нищо друго, освен да създадат предпоставките за Втората световна война. Делегацията на Германия дори не е допусната до участие в преговорите. В края на юни е подписан договорът с Германия, известен като Версайски мирен договор. Той налага изключително тежки санкции върху победената страна. Областите Елзас и Лотарингия, в чийто етнически състав преобладва германският етнос, са предадени на Франция. Северна Ютландия е върната на Дания, областта около Познан е предадена на новосъздадената Полска република, Горна Силезия – на новосъздадената Чехословакия и на Полша, Данциг (днешен Гданск) става свободен град и др. На Германия са отнети всички колонии. Наложено ѝ е да разпусне своята наборна армия, която е била около 8 млн. души, и да създаде професионална армия, която е около 100 хил. души. Репарациите, които страната трябва да плати, са 132 млрд. марки, днешният им еквивалент е около 440 млрд. долара. Договорът обявява Германия за единствен виновник за Първата световна война. Именно тази клауза отеква най-болезнено сред германското общество. Тя наистина е доста нелогична. Първата световна война избухва, защото Германия иска да се сдобие с колонии, каквито Англия и Франция вече отдавна имат. По каква логика този, който иска да има колонии, е по-виновен от този, който вече ги има, е доста интересен въпрос. Със сигурност вината за тази война е най-малкото споделена. Франция е страната, която лобира най-много за сурово наказание над Германия. Трябва да се изтъкне, че сред страните победителки се чуват и по-разумни гласове. Великобритания обявява френската политика за алчна и отмъстителна. САЩ така и не подписват договора. Дори в самата Франция има гласове, че това не е мир, а примирие за 20 години. Тези гласове се оказват пророчески. Всъщност едва ли е било много трудно да се прогнозира, че т.нар. Версайска система, чиято основна цел е унижението на Германия и нейните съюзници (вкл. България), няма да изкара дълго. Един от големите уроци на историята е, че само със сила, агресия и унижение няма как да се постигне стабилност. Според Ньойския мирен договор България предава на Кралството на сърби, хървати и словенци (бъдещата Югославия) Западните покрайнини – областите около Босилеград, Цариброд и Струмица. Беломорска Тракия отива в Гърция. Южна Добруджа, загубена по време на Междусъюзническата война от 1913 г., остава в пределите на Румъния, въпреки че е освободена от героичната Българска армия, която е воювала през Първата световна война за нея включително срещу Русия. Репарациите, наложени върху България, са 2,25 млрд. златни франка. В процентно съотношение спрямо тогавашната българска икономика те са по-тежки дори от тези, наложени на Германия. Българската армия е сведена до 30 хил. души. Ньойският договор е повратен момент в българската история, чиито последици ни тежат и до днес. Той оставя дълбока рана в душата на българите, защото този договор е фактическият край на мечтата за това всички българи в Мизия, Тракия и Македония да живеят в една държава. Особено тежки са психологическите последици от договора, които ни тежат дори днес, 100 години по-късно. Именно от този момент нататък у българското общество се наслоява убеждението, че независимо какво направи България, независимо какви подвизи извърши Българската армия, независимо колко е справедлива българската кауза, всичко това няма никакво значение. И в крайна сметка най-важно е какво ще решат т.нар. Велики сили. Разсъждения в този смисъл често се чуват и днес. Ньойският договор прекъсва българския възход. Днес може да звучи невероятно, но преди Балканските войни, 30 години след Освобождението на България, страната е била смятана за икономическо, а и за политическо чудо. До подобен възход Третата българска държава повече никога не е достигала. Договорът от Ньой очертава днешните граници на България с едно много важно изключение – през 1940 г. си връщаме Южна Добруджа. Този голям успех е резултат от новия подход на българските политици, които се опитват да ревизират несправедливия мирен договор по дипломатически път, като се стремят да получат само това, което е възможно. Реализъм, а не максимализъм. Това е един от големите уроци, които ще са валидни винаги за международната политика. Днес, 100 години по-късно, в Европа много често се чуват гласове за това, че всяка страна трябва да гледа първо своите национални интереси и след това общоевропейските. Истината обаче е доста по-различна. Ако всяка страна гледа първо своите национални интереси, това няма да доведе до нищо друго, освен до нови войни. Тези войни, при наличието на съвременните оръжия, биха могли да се окажат фатални за съществуването на нашата планета. Това е големият урок от Първата световна война, който светът не научи и затова последва втора. Този урок бе научен след втория голям конфликт през XX век, който приключи със създаването на Европейския съюз. Към ЕС днес има много критики. Част от тях, разбира се, са основателни. Всички, които критикуват Съюза обаче, не трябва да забравят едно – че неговата основна цел е осигуряването на мир в Европа: чрез фактическо премахване на границите, чрез създаване на общ пазар, общи институции, а защо не и някакъв вид обща държава в някакъв бъдещ момент. Тази основна цел ЕС, при всичките му недостатъци, успява да изпълнява вече почти 70 години. Съюзът е най-голямото политическо постижение на Европа за цялата ѝ история. Ако ЕС се разпадне, това ще върне европейската история назад с много повече от 100 години. Поуките от Ньой са много и някои от тях като че ли също започват да се забравят. Първо – до това крушение се стига заради неразумната политика на тогавашните управляващи в България. За Междусъюзническата война от 1913 г. вината е на цялото българско общество, което е било опиянено от победите в Балканската война и доста неразумно е вкарало страната във война с всичките си съседи. Влизането на България в Първата световна война обаче е било предшествано от сериозни дискусии. И гласовете, които разумно са изтъквали, че Германия няма как да спечели войната, защото няма ресурсите на Англия и Франция, са били достатъчно много. Въпреки това тогавашните управляващи и лично цар Фердинанд вкарват България във войната на страната на Германия. От друга страна, вече е минало достатъчно време и може би е трябвало да сме по-снизходителни към тогавашните управленски елити. Факт е, че те не постигат националния ни идеал в неговата цялост. България обаче е била в много трудна ситуация, защото по силата на географията срещу нея са били всичките ѝ съседи. Всички те са се надявали да получат по нещо от българското етническо землище. При тези условия трябва да се признае, че постигнатото от нашите предци със Съединението, войните и Крайовската спогодба никак не е малко. Най-важното от днешна гледна точка за България обаче е същото, което е най-важно и за цяла Европа. ЕС спомогна за установяването на траен мир. Същият този ЕС реализира до голяма степен българския национален идеал. Откакто България е член на Съюза, ние на практика нямаме граница с Гърция и Румъния. С други думи, от Дунав до Бяло море, северната и южната граница на българското етническо землище, територията вече е една. Източната граница е известна – Черно море. Сега на дневен ред е осигуряването на западната граница на българското етническо землище – Охрид и Ниш. Това ще се случи, когато Македония и Сърбия влязат в ЕС. В този смисъл всеки, който е против ЕС, е всичко друго, но не и български патриот. Македония винаги е била основен въпрос за българската външна политика, но днес този въпрос е по-значим и по-актуален от обикновено. Българското общество и българските политици – всички без изключение – трябва да си отговорят сами на себе си на един въпрос, а именно: Кое е по-важно – да разделим някак си Гоце Делчев или да падне омразната граница от Ньой, която разделя нас? Факт е, че ние сме в много трудна и много деликатна ситуация спрямо Македония. Ние сме като онази майка в библейската притча за цар Соломон, която е съгласна да даде детето си на другата жена, само и само то да не бъде разделено на две. Не сме в положение да налагаме сурово и безпрекословно нашите виждания, защото това е против нашия собствен национален интерес. Критиките към българските политици, че не се справят добре с Македония, за разлика от гърците например, не са съвсем основателни. За Гърция и Сърбия Македония винаги е била само и единствено поле за дипломация и те са много улеснени от този факт. Докато за нас Македония е свещена част от България, най-романтичната част от историята ни и т.н. В тази ситуация намирането на правилния подход е много трудно. Особено като се има предвид, че и външни сили извън ЕС се месят в нашите вътрешни дебати, свирейки на чувствителните струни на българската национална душевност. Влизането ни в ЕС обаче е не просто измъкване от комунизма. То е нещо много повече – изпълнение на идеала на нашите възрожденци. Би могло да се разглежда и като нашата победа в Първата световна война, макар и 100 години по-късно. За да бъде победата окончателна, трябва да падне и западната граница, прокарана от договора в Ньой, след като северната и южната вече реално не съществуват. И може би това трябва да е водещият принцип в българската външна политика.", "date": "2019.11.27", "title": "Как все пак победихме в Първата световна война"}
{"url": "https://clubz.bg/91008-pochina_legendata_stefan_danailov", "text": "Легендата на българския театър и кино Стефан Данаилов издъхна. Това потвърдиха от Военномедицинската академия в София.  Стефан Данаилов, красив герой на 75 Паметта на актьора и дългогодишен депутат от БСП беше почетена и с минута мълчание в началото на днешното заседание на Народното събрание.  Премиерът Борисов публикува в своя профил във фейсбук песента \"Без сълзи\" с посланието: \"Сбогом! Беше голям мъж!\". \"България загуби голям българин, обичан и уважаван от милиони хора. Той беше вселена от талант, емоция и мъдрост. БСП загубихме една от най-авторитетните си личности и опора. Стефан беше вдъхновение за нас. След смъртта на татко, той стана мой втори баща. Загубих го. Ламбо, обичам те толкова много. Ще ми липсваш. Почивай в мир\", написа лидерката на БСП Корнелия Нинова. Ламбо бе приет в началото на месеца във ВМА заради белодробен проблем, като преди това отново бе в болница заради счупена тазобедрена става. Дълго време той се бори с онкологично заболяване, а през миналата година разкри, че страда от паркинсон. Стефан Данаилов е може би най-голямата българска кинозвезда. Той е носител на огромен брой международни отличия, награди \"Аскеер\" и ордени \"Стара планина\" и \"Златен век\". Беше и преподавател по актьорско майсторство в НАТФИЗ и е една от иконите на родното филмово и театрално изкуство. Участва в някои от емблематичните филми на българското кино - „Следите остават“, „Инспекторът и нощта“, „Морето“, „Понеделник сутрин“, „Князът“, „Черните ангели“, „Топло“, „Иван Кондарев“, „Юлия Вревска”, „Търновската царица“, „Дами канят“, сериалите „На всеки километър“, „Фамилията“. Данаилов е бивш министър на културата, депутат и зам.-председател на БСП. Често влизаше в ролята на мъдреца в левицата, но и не само. Успяваше да печели политически усмивки с добронамерени изказвания като \"председателският пост в БСП носи само диабет\", \"аз се плаша от екзалтирани жени\", \"мислех, че премиерът   е мъжко момче, но явно съм се излъгал\"... В интервю за БНТ Стефан Данаилов преди време разказа:", "date": "2019.11.27", "title": "Почина легендата Стефан Данаилов"}
{"url": "https://clubz.bg/90998-turciq_izprobva_ruskite_raketi_s_400", "text": "Турските медии твърдят, че Турция е готова да започне да изпробва системите за противовъздушна отбрана С-400, произведени от Русия, въпреки заплахите за санкции от САЩ, предаде днес Асошиейтед прес. Вестник „Миллиет“, който има тесни връзки с правителството, заяви в понеделник, че военните планират да изпробват С-400, които в момента са разположени в авиобаза в покрайнините на Анкара. Турция пое доставката на две руски батареи С-400 тази година, като отхвърли предупрежденията на САЩ, че представляват заплаха за сигурността на НАТО. В резултат на това Вашингтон прекрати участието на Турция в многонационалната програма за изтребители Ф-35. В същото време днес руски военни демонстрираха пред експерти от САЩ най-новото си хиперзвуково оръжие - ракетния комплекс \"Авангард\", включващ планиращ в атмосферата крилат блок, съобщи днес руското министерство на отбраната, цитирано от ТАСС и Асошиейтед прес. Според съобщението Русия е показала най-новото си стратегическо оръжие пред поканената американска инспекционна група като част от мерките за прозрачност и \"с цел да се поддържа жизнеспособността и ефективността на Договора за стратегическите нападателни оръжия\". \"Авангард\" е комплекс със стратегическо предназначение с междуконтинентална балистична ракета, снабдена и планиращ крилат боен блок. Според наличните открити източници бойният блок е разработен от научно-производствено обединение в руския град Реутов, Московска област, и е бил в процес на изпитания от 2004 г. Той е способен да лети в плътните слоеве на атмосферата със скорост над 20 пъти по-бърза от звука. За новото руско оръжие за първи път говори президентът Владимир Путин на 1 март 2018 г. в своето годишно послание до Федералното събрание, като отбеляза способността му да прави остри маневри по пътя си към целта, с което прави безпредметна противоракетната отбрана. В края на миналата година отново той съобщи, че е започнало серийното производство на комплекса \"Авангард\", като подчерта, че заедно с ракетите \"Сармат\" и комплексите \"Кинжал\" и \"Пересвет\" той многократно увеличава потенциала на армията и флота, с което \"надеждно и безусловно гарантира сигурността на Русия в близките десетилетия\". Според Путин създаването на \"Авангард\" представлява технологичен пробив, сравним с изстрелването на първия съветски изкуствен спътник на Земята през 1957 г.", "date": "2019.11.27", "title": "Турция изпробва руските ракети С-400"}
{"url": "https://clubz.bg/91023-borisov_za_vzriva_v_pirogov_dano_da_ne_se_okaje_che_sa_pushili_v_staqta", "text": "Това предположение изказа в началото на днешното правителствено заседание премиерът Бойко Борисов като възможна причина за взрива в \"Пирогов\", който причини смъртта на двама пациенти във Второ вътрешно отделение на спешната болница Взрив и пожар в \"Пирогов\", двама души загинаха \"Разследването тече\", добави той. Премиерът благодари и на дежурния екип, МВР и пожарната. „Благодарност за това, че са живи обгазените хора, можеше да стане голяма трагедия“, каза той. \"Много неприятен инцидент\", отчете и здравният министър Кирил Ананиев. Той изказа съболезнования на близките на починалите и \"едно голямо човешко благодаря на екипа на болница \"Пирогов\", пожарната, МВР служителите, които проявиха мигновена, адекватна реакция към ситуацията\". Иначе можело да стане голяма беля, добави министърът като повтори казаното на брифинга сутринта, че  е бил застрашен животът на над 80 души. Единият от болните е получавал кислород, защото е бил с тежка белодробна недостатъчност. Другият е бил приет в отделението предната вечер, по думите на министъра. Според Ананиев, както той подчерта, по негово мнение, причината едва ли е в кислородните апарати, \" . Министърът все пак отбеляза, че има процесуално-следствени действия и трябва да приключат те. Правителството гласува и решение за отпускане на 200 хил. лв. за пострадалите от земетресението в Албания. Подготвени са и 1000 палатки от вътрешно министерство, съобщи Борисов.  \"При нужда имаме готовност да изпратим и екипи за разчистване и противопожарни, не бива да ги оставаме сами, това е голяма трагедия. Имаме готовност и с жива сила и техника\", каза премиерът.", "date": "2019.11.27", "title": "Борисов за взрива в \"Пирогов\": Дано да не се окаже, че са пушили в стаята "}
{"url": "https://clubz.bg/91006-folksvagen_v_kitajski_grad_s_lageri_za_myusyulmani_bilo_ikonomichesko_reshenie", "text": "Германският автомобилен производител Фолксваген (Volkswagen) отхвърли критиките срещу своя завод в Синцзян-уйгурския район в Китай, съобщи Франс прес, цитирана от БТА. Решението за отварянето на завода \"бе взето единствено по икономически съображения\", отбеляза Фолксваген. Автомобилният гигант допълни, че той играе важна роля за засилването на неговите дейности в Западен Китай. Шефът на „Фолксваген“: Ще построим завода в Турция, когато спрат бойните действия Фолксваген отвори през 2013 г. завод в град Урумчи, административен център на Синцзян-уйгурския район, където според правозащитни организации Китай държи принудително над милион мюсюлмани в лагери, представени като \"центрове за професионално обучение\". Фолксваген е наясно със ситуацията в региона и \"следи случващото се чрез публичните доклади на ООН\", обясни компанията на АФП. Фолксваген каза, че всички негови служители в завода имат договор с китайския му филиал и че никой не работи по принуда. \"Фолксваген е длъжен да постъпва морално\" Китай е стратегически пазар за германския концерн, който продаде там 3,4 милиона коли през първите десет месеца от годината - почти колкото е продал и на най-големия си пазар, Европа. Германският вестник \"Зюддойче цайтунг\" разкритикува дейността на Фолксваген в Синцзян, след като документи, с които се сдоби Международният консорциум на разследващите журналисти, хвърлиха светлина върху драконовските мерки в тези \"центрове за професионално обучение\". \"Фолксваген е длъжен да постъпва морално\"", "date": "2019.11.27", "title": "Фолксваген в китайски град с лагери за мюсюлмани, било икономическо решение"}
{"url": "https://clubz.bg/91010-po_dobre_konstitucionna_kriza_vmesto_diktatura_na_hajduci_i_moshenici", "text": "Прочетох изказването на Радев след подписването на документа за всевластие на главния прокурор. Инстинктивните ми реакции: 1. Сега Гешев ще си го премести от единия крачол в другия, с другата ръка ще си върти синджирчето и междувременно ще си свирка парчето \"Тигре,тигре\". 2. По-добре Радев да беше предизвикал здравословна конституционна криза, отколкото да вгражда сянката си в диктатурата на хайдуци и мошеници. Това е краят на Радев - пропуснат исторически миг, който никога няма да се повтори. И след като престане да президентства, никакво политическо живеене няма да му се получи. Освен на пенсионер активист. 3. Когато Радев престане да бъде президент, а Гешев още е Главен, Радев ще си плати за това, че услужи на мафията. Т.е. мафията ще го погне, както си прави втакива случаи. НЕ правете, хора, услуги на мафията! Това е най-сигурният начин тя да погне именно вас, макар може би след (малко) време.  ", "date": "2019.11.27", "title": "По-добре конституционна криза вместо диктатура на хайдуци и мошеници"}
{"url": "https://clubz.bg/91011-barselona_sreshtu_borusiq_dortmund_v_klyuchov_sblysyk_programa", "text": "Тази вечер ще узнаем още осминафиналисти в Шампионската лига - играят се мачовете от петия кръг в групите E, F, G и H, а в тях битката е по-оспорвана, отколкото в първите четири. \"Ливърпул\" (9 точки) и \"Наполи\" (8 т.) са фаворити в гр. Е и излизат в пряк сблъсък на \"Анфийлд\", а \"Залцбург\" (4 т.) дебне от втора позиция. \"Пари Сен Жермен\" отне радостта на \"Реал\" По много сходен начин стоят нещата в F, където колебливият тим на \"Барселона\" (8 т.) приема \"Борусия\" (Дортмунд) - 7 т., а \"Интер\" (4 т.) чака грешки от тях и ще гони победа срещу коравия тим на \"Славия\" (Прага). Тази вечер \"Лайпциг\" (9 т.) може да си осигури елиминации от гр. G. А в гр. H \"Аякс\", \"Челси\" и \"Валенсия\" имат по седем точки.", "date": "2019.11.27", "title": "\"Барселона\" срещу \"Борусия\" (Дортмунд) в ключов сблъсък (ПРОГРАМА)"}
{"url": "https://clubz.bg/90996-kak_trymp_obtegna_otnosheniqta_si_s_pentagona", "text": "От войниците, осъдени за военни престъпления и помилвани от президента, до изтеглянето от Сирия и недопускането на транссексуални да служат в армията, решенията на върховния главнокомандващ Доналд Тръмп се оказват все по-дестабилизиращи за Пентагона, пише АФП, цитирана от БТА. Необичайното уволнение на министъра на военноморските сили на САЩ в неделя е най-скорошният пример за бурните отношения на американския президент с хората, които в началото на мандата си нежно наричаше \"моите генерали\". Скорошните помилвания от Тръмп на няколко войници, осъдени за военни престъпления, провокира такава криза в американското военно правосъдие, че неумелият опит на шефа на флота Ричард Спенсър да запази външното приличие на ситуацията се увенча с фиаско, което му струва поста. Спенсър предложил тайно споразумение на Доналд Тръмп, без да информира за това министъра на отбраната Марк Еспър, който се почувства предаден и го уволни. Шефът на Пентагона бе принуден обаче да се подчини, когато президентът му нареди изцяло да оневини един от войниците, Едуард Галахър, чийто случай бе защитаван от консервативната телевизия \"Фокс нюз\". Тръмп изглежда се ползва с определена подкрепа сред редовите войници, които често го аплодират при посещенията му на военни бази. До първите неразбирателства с военната йерархия обаче се стигна доста бързо, когато през лятото на миналата година Тръмп обяви в туитър, че възнамерява да забрани на американската армия да набира транссексуални - нова политика, която започна постепенно да се прилага. Президентът изненада Пентагона и когато известно време след това обяви пред камерите, че изпраща войници на границата с Мексико за борба с незаконната имиграция. Стигна се и до аферата с искания от Тръмп военен парад, който подразни американските военни, които не са особено склонни да демонстрират по този начин мощта си пред лице на изборна длъжност, и до последвалите изявления на президента за изтегляне на американските сили от Сирия, на което американската армия яростно се противопоставя. Първото едностранно изявление за изтеглянето през декември миналата година доведе до демонстративната оставка на бившия военен министър и бивш генерал от Морската пехота Джим Матис. В адресирано до Тръмп писмо Матис напомни на президента за задълженията на Съединените щати към съюзниците им. Напрежението между двамата продължава да е налице и признак за това е скорошното изявление на Тръмп, че Джим Матис е \"най-надценяваният генерал на света\". Матис заяви в отговор, че \"се е доказал на бойното поле, а Доналд Тръмп - с бележка от лекаря\". Американският президент е учил известно време в частното училище интернат \"Нюйоркска военна академия\", но избягва участие във Виетнамската война благодарение на медицинско становище, че има костен израстък на ходилото. Тръмп неведнъж е обвиняван, че политизира армията. През юни тази година Белият дом поиска, по случай негова визита в Япония, името на военен кораб, наименуван в чест на покойния сенатор Джон Маккейн, когото Тръмп мразеше, да бъде държано далеч от погледа на президента. Неотдавна Белият дом публично се усъмни в лоялността на носителя на военни награди подполковник Александър Виндман, ключов свидетел в разследването за импийчмънт на Доналд Тръмп. Сенаторът демократ Джак Рийд отиде по-далеч и определи намесите му като \"срамни и безотговорни\", като разкритикува \"дисфункционалността\" на правителството на Тръмп.", "date": "2019.11.27", "title": "Как Тръмп обтегна отношенията си с Пентагона"}
{"url": "https://clubz.bg/91009-cacarov_v_kpkonpi_reviziq_medien_monitoring_obshtestven_syvet_i_nova_struktura", "text": "Пълен преглед на започнатите проверки, създаване на всекидневен медиен мониторинг за установяване на случаи на корупция и конфликт на интереси в медийни публикации от всякакви източници, създаване на обществен и консултативен съвет, мерки за преструктуриране на администрацията и цялостната й работа, подобряване на медийната политика  - това са част от предложенията на кандидата за председател на КПКОНПИ Сотир Цацаров с концепцията му за работа.  в интернет страницата на Народното събрание, което предстои да избере наследник на подалия оставка Пламен Георгиев (към днешна дата консул на България във Валенсия). Формално Цацаров има конкурент за поста в лицето на депутата от \"Воля\" Симеон Найденов. Цацаров ще събужда КПКОНПИ Цацаров отчита работата на КПКОНПИ до момента като добра основа, но с \"нужда от обективна оценка\". Предложенията си за промени във всяка от насоките на работа на КПКОНПИ мотивира с личния си опит, както и с препоръки, правени досега в мониторинговите доклади на Европейската комисия по механизма за сътрудничество. Идеите за реформа в администрацията и начина на работа на антикорупционната комисия започват с анализ на състоянието в момента и натовареността на различните звена и отделните служители. От концепцията става ясно например, че в КПКОНПИ има специализирана дирекция \"Противодействие на корупцията\", която е много натоварена, но няма достатъчен капацитет: Всички обичат Сотир Цацаров. Опозиция няма Той обаче уточнява, че осигуряването на повече хора ще е за сметка на незаети щатове в други дирекции, където натоварването е значително по-малко и преструктурирането нв администрацията няма да изисква увеличение на бюджета на КПКОНПИ. Втори проблем, който Цацавор вижда в административната организация, е, че антикорупционната дирекция работи преди всичко по нареждане на специализираната прокуратура, но няма териториални звена. Причината е, че местните подразделения на антикорупционния орган се занимават само с проверките и производствата по отнемане на незаконно имущество, което е друга част от правомощията му. По този начин обаче противодействието на корупцията е съсредоточено в София. Пълна промяна в начина на проверка за почтеност на служителите на КПКОНПИ планира още Цацаров, ако бъде избран за неин председател (възможността това да не се случи е пренебрежимо малка към момента - б.р.) За целта ще се използва и чуждестранен опит, освен това работата ще бъде възложена на инспектората, пряко подчинен на председателя, който сега проверява сигнали срещу служители, но не прави оценки за почненост. Начинът, по който се прави последното, според Цацаров \"не е най-силната гаранция за обективност\". Бъдещият председател на КПКОНПИ планира и обучения, ще има и нови тестове за интегритет, а проверки ще се правят и изненадващо. Борисов нямал нищо общо с номинацията на Цацаров за шеф на КПКОНПИ В концепцията се говори и за разработване на образци за етични стандарти за поведение, които да бъдат внедрявани в държавните институции. Цацаров ще предложи още създаване на консултативен съвет към КПКОНПИ, който да прави анализ за корупционния риск в законодателството. За целта намерението е да бъдат привлечени \"утвърдени юристи\" и учени в различни сфери, чиято експертиза да се използва. Нова дирекция \"Информационно обслужване и технологии\" планира още кандидатът за шеф на КПКОНПИ. Тя ще следи както за поддържането на публичните електронни регистри, така и за техниката и програмите. Реформа ще има и по отношение на работата, свързана с конфликта на интереси. В момента с това се занимават две различни дирекции - \"Публичен регистър\" и \"Конфликт на интереси\". Един \"конкурент\" на Цацаров за КПКОНПИ - опозицията не издигна друг Промени ще има и в попълването и образците на декларациите за конфликт на интереси, защото сега са твърде сложни и голяма част от установяваните впоследствие несъответствия са плод на грешки, незнание и липса за яснота при начина на попълване, става ясно още от документа. КПКОНПИ ще има чисто нов сайт, ако Цацаров я оглави. Причината - сега твърде малко хора ползват този сайт и затова той трябва да се оптимизира както с повече и по-регулярна информация, така и със създаване на възможност за по-лесно подаване на сигнали от гражданите. Обществен съвет с равна възможност за участие на неправителствени организации, чиито цели и дейност имат антикорупционна насоченост, е друг приоритет на Цацаров. Следващото предложение може да се смята и за критика към работата на КПКОНПИ до момента:  Цацаров иска още по-добра материална обезпеченост на антикорупционния орган с намирането на сграда, в която да работят всички служители на органа. Нужда има и от терен, където комисията да съхранява обезпечено имущество, когато това ѝ е възложено. Нинова е против Цацаров. Нищо лично, просто грешен модел Следващата крачка в процедурата за избор на нов председател на КПКОНПИ е изслушване на концепциите в ресорната парламентарна комисия, а след това гласуване в пленарната зала. Досега всички в парламента без БСП и \"Воля\", която има свой кандидат, са декларирали подкрепа за Цацаров - вносителите на номинацията му ГЕРБ и \"Обединени патриоти\", както и ДПС. Лидерката на социалистите Корнелия Нинова обяви, че няма да подкрепи лично нито един от кандидатите с мотива, че начинът на избор на ръководство на КПКОНПИ е сбъркан и това трябва да е правомощие на президента. За останалите депутати от БСП няма решение как да гласуват - поне до момента. Новоизбраният председател на антикорупционното звено ще довърши мандата на Пламен Георгиев, от който остават около 4 години. Кратката концепция на другия кандидат Симеон Найденов можете да видите  Всички обичат Сотир Цацаров. Опозиция няма Борисов нямал нищо общо с номинацията на Цацаров за шеф на КПКОНПИ Един \"конкурент\" на Цацаров за КПКОНПИ - опозицията не издигна друг Нинова е против Цацаров. Нищо лично, просто грешен модел", "date": "2019.11.27", "title": "Цацаров в КПКОНПИ: Ревизия, медиен мониторинг, обществен съвет и нова структура"}
{"url": "https://clubz.bg/91005-sasht_obqvqvat_meksikanskite_narkokarteli_za_grupirovki_na_teroristi", "text": "Американският президент Доналд Тръмп каза, че ще обяви мексиканските наркокартели за терористи, предаде ДПА, цитирана от БТА. Той заяви, че те са отговорни за смъртта на 100 000 американци годишно. Бандити убиха от засада 3 жени и 6 деца в Мексико (ВИДЕО) \"Картелите в Мексико са по-лоши от ИДИЛ. ИДИЛ има идеология\" В списъка си с терористични организации САЩ нямат в момента нито една групировка от Мексико, а в цяла Латинска Америка за терористична организация е обявена само колумбийската Армия за национално освобождение. Малко след това бе публикувано изявление на мексиканския външен министър, в което той пожелава за незабавна среща на високо ниво с представители на Държавния департамент, за да се уточни правното обозначаване, както и потока от оръжия и пари към организираната престъпност. Когато определена група е обозначена като терористична организация, съгласно правото на САЩ вече е незаконно за хора от страната съзнателно да предлагат подкрепа на нейни представители и те не могат да влизат в страната и може да бъдат депортирани. \"Картелите в Мексико са по-лоши от ИДИЛ. ИДИЛ има идеология\"", "date": "2019.11.27", "title": "САЩ обявяват мексиканските наркокартели за групировки на терористи"}
{"url": "https://clubz.bg/90969-kanada_plashta_900_mil_dolara_za_jertvi_na_seksualen_tormoz_v_armiqta", "text": "Канадското правителство ще трябва да плати 900 милиона долара обезщетения на стотици жени и мъже, станали жертва на агресии или на сексуален тормоз във въоръжените сили, предаде Франс прес, цитирана от БТА. Канада ще плати милиони долари обезщетение на бивш затворник в Гуантанамо До решението се е стигнало след постигане на споразумение с жертвите. Някои от тях все още работят във въоръжените сили или министерството на отбраната. Всяка жертва ще получи между 5000 и 50 000 долара компенсации в зависимост на сериозността на понесените вреди. Жертвите, понесли най-големи вреди от посегателствата и страдащи от постравматичен стрес, могат да получат допълнително до 100 000 долара. До споразумението се стигна, след като жертвите подадоха колективни искове през 2016 г. и 2017 г. след независимо разследване, показало, че във въоръжените сили на Канада  към жените и членовете на ЛГБТ общността.", "date": "2019.11.27", "title": "Канада плаща 900 мил. долара за жертви на сексуален тормоз в армията"}
