{"url": "https://clubz.bg/83713-ranenite_pri_vzrivove%C2%A0v_ruski_zavod_za_eksplozivi%C2%A0sa_79", "text": "Седемдесет и девет души пострадаха днес при взривове в голям завод за експлозиви в руския град Дзержинск, съобщиха руските власти, цитирани от Франс прес. Преди това се съобщаваше за 42 ранени при експлозиите в завод \"Кристал\" в града, намиращ се на около 400 км източно от Москва, в Нижегородска област. Пет сгради в комплекса и 180 жилищни сгради пострадаха при експлозията. Петнайсет души са хоспитализирани, от които един е в тежко състояние.  Източник на агенцията уточни, че по данни на министерството един от пострадалите при взривовете в завод \"Кристал\" е в тежко състояние.  Специалисти са потушили пожара, предизвикан от взривовете в завода, допълни представител на оперативния щаб. Експлозиите са станали в цех за производство на тротил. Министерството на извънредните ситуации заяви, че в резултат е избухнал пожар на площ около 100 квадратни метра. Впоследствие обхватът на огъня се е увеличил. Съобщава се за двама човека, които са в неизвестност. Местните власти казаха, че в резултат на взривовете е разрушена административна сграда и са пострадали 180 жилища в околността. Според правоохранителните органи причината за взривовете може да е нарушение на правилата за безопасност. Източник от спасителните служби заяви, че са се взривили боеприпаси. Той каза, че част от боеприпасите не са избухнали и има опасност от още експлозии. По думите му сред боеприпасите е имало авиобомби. Регионалното министерство на извънредните ситуации заяви, че няма данни за наличие на бойни снаряди в завода, нито за възможност за нови взривове. В района на Дзержинск в Нижегородска област е обявено извънредно положение, заявиха местните власти.", "date": "2019.06.01", "title": "Ранените при взривове в руски завод за експлозиви са 79"}
{"url": "https://clubz.bg/83701-livyrpul_sreshtu_totnym_v_bitka_za_naj_prestijnata_kupa", "text": "\"Ливърпул\" и \"Тотнъм\" ще спорят на финала на Шампионската лига тази вечер от 22 часа. Излишно е да казва, че \"купата с големите уши\" си остава най-престижният трофей в клубния футбол. Арена на сблъсъка е стадион \"Уанда Метрополитано\" в Мадрид.  Това е вторият английски финал този сезон. Първият завърши с победа на \"Челси\" срещу \"Арсенал\" за Лига Европа в Баку - 4:1. \"Тотнъм\" за първи път ще спори в прекия сблъсък за трофея, така може най-после да го прибере в музея си и да се нареди сред най-великите в Европа. \"Ливърпул\" е сред най-успелите отбори в историята на турнира и може да стане №1 за шести път. Тимът загуби от \"Реал\" (Мадрид) през миналата година. Юрген Клоп има две поражения на финала - веднъж с \"Борусия\" (Дортмунд) срещу \"Байерн\" и преди 12 месеца. В \"Тотнъм\" се завърнаха неколцина контузени футболисти, начело с Хари Кейн. Не е ясно дали таранът ще започне като титуляр, но е на разположение на Маурисио Почетино. Хари Уинкс и Давинсон Санчес също са на линия, единствено Бен Дейвис е извън групата. В \"Ливърпул\" ще отсъства Наби Кейта, но Роберто Фирмино е здрав. Главен съдия е словенецът Дамир Скомина. В Мадрид има повече от 70 хиляди фенове на двата отбора, но на стадиона ще могат да влязат около 50 000 от тях.", "date": "2019.06.01", "title": "\"Ливърпул\" срещу \"Тотнъм\" в битка за най-престижната купа"}
{"url": "https://clubz.bg/83708-natiskyt_vyrhu_huawei_se_usilva_kitaj_otvryshta_na_udara", "text": "Търговската война между САЩ и Китай ескалира, след като Поднебесната империя обяви планове за създаване на собствен черен списък с чуждестранни фирми. Мярката е в отговор на увеличаващото се напрежение срещу техногиганта Huawei, който понесе нов удар тази седмица. Този път той дойде от мултинационалната корпорация SoftBank, втората най-голяма японска компания след \"Тойота\", която обяви, че ще ползва техника от Nokia и Ericsson за 5G мрежата си, подминавайки офертата на Huawei. US законодатели искат да забранят износа на чипове за Huawei и ZTE Досега китайският техногигант бе блокиран първо на ниво корпорации в САЩ - като загуби възможност да предложи 5G технологиите си там - а после и в публичния си смартфон бизнес, след като на Google се наложи да прекрати лиценза на китайската компания за Android, достъпа до Google Play Store и другите услуги на техногиганта. Причината за всичко това са подозренията на САЩ, че китайската комунистическа партия контролира Huawei и използва техниката, за да шпионира Запада. Междувременно Huawei атакува забраната в САЩ на конституционно ниво. Американската конституция забранява създаването на закони, които атакуват поименно физически или юридически лица - а именно такъв закон блокира китайците. Huawei пък изпадна в кризисен пиар - първо обяви, че още през юли ще е готова новата операционна система Hongmeng, после обаче отрече тази информация и призна, че софтуерът още не е готов за излизане на пазара. Huawei планира смяна на Android с Hongmeng Hongmeng се разработва от няколко години и е резервният план на Huawei. Вероятно най-големият проблем е фактът, че китайците опитват да направят възможно ползването на приложения на Android от новата система. Един от ключовите фактори за нова мобилна система е богата екосистема от програми. Именно липсата на такава уби някога Symbian, а по-късно и опита на Microsoft да влезе със собствен софтуер на пазара за смартфони. Интеграция на Android приложенията би спестила този проблем, но това също не е лесна задача - Blackberry опита  това в своята стара Blackberry OS, но със смесен успех. Една от сериозните заплахи при ескалирането на търговската война между Китай и САЩ е евентуалното ограничаване на достъпа на американците до рядък материал - неодима. Той е ключов за изключително силните и важни за съвременните \"джаджи\" неомидови магнити.  А основните залежи от редкия метал са в Китай. При отрязан достъп до него американските компании не могат да намерят друг източник, който да покрие нуждите им, твърдят анализаторите на \"Блумбърг\". И това е само един пример за важността на китайските ресурси и икономика за САЩ - двете държави не могат да си позволят дълъг и деструктивен търговски конфликт. Макар спирането на лиценза на гугълския Android да не засегна пряко Huawei на пръв поглед, реалният ефект вече е ясен заради пазара за смартфони втора ръка. Цените на новите модели Huawei в магазините остават същите, но тези на вече купени телефони при опит за продаване на старо отбелязаха сериозен спад в няколко големи онлайн магазина. Причината е, че ако сегашните модели имат някаква гаранция от Google за поддръжка за следващите 2-3 години (какъвто е и обикновено животът им на употреба), старите апарати едва ли ще получават ъпдейти на операционната система и от тази гледна точка стойността им спада сериозно.  Това не засяга пряко Huawei, но подсказва, че ще има спад в интереса към бъдещите им смартфони. Тази седмица 6 града в Обединеното кралство се сдобиха с 5G - Лондон, Единбург, Кардиф, Белфаст, Бирмингам и Манчестър. Добрата новина за китайците е, че мрежата ползва антени на Huawei, въпреки колебанията на британските комуникационни регулатори. Huawei ще прави отчасти 5G във Великобритания, сочи изтекла информация Лошата - новите 5G смартфони на Huawei няма да бъдат пуснати в страната, поне не и от оператора EE, част от British Telecom. САЩ оказват натиск и на съюзниците си в това да се откажат от услугите на Huawei. Това естествено притеснява европейските компании, че е възможно след конституиране на новата Еврокомисия и новия Европарламент да бъдат взети мерки за блокирането на китайците и в ЕС. Huawei: Европа няма интерес да участва във войната на САЩ  Според анализаторите обаче шансът за това е малък. Huawei има договори за 5G мрежи с 40 оператора по света, 25 от които - в Европа. Дори българският телеком Telenor ще тества 5G тази година с апаратура от Huawei. Telenor ще тества 5G до края на годината По света много държави заявиха готовност да продължат работа с Huawei, определяйки я като ценен и добър партньор. По отношение на 5G апаратурата, основни конкуренти са Nokia и Ericsson.  По всичко личи, че технологичният гигант ще оцелее на натиска, но дали най-емблематичният му бизнес - този със смартфоните - няма да срине скоро от трудно придобитото 2-ро място (пред Apple и след Samsung) - предстои да видим. Huawei планира смяна на Android с Hongmeng Huawei ще прави отчасти 5G във Великобритания, сочи изтекла информация Huawei: Европа няма интерес да участва във войната на САЩ  Telenor ще тества 5G до края на годината", "date": "2019.06.01", "title": "Натискът върху Huawei се усилва, Китай отвръща на удара"}
{"url": "https://clubz.bg/83691-salafizmyt_v_belgiq_smes_ot_prestypen_biznes_i_islqmizym", "text": "В Белгия бе основана т.нар. „Партия на исляма“, която си поставя цел превръщането на тази страна в „ислямска държава“. Основателите на партията възнамеряват към 2030 г. да обявят официално установяването на „ислямска демокрация“. В програмата ѝ е замяната на съществуващото гражданско и наказателно законодателство с разпоредбите на ислямския шариат. Акронимът „ISLAM party” обозначава понятията „честност“, „солидарност“ „свобода“, „автентичност“ и „моралност“ на френски език. Според експерта по ислямски въпроси Микаел Приво и професора по политически науки Себастиен Бусоа, тази партия цели взривяването на обществото отвътре. Някои белгийски политици, сред които Ришар Милер, призовават към забраната на „Партията на исляма“. Както сочи сп. „Поан“, партията цели изкореняването на греха чрез забрана на хазарта, казината и заложните къщи, както и лотариите. От друга страна, тя настоява да бъде разрешено носенето на хиджаб в училищата, а на белгийските мюсюлмани да бъдат зачетени ислямските религиозни празници като почивни дни. Сред другите искания е във всички училища да бъде гарантирана за учениците от мюсюлмански семейства халална храна. Един от тримата основатели на тази партия Редуан Ахруш предлага да се въведе сегрегация между мъже и жени в обществения транспорт. Същият е членувал в Ислямския център в Белгия - една от организациите, които за пръв път въвеждат ислямския фундаментализъм в тази страна.  Екстремистите в тази организация изиграват важна роля за рекрутирането на джихадисти за Афганистан и Ирак. Както твърди Ахруш, „в течение на 12 години по-голямата част от жителите на Брюксел ще станат мюсюлмани. Въпросната „Партия на исляма“ започва политическата си дейност в квартал Моленбеек, смятан за „крепостта на белгийските екстремисти“ и средоточие на отговорниците по рекрутиране на джихадисти за битките на групировката „Ислямска държава“ в Ирак и Леванта. Както писа в. „Фигаро“, „само след двадесетина години европейската столица ще се превърне в ислямски град“. Според Оливие Серве, професор по социални науки в католическия университет в Льовен, „близо една трета от жителите на Брюксел са мюсюлмани, което се дължи на високата раждаемост сред последователите на ислямската религия. Кметът на Брюксел Филип Клоз смята, че всичките джамии в столицата са в ръцете на салафисти. Както разкрива секретен доклад, датиращ от миналата година, в Моленбеек са били разкрити 51 организации, за които се предполага, че поддържат връзки с джихадистки движения. Известен е като „Санта Клаус на джихада“ – с къдрава брада и ….Името му е Халид ал-Заркани. Попада в полезрението на полицията, която го арестува след като открива в квартирата му в Моленбеек съкровище от компрометиращи данни. Според главния прокурор на страната Бернар Мишел, „Ал-Заркани е отговорен за примамването към джихадизма на цяло поколение от невръстни младежи, особено в Моленбеек“. Четиридесетидвегодишният Ал-Заркани е осъден на 12 години затвор, заради обвинения, че „разпространява джихадистка идеология сред наивните и невежи младежи“ и че е ключова фигура в рекрутирането на терористи. В квартирата му полицията разкрива голям брой книги и съчинения с екстремистки характер, сред които  и „38 начина да участваш в джихада“, както и „16 жени, които бяха на дъното, преди да заминат за Сирия“. Докато е в затвора, се извършват поредица от терористични действия по улиците на Моленбеек и извън него. Мрежата, която той изгражда упорито, докато е на свобода, проявява себе си като участниците в нея стават централни персонажи на терористичните атентати в Париж и Брюксел, както и формират отделна терористична мрежа във Франция. Според Хинд Фрейхинг, която е автор на книгата „Кварталът Моленбеек“, Ал-Заркани допринася за прехода от дълбокоумни религиозни беседи, отличаващи пропагандата на Ал-Каида сред предишните поколения джихадисти, към онова, което тя нарича „исляма на партизанските действия“. В интервю в „Ню Йорк таймс“ Фрейхинг, която самата е белгийка от марокански произход, споделя, че когато започнала проучванията си в Моленбеек преди десет години, радикалното течение било под контрола на екстремистки улеми, които се занимавали предимно с религиозна схоластика и софистика. Впоследствие обаче, радикалите попаднали под силното влияние на „ДАЕШ“, насочено към сформирането на престъпен алианс между крадци и ислямисти. Според нея, „ДАЕШ“ набира последователите си измежду престъпниците, крадците и разбойниците, защото изпитва крайна нужда от опита им в боравенето с оръжие и с тайни квартири. Според мнозина европейски експерти, корените на радикализма в Моленбеек датират от 90-те години, когато сирийският имигрант Бассам Ал-Аяши основава т.нар. Белгийски ислямски център. Той включва джамия, която на свой ред се превръща в трибуна за пропагандирането на салафитския радикализъм. Както твърди Йохан Леман - антрополог, който развива бурна социална дейност в същия квартал, още тогава е имало предупреждения, че центърът е опасен, но специализираните органи не са се намесили. Това бездействие продължило дори тогава, когато става ясно, че Ал-Аяши е организирал официална сватба на един от видните дейци на Ал-Каида, които са били замесени в атентатите от 11 септември 2001 г., при това със съучастието на един от участниците в убийството на афганистанския лидер Ахмед Шах, който бе противник на Бен Ладен и на действията му в Афганистан. Първоначално Белгия е по-скоро домакин на джихадисткото течение, отколкото негова цел. Според британския експерт Джон Личфийлд, „терористичната атака от май 2014 г. срещу еврейския музей в Брюксел, в който бяха убити четирима души, бе антисемитско нападение, а не акт срещу Белгия, за разлика от последвалите атаки“. Днес страната вече се е превърнала в център на ислямския екстремизъм и агресия. Как една сравнително малка европейска държава се превърна в източник на подобни заплахи? Сред причините е, че тук живее бедна мюсюлманска общност с много високи нива на младежка безработица. Други важни фактори са леснината, с която е възможно да се снабдиш с оръжие, както и безпрепятственият транспорт из страната. Същевременно има недостиг на човешки ресурси в сектора за сигурност на фона на нестабилната вътрешнополитическа обстановка. Според британския „Гардиън“, „подобно и на други държави, в Белгия идеологията на насилието се разпространи благодарение на социалните мрежи - дори когато не насърчават пряко агресията, те допринасят за разпространяването на омразата, отхвърлянето на търпимостта, както и на радикални и консервативни възгледи“. Белгийските власти са разтревожени от увеличаващия се брой мюсюлмани, които живеят в изолираните гета, в които нищетата се съчетава с престъпност и търговия с наркотици. В квартала Моленбеек безработицата надхвърля 40%. Според „Вашингтон пост“ това се дължи на затрудненията пред имигрантите при намиране на работа, поради недоброто владеене на френски, фламандски или холандски, а напоследък в много от случаите и на английски език. Броят на мюсюлманите в тази страна достига до 700 000 души или 2% от населението, според официалната статистика. От тях около 300 000 араби и други мюсюлмани живеят в столицата, където те са една четвърт от населението. В квартала Моленбеек живеят сто хиляди мюсюлмани. Според сп. „Форин афеърс“, в страната пребивават около 600 джихадисти, сред които са и 120 завърнали се от сирийския фронт бойци. Според белгийското бюро за разследване, през миналата година е започнало 313 следствени производства, свързани с тероризъм, срещу 195 през предшестващата година.  Кварталът е разположен край канал недалеч от най-модерните квартали на Брюксел. Още преди половин век той се превръща в средоточие на заселването на турски и марокански имигранти. Макар през последните няколко години да бяха положени усилия за неговата инфраструктура, той си остава като беден район, заобиколен от луксозни квартали. Експертът Билал Баниш споделя във „Вашингтон пост“, че особено важна роля за разпространението на политическия ислям в радикалисткия му вариант е изиграла появата на „Даеш“. Според него, над 500 белгийски граждани с арабски или друг мюсюлмански корен са заминали за Сирия и Ирак, за да се бият в редиците на „Ислямската държава“. Това означава, че Белгия е станала най-големият европейски източник на джихадисти.  В доклад на белгийските служби се твърди, че „салафитското течение е сред най-активните в лагера на екстремистите“ и че „то ще заплашва сигурността на страната през следващия период“. Според документа, напоследък се наблюдава засилване активността на салафитите, чиято цел е изолирането на мюсюлманите и недопускането на тяхното интегриране в обществото. Салафитските общности в Белгия отхвърлят демократичната система и нейните институции, чрез които се осъществява управлението на страната и обществото. Сред най-опасните радикалистки групировки докладът сочи движението „Шариат за Белгия“. То е основано през март 2010 г. по подобие на „Ислям за Великобритания“. Повечето от основателите му са второ и трето поколение имигранти от арабски и други мюсюлмански страни, които са били рекрутирани в затворите или чрез пропагандна дейност по белгийските улици и паркове. За негов лидер се счита Фуад Белкасем с прозвище Абу Омран. Той е с марокански корен и има криминално минало преди обръщането си към екстремизма. Ползва се със широка популярност сред имигрантската младеж особено в Брюксел и Антверпен. Белгийски съд осъди Белкасем на 12 години затвор по обвинения в тероризъм през февруари 2015 г. Салафизмът избуява по места, които са недостъпни за силите за сигурност. Според доклад на белгийските служби се твърди, че това течение дължи най-много на имамите на салафитските джамии и на проповедници, свързани с тях. Според вестник „Ла либр  Белгия“, който цитира информиран източник, „около тридесет са джамиите в страната, които са подчинени на салафитско влияние“. В него се твърди също, че властите изобщо не наблюдават, нито извършват други форми на контрол върху действащите около 70 джамии в самия Брюксел и останалите джамии в страната, чийто общ брой е около 320. Друг белгийски вестник - „Л’Еко“ - пише, че религиозният радикализъм в Европа използва недъзите на западната демокрация. Негови съюзници са представителите на десния екстремизъм и на джихадисткия салафизъм, според които екстремизмът с религиозна окраска се дължи на социалната маргинализация. В доклад на министерството на вътрешните работи, разпространен от вестник „Либр аксион“, се твърди че през 90-те години Белгия се е превърнал в резервна база на ислямистки организации и на Алжирския фронт за спасение. Според публикацията, „голям брой алжирски имигранти са получили политическо убежище през 1995 г.; мнозина от тях впоследствие са попаднали в затвора, след като се е установило, че са предоставяли логистична помощ, оръжие и пари на алжирски ислямистки групи“.  Трябва да се отбележи, че белгийските затвори са се превърнали в развъдници на радикализъм. Участниците в терористичните актове в Брюксел например, са прекарали различни срокове зад решетките по обвинения в криминални деяния от типа на кражби и търговия с наркотици. Те са се радикализирали именно в затвора, където са попаднали на проповедници и имами, насърчили екстремистката им еволюция и желанието им за мъст. Впоследствие, отчитайки тази опасност, в два от белгийските затвори радикалните ислямисти са били изолирани от останалите затворници. Според министерството на правосъдието, мюсюлмани съставят между 20 и 30 на сто от всичките белгийски затворници, въпреки че мюсюлманската общност в страната не надвишава 6% от цялото ѝ население.  Дейността на радикалните ислямистки течения в Белгия, както и в други европейски държави, не би могла да придобие подобни размери, без активна финансова подкрепа отвън. Според експерти, подходящи условия за развитието на салафизма в страната са възникнали след като Саудитска Арабия е финансирала основаването на редица джамии и културни центрове, чиято цел е разпространяване на саудитския религиозен „бранд“, а именно – уахабитския салафизъм. Така след 2010 г. е възникнала ядрото на салафизма в страната и именно тогава е била основана организацията „Шариат за Белгия“, която призовава към въвеждане на ислямско законодателство, предвиждащо смъртно наказание за прелюбодействие. Само тази организация е рекрутирала над 10% от общия брой белгийски джихадисти, заминали да се сражават в Близкия изток. Наред със Саудитска Арабия, Катар е другата арабска държава, която финансира дейността на ислямисти в Европа, включително и в Белгия. Но докато Саудитска Арабия насърчава уахабитското учение, Доха подкрепя конкурентната международна структура на „Мюсюлманските братя“. Според американския експерт по въпросите на сигурността Стивън Марли, Катар финансира радикалните ислямистки групировки чрез своята фондация „Катар чарити“. Напоследък Доха е превела около 140 млн.долара в полза на организации, принадлежащи към „Мюсюлманските братя“.", "date": "2019.06.01", "title": "Салафизмът в Белгия: смес от престъпен бизнес и ислямизъм"}
{"url": "https://clubz.bg/83709-bivsh_ispanski_nacional_i_zvezda_na_arsenal_zagina_v_katastrofa", "text": "Бившият футболист на \"Севиля\", \"Арсенал\", \"Реал\" (Мадрид) и Испания Хосе Антонио Рейес (35 г.) загина в автомобилна катастрофа. Според информациите в испанските медии колата на Рейес е излязла извън пътя и се е запалила в Андалусия. Рейес, който стана известен първо в родния си клуб \"Севиля\", преди да премине в \"Арсенал\", а впоследствие изкара периоди в \"Реал\" (Мадрид) и \"Атлетико\", за последно игра за намиращия се в Сегунда Б \"Екстремадура\". \"Арсенал\" също реагира на своя уебсайт и в социалните мрежи: Рейес спечели Лига Европа рекордните пет пъти по време на кариерата си като играч на \"Севиля\" и \"Атлетико\", като участва в спечелването на още 20 трофея. Той изигра и 21 мача за националния отбор на Испания.", "date": "2019.06.01", "title": "Бивш испански национал и звезда на \"Арсенал\" загина в катастрофа"}
{"url": "https://clubz.bg/83711-zelenite_v_germaniq_izprevarvat%C2%A0konservatorite_na_merkel", "text": "Намиращата се във възход партия \"Съюз 90/Зелени\" за първи път оглави проучванията на общественото мнение в Германия, изпреварвайки управляващия консервативен блок на канцлерката Ангела Меркел, предаде ДПА, цитирана от БТА. Анкета, проведена от института Форза за германските обществени медии \"Ер Те Ел\" и \"Ен Ти Ви\", показа днес, че Зелените са увеличили подкрепата си с 9 пункта в сравнение с предишната седмица, достигайки 27 процента. Християндемократите на Меркел и техните баварски партньори от Християнсоциалния съюз са паднали с 2 пункта до 26 процента. Социалдемократите, разтърсени от лошото си представяне на изборите за Европейски парламент, имат почти равна подкрепа с дясната популистка партия \"Алтернатива за Германия\". Социалдемократите са паднали с 5 пункта и сега имат 12 процента подкрепа, а \"Алтернатива за Германия\" е загубила 2 пункта и сега е подкрепяна от 11 процента от германските избиратели, показват данните. Зелените се наредиха на второ място на европейските избори на 26 май с 20,5 процента от гласовете. Консервативният блок на Меркел и социалдемократите постигнаха най-лошите си резултати, получавайки съответно 28,9 и 15,8 процента от гласовете. Социологическото проучване е проведено между 27 и 31 май.", "date": "2019.06.01", "title": "Зелените в Германия изпреварват консерваторите на Меркел"}
{"url": "https://clubz.bg/83710-eltyn_djon_protestira_sreshtu_cenzuriraneto_na_filma_roketmen%C2%A0v_rusiq", "text": "Елтън Джон разкритикува изрязването на хомосексуални сцени от биографичния филм \"Рокетмен\" в Русия, съобщиха световните информационни агенции. Той и създателите на филма, който показва как музикантът е станал звезда, написаха съвместно изявление. От филма са изрязани около пет минути гей секс.  Премиерата на музикалния филм \"Рокетмен\" беше на кинофестивала в Кан. Той беше посрещнат с одобрение от кинокритиците. По руските екрани ще бъде пуснат следващата седмица, но е имало предварителна прожекция за професионалисти.  Само 3 процента от руснаците имат положително отношение към хомосексуализма. Закон от 2013 г. забрани разпространяването на хомосексуална пропаганда сред младите хора. ", "date": "2019.06.01", "title": "Елтън Джон протестира срещу цензурирането на филма \"Рокетмен\" в Русия"}
{"url": "https://clubz.bg/83702-cvetan_cvetanov_gordeq_se_s_vesko_marinov_nqma_da_kaja_losha_duma_za_borisov", "text": "\"Аз лоша дума за Борисов няма да кажа\", заяви в ефира на бТВ вече бившият заместник-председателят на ГЕРБ Цветан Цветанов, цитиран от БГНЕС. След като беше главен участник в \"Апартаментгейт”, Цветанов първо напусна мястото си на депутат и председател на парламентарната група на ГЕРБ, а след изборите  подаде оставка и от всичките си ръководни постове в партията. Цветанов подаде оставка от всички постове в ГЕРБ, Борисов я прие Цветанов обясни, че пред него са стояли само два варианта: Той обясни, че предложението на лидера на ГЕРБ Бойко Борисов е било да остане в партията, да работи както досега, но без никакви публични изяви. Веселин Маринов за Цветанов: Вече няма такива мъже, джентълмени Във връзка с казаното от Бойко Борисов, че не желае вече Веселин Маринов да пее на прояви на ГЕРБ, Цветанов заяви: Следизборният анализ на Борисов: Не искам повече Веско Маринов да ми пее (ВИДЕО) Според Цветанов в такъв момент е добре човек да запази хладнокръвие и да остане спокоен: На въпроса какво от изреченото от премиера го е наранило, Цветанов бе категоричен:    Бившият втори човек в ГЕРБ отново подчерта, че оставката му е лично негово решение, за което е получил подкрепата на семейството си. Синът на вожда направи скандал. Вожда го занули Цветан Цветанов обяви още, че веднага след оставката си е получил предложение от лидер на една от по-малките политически партии да се присъедини към нея, без да назове коя, но е отказал. Цветан Цветанов още веднъж коментира и темата с придобития от него апартамент, който стана повод за разразилия се имотен скандал. Веселин Маринов за Цветанов: Вече няма такива мъже, джентълмени Следизборният анализ на Борисов: Не искам повече Веско Маринов да ми пее (ВИДЕО) Синът на вожда направи скандал. Вожда го занули", "date": "2019.06.01", "title": "Цветан Цветанов: Гордея се с Веско Маринов, няма да кажа лоша дума за Борисов"}
{"url": "https://clubz.bg/83712-pochina_dvukratniqt_svetoven_shampion_po_borba_nikola_dinev", "text": "На 66-годишна възраст почина Никола Динев, двукратен световен и петкратен европейски шампион в класическата борба, съобщава официалният сайт на федерацията.  Той бе носител на още 4 медала от големи първенства в тежка категория, както и на златния пояс \"Никола Петров\" за 1977 г. Датата и мястото на поклонението ще бъдат обявени допълнително. Поклон пред паметта му. Клуб Z изказва съболезнования на близките и семейството Никола Динев.", "date": "2019.06.01", "title": "Почина двукратният световен шампион по борба Никола Динев"}
{"url": "https://clubz.bg/83700-kratka_istoriq_na_po_niskiq_dds_shte_mine_li_tozi_pyt_shtom_go_predlaga_peevski", "text": "По-нисък ДДС за хляба, лекарствата, печатните издания. Това ще е новата законодателна инициатива на депутати от ДПС, обявена този път лично от избраника Делян Пеевски, който през изминалата седмица изнедадващо се появи на работа два поредни дни на втората година от мандата на 44-ия парламент. ДДС в Гърция за основните храни, тока, газта и отоплението пада двойно Предположението на депутата бе, че налогът върху хляба вместо 20%, трябва да е 5 на сто. За останалите продукти числа не бяха споменати. Тепърва поправките ще се пишат, а за разлика от Пеевски икономистът от движението Йордан Цонев се въздържа да обявява какви биха били новите по-ниски ставки. Той обаче обясни една от причините за идеята - страната ни да остане конкурентноспособна на регионалния пазар, докато Гърция и Румъния намаляват своите ставки за определени продукти, например храна. Друг е въпросът, че в споменатите държави, а и в повечето страни от ЕС, с много малко изключения, различни ставки за определени стоки има отдавна. На става ясно защо точно тези дни това се оказа фактор. Пред свършен факт: Пеевски предлага по-ниско ДДС за хляба, лекарствата, книгите... В последно време, въпреки че ДПС е официално в опозиция, когато Пеевски и колегите му законотворчестват, мнозинството с основен компонент ГЕРБ гласува \"за\" всякакви предложения - и за банките, и за печатните издания и собствеността на медиите, и каквото и да се предложи. Пеевски може и да не идва в Народното събрание, но реши ли да пише закон - успеваемостта му е забележителна.  Идеята с нови ставки за ДДС обаче е изненадваща. Досега ДПС не е приемало подобни предложения, а те от 39-ото Народнно събрание, когато ДПС беше във властта, валят преди всяко приемане на бюджета за следващата година. Общото между всички опити до момента да се намалят ставките за някои продукти е, че никога не са приемани. Без значение кой, кога и с какви мотиви ги внася в Народното събрание. ДДС пада за билетите за кино, но не и за книгите Всъщност ДДС върху лекарствата в България се появява в мандата на НДСВ и ДПС 2001-2005 г. Преди това няма. Клуб Z провери колко пъти с официален законопроект в Народното събрание от 2001 г. нататък е имало опити за промени в ставките. В сметката не влизат предложенията, правени между първо и второ четене на Закона за ДДС и предложенията, правени чрез промени в други данъчни закони преди приемане на бюджета всяка година. В 39-ото НС (кабинет \"Сакскобургготски - б.р.) пред 2004 г. се появява законопроект, подписан от Анастасия Мозер и група народни представители. Предложението е е за 5% ДДС върху хляба и 7% - върху лекарства, мляко и още някои продукти. Идеята не стига до пленарната дала дори, показва справка в архива на парламента.  Пак 2004 г. - но този път от БСП начело със Сергей Станишев, идва предложение за намаляване на ДДС от 20 на 10 на стро за лекарства и учебници, 15% -  за хляб и 15% -  за мляко и млечни изделия. Не се приема.  В края на същата 2004 г. депутати от СДС искат общо намаляване на данъка от 20 на 18%. Съдбата на предложението е очакваната.  В следващия парламент - 40-ия, когато управлява тройната коалиция, отново с ДПС в състава си, следва нова порция предложения.  \"Демократична България\": 18% ДДС, необлагаем минимум и без данък за реинвестираната печалба Прее 2007 г. представителят от СДС Ваньо Шарков внася законопроект за 5% ДДС върху лекарствата. Отхвърлен е от мнозинството на БСП, НДСВ и ДПС на първо четене. Въпреки че според данни на Министерството на финансите \"щетата\" за бюджета ще е под 200 млн. лв. на годишна база.  Пред 2009 г. - вече в 41-ото Народно събрание, когато на власт е първия кабинет \"Борисов\", отново десницата – \"Синята коалиция\" между СДС и ДСБ, предлага 7% ДДС за лекарствата и учебниците. Законопроектът отново е отхвърлен. Пред 2011 г. нов опит на \"Синята коалиция\" за по-ниски ставки - този път от 9 на сто, последва съдбата на всички останали опити. Десницата прави поредно усилие година по-късно - през 2012 г. Резултатът е същият. От \"Синята коалиция\" дори припомнят, че в предизборната програма на ГЕРБ е имало част, обещаваща по-нисък ДДС по време на мандата. Това така и не се случва, а в гласуванията ГЕРБ и ДПС са на една и съща позиция - \"против\".  И председателят на \"Атака\" се пробва няколко пъти с упражнения на тема ДДС - в неговия случай - очаквано - доста популистки и крайни. През 2012 г. националистът първо иска 0% ДДС за хляб, учебници и дори за горивата. През 2014 г. модифицира идеята \"националистически\" - 10% ДДС за храната, произведена в България. В края на същата година се връща към варианта за нулева ставка за храни и лекарства. За разлика от законопроектите, изброени преди това, в тези сериозна финансова обосновка липсва.  Икономисти на БАН: Да преосмислим за плоския данък и ДДС ставките През 2015 г. в 43-ото НС БСП с Михаил Миков начело предлага следното - 5 на сто ДДС за бебешки продукти. Под предложението е подписана и Корнелия Нинова. Идеята се отхвърля. Вторият опит е през 2016 г. и законопроектът не стига до пленарната зала. Напусналият БСП депутат в същия мандат - Георги Кадиев - през 2015 г. също предлага ниско ДДС за лекарствата - 8 на сто. Няма дори гласуване.  За целият период има само един \"пробив\" по темата с ДДС. Той е през 2016 г. и е сътворен от депутатите от десницата (сега част от \"Демократична България\") Мартин Димитвор и Петър Славов. Те предлагат, а мнозинството се съгласява и гласува - да отпадне ДДС върху дарени храни при определени условия. Мотивът е, че заради данъчната тежест производителите и търговците на храни нямат никакъв стимул за зареждат хранителната банка. Промяната се случва.  В последната програма на БСП - \"Визия за България\" - записаното удивително напомня на предложеното от Пеевски в края на работната седмица. Не само заради диференцираните ДДС ставки, а и заради другия момент в идеите на депутата от ДПС - безплатни детски градини.  Валери Симеонов пред Клуб Z: Следва въвеждане на ДДС за хазарта През годините и фармацевтичния бранш, и издателите, и производителите на хляб многократно са искали намаляване на потребителския данък. С всевъзможни мотиви, с писла до всякакви институции, с опит за публичен натиск, когато например при хляба се зададе риск от скок в цените. Чуваемост досега не е имало.  Всъщност в разгледания дотук период има случаи на ДДС, който е различен от общата ставка от 20%. Това обаче важи само за туризма. ДПС бяха \"за\". ДДС не дължи и хазартът, въпреки че Валери Симеонов, докато още беше вицепремиер в настоящото правителство на Бойко Борисов, заговори, че този бизнес е крайно време да се обложи. Законопроект специално за ставката не е внасян, имаше само закана. Темама \"хазарт\" след това потъна.  Как ще се развие безкрайният сюжет \"по-нисък ДДС\" този път - щом вносителят на промени в ставките се очаква да е Пеевски с колегите си от ДПС - предстои да видим.  Пред свършен факт: Пеевски предлага по-ниско ДДС за хляба, лекарствата, книгите... ДДС пада за билетите за кино, но не и за книгите \"Демократична България\": 18% ДДС, необлагаем минимум и без данък за реинвестираната печалба Икономисти на БАН: Да преосмислим за плоския данък и ДДС ставките Валери Симеонов пред Клуб Z: Следва въвеждане на ДДС за хазарта", "date": "2019.06.01", "title": "Кратка история на по-ниския ДДС. Ще мине ли този път, щом го предлага Пеевски?"}
{"url": "https://clubz.bg/83703-standardpoor%E2%80%99s_potvyrdi_kreditniq_rejting_na_bylgariq", "text": "S&P Global Ratings потвърди дългосрочния и краткосрочния кредитен рейтинг на България в чуждестранна и местна валута ‘BBB-/A-3’. Перспективата пред рейтинга остава положителна, съобщава Министерството на финансите. Според обобщената оценка на S&P фискалната и външната позиция на страната остават силни, а очакванията за икономическия растеж се оценяват като благоприятни, независимо от структурните ограничения в дългосрочен план. Положителната перспектива пред рейтинга отразява значителната вероятност България да се присъедини към Валутен механизъм II (ВМ II) през следващите 12 месеца. От рейтинговата агенция очакват БВП да се повиши с устойчив темп от 3,3 % през 2019 г., след което да се забави до 3 % през 2022 г. Водещо влияние ще имат частното потребление и правителствените инвестиции. Растежът на износа се очаква да се възстанови, въпреки по-слабото външно търсене през 2019 г. поради забавената икономическа активност при основните европейски търговски партньори. Според S&P напредъкът по плана за действие за присъединяване към ВМ II се оценява като значителен, като повечето от поетите ангажименти са изпълнени или са в процес на изпълнение. Агенцията би повишила кредитния рейтинг на България при влизане във ВМ II. По-нататъшен напредък в структурните и институционалните реформи също би довел до повишаване на кредитоспособността на страната. S&P може да преразгледа перспективата до стабилна, ако се появи натиск върху платежния баланс или финансовия сектор, например поради натрупване на макроикономически дисбаланси. Перспективата може да бъде ревизирана до стабилна и ако напредъкът по пътя към членство в еврозоната загуби скорост за продължителен период. ", "date": "2019.06.01", "title": "Standard&Poor’s потвърди кредитния рейтинг на България"}
{"url": "https://clubz.bg/83679-bylgarite_v_chujbina_poluchavat_nova_lichna_karta_po_kurier", "text": "Облекчаване на реда за издаване и получаване на българските документи за самоличност, което ще е от ползва и за съгражданите ни в чужбина, предлага правителството. Проектът за изменения в Закона за българските документи за самоличност е публикуван на сайта на Народното събрание и предстои да бъде разгледан от депутатите. Ако бъде приет, той ще облекчи не само гражданите, но и самото Министерство на вътрешните работи, тъй като догодина се чака пик на подмяната на лични карти. По закон български личен документ се получава лично, а по изключение, когато заявлението е било подадено лично - от упълномощено лице след представяне на нотариално заверено изрично пълномощно. В ЕС ще се признават електронните документи за самоличност Предлага се лична карта, паспорт и пр. да може да бъде получен в чужнина чрез използване на лицензиран доставчик на пощенска или куриерска услуга, когато са изпълнени едновременно следните условия: Лицата, избрали този начин на получаване обаче не могат да претендидат обезщетение от дъжавата при загуба или повреда по време на транспортирането, се посочва в проекта. Такива добри практики имало в редица европейски държави, сред които Австрия, Словения, Норвегия, Германия, Полша, Литва, Латвия и др. Електронен чип в личната карта? Най-рано през 2018 г. Намаляват се и сроковете за издаване на български лични документи при подадено в чужбина заявление. Сроковете в момента са 90 дни за обикновена услуга и 60 дни за бърза услуга.  , посочват от Министерския съвет.  Въвеждат електронни документи за правна помощ С приемането на измененията ще бъде създадена и нова възможност за подаване на заявления за подмяна на български лични документи чрез автоматизираната информационна система за електронни услуги на Министерството на външните работи. Наред с опцията за използване на квалифициран електронен подпис заявителят ще може да подаде заявление в електронен формат и без да използва такъв подпис, като към заявлението прикачи копие на валидния документ, чиято подмяна желае, предлага още правителството. Получаването на готовия документ обаче ще става само лично, след като самоличността на получателя бъде установена и документът, чиято подмяна се иска, бъде върнат. Това изменение обаче ще влезе в сила година след приемането на закона - заради очакването дотогава МВР да е въвела електронните документи за самоличност. Електронен чип в личната карта? Най-рано през 2018 г. Въвеждат електронни документи за правна помощ", "date": "2019.06.01", "title": "Българите в чужбина получават нова лична карта по куриер"}
{"url": "https://clubz.bg/83704-mirolyuba_benatova_genka_shikerova_i_marin_nikolov_pred_izbor_prinuditelen", "text": "Новото ръководство на Нова телевизия е поставило пред избор трима разследващи журналисти - Миролюба Бенатова, Генка Шикерова и Марин Николов. В петък тримата са били извикани на разговор, на който са им предложили смяна на трудовите взаимоотношения. Това по същество означава, че се прекратяват трудовите им договори и им предлагат да работят като \"свободни електрони\" - да произвеждат продукция, която после да предлагат на телевизията. Двама продуценти на новините на Нова напуснаха телевизията Тълкуванието на ръководството на това решение било, че така им се дава пълна свобода и независимост. (Естествено, това предполага и свободата на ръководството да приема или не предложените разследвания). Предложен им бил проект на договор, в който липсвало каквато и да било конкретика, като единственото, което се подчеравало, е че при готовност за преговори предложението ще бъде конкретизирано. По-късно тази среща е била оповестена на оперативка. Потърсихме за коментар Миролюба Бенатова, която беше лаконична: Подобна беше реакцията и на Марин Николов: Николов не знаеше доколко са верни слуховете, че бившият им колега Васил Иванов се връща в Нова телевизия и ще оглави отдела за разследвания. Не успяхме да се свържем с Генка Шикерова. В началото на седмицата Николай Александров, главният редактор на спортния сайт Gong.bg, част от \"Нетинфо\" и медийното портфолио на Нова телевизия, подаде молба за напускане. Колегите му от Дарик радио обявиха, си тръгнат заедно с него от сайта, който създадоха в началото на 2007 г. Изпълнителният директор и миноритарен собственик на \"Нетинфо\" Христо Христов заяви, че не е приел оставката на Александров и че в последните месеци имало засилена намеса в редакторската политика на сайтове в групата. Спортните журналисти на Дарик напуснаха Гонг. Заради \"редакционна намеса\" Нова телевизия опроверга това. Също така стана ясно, че Христов е отстранен. Вчера за главен редактор на Gong.bg беше назначен Бисер Тошев, който идва от Sportal.bg. Нова тв отхвърля обвиненията за редакторска намеса в \"Гонг\" и новините на НетИнфо Нова телевизия вече напуснаха продуцентите Цветомир Семов и Диана Димова. През април \"Адванс медиа груп\" на Домусчиеви и MTG финализираха продажбата на \"Нова Броудкастинг груп\". Акциите, представляващи 100% от капитала на дружеството, бяха прехвърлени на купувача. Сделката беше одобрена и от Комисията за защита на конкуренцията. Новият председател на съвета на директорите на \"Нова Броудкастинг груп\" е Георги Домусчиев. За изпълнителни директори на \"Нова Броудкастинг Груп\" АД бяха назначени досегашните прокуристи Вяра Анкова и Николай Андреев - дългогодишен финансов директор.  КЗК разреши на Домусчиев да купи Нова тв \"Нова Броудкастинг груп\" АД притежава най-голямата и водеща медийна група в България. В портфолиото ѝ влизат 7 телевизионни канала. Компанията е най-големият участник на онлайн пазара в страната, достигайки до около 75% от хората, използващи интернет в България.  До продажбата на Домусчиеви се стигна, след като \"Нова Броудкастинг груп\" обяви в началото на годината, че телевизията няма да бъде продадена на компанията на чешкия мириардер Петр Келнер PPF Group. Това се случи, след като Комисията за защита на конкуренцията (КЗК) обяви сделката за невъзможна през лятото на миналата година. Преди това бе съобщено, че е сключен предварителен договор на стойност 185 млн. евро. Спортните журналисти на Дарик напуснаха Гонг. Заради \"редакционна намеса\" Нова тв отхвърля обвиненията за редакторска намеса в \"Гонг\" и новините на НетИнфо КЗК разреши на Домусчиев да купи Нова тв", "date": "2019.06.01", "title": "Миролюба Бенатова, Генка Шикерова и Марин Николов - пред избор. Принудителен"}
{"url": "https://clubz.bg/83705-grajdanin_stroitel_pishe_do_ministyr_predsedatelq_che_mu_iskat_podkup", "text": "Това каза днес зам.-главният прокурор против корупцията Иван Гешев по повод ареста на кмета на район \"Северен\"-Пловдив Ральо Ралев и негов помагач. 60 000 лв. са поисканите неправомерно пари от въпросния предприемач, за да му \"мине\" проектът, стана ясно още. Това обаче се е случило след разговори с различни длъжностни лица, не с кмета. Гешев: Случаят с кмета на Район \"Северен\"-Пловдив е сходен със случая \"Младост\" Това обяви на днешния брифинг Иван Гешев. Както е известно, от четвъртък вечер в Пловдив са задържани кметът на район \"Северен\" Ральо Ралев и негов помагач. Кметът на район \"Северен\" в Пловдив e арестуван Още от вчера в интервю пред БНТ Гешев намекна, че случаят има много сходни черти с този в \"Младост\". Но обясни, че схемата е по-сложна, защото - както казал негов колега след ареста на Десислава Иванчева и Биляна Петрова... А ето как: \"Провеждат се разговори с различни хора в различни формати, с хора от общината - типична българска ситуация. Това, което му се казва на предприемача от различни лица - не от кмета, показват му сметки колко пари ще изкара... Различни хора започват да му подсказват колко ще му струва да му решат проблема\", каза още Иван Гешев, като отново наблегна на \"много доброто взаимодействие между Специализираната прокуратура, КПКОНПИ, СДВР и колегите от ДАНС, които се занимаваха с техническата част на нещата\". Апартаментгейт в Пловдив? Чий е апартаментът на последния етаж на Royal Hill? Гешев не пропусна да отбележи и личната заслуга на Сотир Цацаров, който е задействал работата по сигнала. Той отбеляза още, че реализацията се е случила в друг град, при неотложност и заключи: Кметът на район \"Северен\" в Пловдив e арестуван Апартаментгейт в Пловдив? Чий е апартаментът на последния етаж на Royal Hill?", "date": "2019.06.01", "title": "Гражданин-строител пише до министър-председателя, че му искат подкуп... "}
{"url": "https://clubz.bg/83706-apartamentgejt_v_plovdiv_chij_e_apartamentyt_na_posledniq_etaj_na_royal_hill", "text": "Къде живее кметът на район \"Северен\" Ральо Ралев? В панелка в \"Гагарин\", на ул. \"Ген Данаил Николаев\" или в луксозна кооперация на бул. \"Шести септември\"? Адресната му регистрация е в \"Северен\". Кметът по документи се води там, тъй като гласува в собствения си район. Това пише  Повечето му познати смятат, че обитава жилище в нова кооперация на ул. \"Ген. Данаил Николаев\". Живеещи в новата луксозна кооперация на бул. \"Шести септември\" 35 точно на прелеза, свързват кмета с лъскав апартамент на последния етаж на сградата. Според последната имотна декларация на Ралев, той притежава апартамент от 73 кв.м закупен през 2013 година, както и парцел от 2000 квадратни метра. На името му са и два автомобила - \"Тойота\" и стар \"Ягуар\". Декларира доходи единствено от заплата, като има заем от 30 000 евро към банкова институция. Имотът на бул. \"Шести септември\" не фигурира в деклацията му.  Всъщност, колкото и невероятно да звучи до въпросното жилище се стига с асансьор със специален чип (ала Цв. Цветанов), а покривното му пространство е усвоено, като отгоре има японска градина, няколко навеса, джакузи за 8 души, кътове с градинска мебел, барбекю и пр. (ала Пламен Георгиев от КПКОНПИ).  Инвеститорът на сградата на бул. \"Шести септември\" е категоричен, че не е продавал жилище на Ралев. Кой обаче е собственик на апартамента, който заема целият последен етаж на кооперацията, отказа да коментира.  Кооперацията е построена от \"Архситистрой\" през 2017 г., а инвеститор е фирма \"Балканика\" ЕООД.  В момента тя носи името Royal Hill и част от апартаментите се водят хотелска част. Жилището на последния етаж е 250 квадрата, като са съединени два апартамента.  Довършителните операции във въпросното жилище са правени в периода 2017-2018 година. Обзаведено е по дизайнерски проект. На този адрес няма регистрирани обитатели, но жилището очевидно не е пустеещо.  Снимки, направени от дрон, показват че покривното пространство е превърнато в истински оазис. Довършителните дейности очевидно са изпълнени с висококачествени материали.  Фирма \"Балканика\" ЕООД е собственост на Минчо Бояджиев. Според търговския регистър собственикът се занимава със строителство, държи най-големия склад за търговия със строителни материали в Пловдив до гара \"Филипово\". Участва редовно в търгове за закупуване на общински имоти. В публичния регистър на разпоредителните сделки в община Пловдив през последните години фирмата е закупила 5 общински имота. Най-скъпият от тях е на ул. \"Средец\" 68 с площ от 770 квадратни метра на цена от 1,15 милиона лева. В момента там се изгражда 9-етажна сграда, която предстои да бъде превърната в клиника. Възложител на проекта е фирма \"Балканика\", а строител \"Софстрой Инвест\". През 2017 фирмата взема още два парцела на \"Пещерско шосе\" с обща квадратура от 1,5 декара за около 350 хиляди лева.  Арестуваният вчера кмет на район \"Северен\" в Пловдив Ральо Ралев е наблюдаван от пет месеца за корупционни действия, съобщи днес зам.-главният прокурор Иван Гешев. При разкриването му са използвани специални разузнавателни, а той е бил следен. Гражданин-строител пише до министър-председателя, че му искат подкуп...  Разследването е започнало след доклад при главния прокурор, който е бил препратен към специализираната прокуратура. Задържането на самия кмет и служители на администрацията му е извършено \"по обясними причини\" от столични полицаи.", "date": "2019.06.01", "title": "Апартаментгейт в Пловдив? Чий е апартаментът на последния етаж на Royal Hill?"}
{"url": "https://clubz.bg/83707-grigor_dimitrov_izpusna_pet_setbola_i_otpadna_ot_vavrinka", "text": "Участието на Григор Димитров на \"Ролан Гарос\" приключи по драматичен начин - първата ни ракета загуби доиграването срещу Стан Вавринка, а имаше отлична възможност да вкара мача с четвърти сет. Резултатът е 7:6(5), 7:6(4), 7:6(8) за бившия шампион във френската надпревара от Големия шлем. Срещата започна снощи, Стан грабна първите два сета с тайбрек и бе прекъсната, за да се доиграе днес. Отново се стигна до тайбрек. Григор и Вавринка ще доиграят в събота при 0:2 сета Днес Димитров имаше проблеми в някои от сервис геймовете си и трябваше да спасява точки за пробив. Швейцарецът се възползва в деветия гейм, поведе с 5:4 и сервираше за спечелване на мача. Тук Гришо отвърна. Той грабна шанса от втората възможност и върна брейка - 5:5. Стигна се и до 6:6. Последва минипробив за Димитров и бързо натрупана преднина. Той дръпна с 6:2 - четири сетбола. Стигна се до изравняване и последва още един сетбол, но първата ни ракета отново не съумя да затвори частта. След това Вавринка на свой ред поведе и реализира втория мачбол. На осминафинала той ще спори със Стефанос Циципас, преодолял днес с 3:1 сета Филип Краинович (Сърбия). Все пак Григор Димитров може да си тръгне от Париж с положителна нагласа на фона на събитията от началото на годината. Той все още изпитва болки в рамото, смени треньора си и отпада рано на почти всички турнири, на които участва. През миналата година отново отпадна в третия кръг в Париж.", "date": "2019.06.01", "title": "Григор Димитров изпусна пет сетбола и отпадна от Вавринка"}
{"url": "https://clubz.bg/83695-trymp_djonsyn_shte_byde_otlichen_premier", "text": "Президентът на САЩ Доналд Тръмп подкрепи кампанията на Борис Джонсън за следващ премиер на Великобритания и призова всички кандидати да обещаят да повишат разходите за отбрана. Той направи това в интервю за вестник \"Сън\", цитирано от Ройтерс. Джонсън е фаворит за поста на Мей В понеделник Тръмп пристига във Великобритания на тридневна държавна визита по покана на кралица Елизабет, след което ще участва във възпоменателни церемонии във Франция, посветени на Втората световна война, и ще посети Ирландия. \n\tПред \"Сън\" той допълни, че има други депутати на торите, които са се стремяли към подкрепата му - сред тях обаче не бил министърът на околната среда Майкъл Гоув, който разкритикува позицията на президента на САЩ за Иран.  \n\tТръмп изрази задоволство и от обещанието на британския министър на външните работи Джереми Хънт за повишаване разходите на Обединеното кралство за отбрана.  Ройтерс отбелязва, че думите на Тръмп в това интервю представляват учудваща интервенция от негова страна преди държавната му визита следващата седмица.  Кралицата, робот и бебе балон посрещат Тръмп в Лондон Съединените щати искат Великобритания да излезе от Европейския съюз, защото това ще укрепи военния съюз НАТО и ще покаже уважение към резултата от референдума през 2016 г., заяви съветникът на президента Тръмп по националната сигурност Джон Болтън, цитиран от Ройтерс. \"Мисля, че това ще ни бъде от особено полза в НАТО да имаме още една силна и независима държава, която ще помогне на НАТО да бъде по-ефективна\", добави Болтън. Той каза пред журналисти в Лондон, които му зададоха въпрос за Брекзит, че Съединените щати са извоювали успех, обявявайки независимост от Обединеното кралство, съобщава БТА. Кралицата, робот и бебе балон посрещат Тръмп в Лондон", "date": "2019.06.01", "title": "Тръмп: Джонсън ще бъде отличен премиер"}
{"url": "https://clubz.bg/83696-nedovolen_slujitel_izbi_11_dushi_vyv_virdjiniq", "text": "Недоволен общински служител откри стрелба в общински център във Вирджиния Бийч, щата Вирджиния, вчера следобед местно време, и уби 11 души и рани най-малко шест, самият той е мъртъв, съобщи началникът на полицията в града Джеймс Сервера, цитиран от Ройтерс. Сервера заяви, че точните обстоятелства около стрелбата в крайбрежния курортен град все още се изясняват. Той даде малко подробности за това, което е известно, но допълни, че сред ранените при стрелбата има и полицай, който е бил улучен, но е оцелял. Сервера заяви, че заподозреният е дългогодишен настоящ общински служител и го определи като \"недоволен\". Според Сервера стрелбата започнала малко след 16 ч местно време в Сграда 2 на комплекса на общинския център, обект, в който се помещава общинският отдел по въпросите на благоустройството и комуналните услуги, намиращ се в съседство с кметството на града. Вирджиния Бийч е населено място, разположено на атлантическото крайбрежие на САЩ и със своите около 450 000 постоянни жители е градът с най-голямото население в щата. Полицаите са ранили по време на престрелка въоръженото лице, открило стрелба вчера в сградата на общината в курортния град Вирджиния Бийч, щата Вирджиния, впоследствие той умрял. Това съобщи на пресконференция, излъчена по Си Ен Ен началникът на полицията във Вирджиния Бийч Джеймс Сервера, цитиран от ТАСС. Началникът на полицията уточни, че жертвите на трагедията са станали 12. Убити са били откривани на всеки един от трите етажа на сградата, а един застрелян е открит в паркирана пред сградата кола. Сервера отбеляза, че самоличността на стрелеца е известна, но все още няма да бъде съобщавана, защото не са уведомени роднините му. По последни данни на полицията общински служител с голям стаж е открил стрелба по своите колеги. Сервера заяви, че престрелката с него е продължила дълго. Раненият при нея полицай е бил спасен от бронежилетката си, предаде Ройтерс. \n\tЗаподозреният бил въоръжен с пистолет 45-ти калибър със заглушител и е стрелял безразборно по жертвите. Заместник-кметът Джеймс Уд обясни, че самата сграда, където е станало всичко, е място, където се приемат плащания за комунални и други услуги. Смята се, че това е стрелбата с най-много жертви при насилие с огнестрелно оръжие на работното място в САЩ от февруари, когато работник във фабрика застреля петима свои колеги в Орора, Илинойс, малко след като бил освободен от работа, отбелязва БТА.  По-късно местните власти идентифицираха като Дуейн Крадък стрелеца, предаде Асошиейтед прес. Ръководителят на градската администрация Дейв Хансън каза, че 11 от 12-те жертви са били служители на общината. По думите му семействата им са уведомени. Той заяви, че е работил с повечето от тях много години и те  Властите за първи път обявиха самоличността на стрелеца. Те казаха, че ще назоват името на Крадък само веднъж и повече няма да го споменават. Според тях той е бил дългогодишен общински служител.  При стрелбата бяха ранени четирима души, включително полицай, чиято бронежилетка му спасила живота. Началникът на полицията Джеймс Сервера каза, че нападателят влязъл в продължителна престрелка със служителите на реда, които му оказали първа помощ, след като го простреляли, но той умрял от раните си.", "date": "2019.06.01", "title": "Недоволен служител изби 11 души във Вирджиния"}
{"url": "https://clubz.bg/83662-sinyt_na_vojda_napravi_skandal_vojda_go_zanuli", "text": "От всички възможни нискокачествени представления тези избори наподобяваха най-много на \"Биг брадър\". И досега сме ставали зрители на вътрешнопартийни свади, но такъв разгул на семейни драми скоро не бяхме виждали. Всичко, което подозирахме, че се случва в тайна, сега ни беше демонстрирано наяве. Ако се изключи злобното наддумване между БСП и ГЕРБ, повечето батални сцени се разиграваха вътре в самите партии. Социолозите посочиха като една от основните грешки на предизборната кампания това, че партиите не са говорили с избирателите. И добавиха: Партиите разговаряха повече помежду си, отколкото с гласоподавателите. Да добавим и ние: партиите най-вече се разправяха със самите себе си, вътре в себе си. Точно както в пошлото риалити \"Биг брадър\"  гледахме къде по-тихи, къде по-шумни семейни съскания и боричкания. И тъй като друго в тази предизборна кампания общо взето не се случи, ние – щем, не щем – започнахме да преценяваме партиите по децибелите и лексиката на техните скандали. Едни го правеха по-културно, други на височината на музика от циганска сватба. Ние през това време, разбира се, не четяхме предизборните им платформи поради липса на такива. Наблюдавахме сценките и според нивото им накрая разпределихме за кого да пуснем есем…, пардон гласа си, има разлика между есемес и вот най-вече в цената – един есемес без ДДС е левче, един вот с данък наглост е 13 лв. 23 стотинки, както наскоро стана ясно. Най-зрелищни бяха семейните разправии в ГЕРБ, но най-интригуващи като сюжет – завръзка, кулминация и развръзка – бяха битките при социалистите. Че това семейство никога не е било особено задружно винаги се е знаело. Големият руснак Кончаловски казваше, че в Америка членовете на семейството не се обичат чак толкова, но много се уважават, докато в Русия членовете на семейството се обичат много, но никак не се уважават. Е, в БСП нито се уважават, нито се обичат (с изключение на новата партийната любов между Корнелия Нинова и Елена Йончева.) Ненавистта на Нинова към Сергей Станишев стигна такъв предел, че тя не предвиди в бюлетината изобщо място за него – континенталния лидер на социалистите. Затова пък даде четвъртото място на човек, който доскоро си упражняваше остроумието за сметка на нейната партия, президентския човек Иво Христов. Вероятно е очаквала, че след като сред първите четири имена от листата две са озарени от участието си в президентския екип, ще повтори успеха от президентските избори. Само че, както знаем, когато се повтаря историята, обикновено е в жанра фарс. Самият президент не се зае да играе ролята на агенция по семейни сдобрявания и това е може би най-доброто от всичко, което направи по време на предизборната кампания. А жанрът започна да преминава от един в друг: невключването на Станишев в листата отначало беше отмъстителен трилър, връщането му в листата бе победа на социалистическия реализъм, денят на изборите бе екшън между две вътрешнопартийни банди, а преброяването на преференциите бе победа на добрите сили като в народна приказка. Цялата тази драма бе не само метафорично семейна, ако се имат предвид годините съжителство между водача на листата на БСП Елена Йончева и първо изгонения, а след преференциите наредилият се на второ място Сергей Станишев. Впрочем точно така ги бяха подредили редовите членове на вътрешнопартийното си допитване. „Ти права си, когато съгрешиш дори“ – за партията става дума, не за Корнелия Нинова. „Не обичам, как’Сийке, и не съм от тия, дето се бъркат в хорските работи, ама има едни жени, , като разчекнат едни уста – като ханджийска порта!“ Доста работа се отвори за БСП зад партийната порта. Докато социалистическото представление се разиграваше на сцена от София до Брюксел, то ГЕРБ се изяви на национален терен, още по-точно на столичен, а най-точно в рамките на кв. „Лозенец“ на периметър от точно преброими квадратни метри площ. В БСП драмата беше „Да спиш с врага“, в ГЕРБ – „Синът на вожда“. Синът Цветан Цветанов сипа лъжичка катран в кацата с мед на баща си и го разсърди. Слуховете твърдят, че Борисов три нощи не спал, само пушел и си го изкарвал на охраната. Нямаше изобщо да спомена този слух, ако не съвпадаше с класическата реакция на баща, който се ядосва на сина си. Синът повлече крак, след него леля Цецка и невидими и неизброими баджанаци, тъстове и други собственици на къщи за гости уголемиха семейния скандал. В резултат на това Борисов реши да поеме партийната машина на ръчно управление. Апартаментгейт беше голям скандал, но не помете ГЕРБ, както останалите се надяваха. Всичко това заради дарбата на Борисов по най-съвместим с българската народопсихология начин да говори дори за най-несъвместимите с приличието постъпки на своите съпартийци. И още защото не заяви както навремето БСП, че няма да даде на вълците своите. Напротив, непрекъснато заявяваше готовност да се прости с всеки, който притурва лъжица с катран. И това беше усетено и оценено. Синът на вожда направи скандала, но вождът го занули – и сина, и скандала. В коалицията на обединените патриоти сюжетът беше балконно-еротичен. Тук се говореше за тераси и за сексуална ориентираност. Накрая стана точно като в поговорката двама се карат, третият печели. Спечели човекът с терасите, който имаше благоразумието като не може да говори добре, поне добре да си мълчи. Най-лютите думи при така наречените патриоти всъщност чухме след изборните резултати. Беше малко като сбъркан филм – първо ни пуснаха картината, а след това субтитрите и трябваше да си ги напасваме. Дали тази размяна на обиди ще отведе патриотите в съда, както се заканваха, предстои да видим. Но вече знаем, че такова нещо като Обединени патриоти няма. „Атака“ и „Патриоти за Валери Симеонов“ има, но дори и събрани (не че някой може още да си ги представи събрани) те са по-малко от симпатизантите на Десислава Иванчева, както вече беше изчислено поне стотина пъти. Тук-там в общественото криворазбиране тримата от Обединени патриоти все още минават за патриоти, но вече им се търси друго име – консервативно дясно? – което да се изчервява от срам по-малко от думичката патриоти. Сравнително тихо беше при така наречените десни. СДС не учуди никого с поредния си предизборен трик, като се приши към ГЕРБ. На гласуващи обичайно за ГЕРБ от Северозапада тихичко им беше препоръчано да подкрепят кандидата на СДС преференциално в листата, което говори колко все пак са важни за ГЕРБ трите буквички СДС с миналата си слава и легитимна дясност. Водачът на бюлетината на „Демократична България“ Радан Кънев тихичко стана евродепутат на гърба на шумната кампания, проведена от Стефан Тафров и Мария Спирова. Гласувалите преференциално за Тафров и Спирова тихичко се разочароваха. До тихото разпадане на тази коалиция едното спечелено място ще се брои за успех. По-тихо от това беше само в ДПС. Там скандалът беше липсата на скандал, че избирателите на ДПС са предпочели за евродепутат най-много човек, който е ходил един ден на работа като депутат. Основният резултат от скандалите в предизборната кампания е, че сега знаем повече за партиите и мислим по-лошо за тях. И се чудя какво общо имаше с всичко това Европа.", "date": "2019.06.01", "title": "Синът на вожда направи скандал. Вожда го занули"}
{"url": "https://clubz.bg/83697-volejbolistite_pobediha_kanada_v_povtorniq_debyut_na_prandi", "text": "Мъжкият национален отбор по волейбол стартира победно участието си в Лигата на нациите. Тимът на Силвано Пранди надигра Канада с 3:1 (25:20, 26:24, 19:25, 25:17 ) в първия си мач от група 2 в аржентинския град Мендоса. Това е повторен дебют за италианския специалист в надпреварата. Той замени на селекционерския пост Пламен Константинов. Волейболистите ни показаха мотивация и желание за победа, като взеха първия гейм с разлика. Втората част беше равностойна, а в решителните моменти при 24:24  канадците не издържаха и допуснаха две поредни грешки. С това националите ни спечелиха с 26:24 и поведоха с 2:0. Третата част бе изцяло под диктовката на „кленовите листа“, които взеха преднина, задържаха я докрай и намалиха изоставането си.  В четвъртата част България отново намери верния път. На второто техническо прекъсване волейболистите ни водеха с 16:11. До края те не дадоха никакви шансове на съперника и спечелиха гейма, а оттам и срещата с 3:1. Реализатор №1 за селекцията ни стана Николай Учиков с 27 точки. Тодор Скримов добави 10 т. за успеха. За Канада най-резултатен бе Шарън Върнън-Еванс с 22 т. Българският отбор срещу Канада:  Във втората си среща от група 2 националите ни излизат срещу домакина Аржентина, двубоят е на 2 юни от 03:10 часа българско време.", "date": "2019.06.01", "title": "Волейболистите победиха Канада в повторния дебют на Пранди"}
{"url": "https://clubz.bg/83699-poroite_i_gradushkite_prodyljavat", "text": "Бурята, която премина през Пловдив и Стара Загора, се насочи на североизток и проливните валежи вече са над Сливенско, предаде кореспондентът на БГНЕС в региона. През нощта бурите и градушките над Централна и Южна България ще продължат. По-рано днес проливен дъжд и градушка минаха през Пловдив. Улиците в някои квартали приличаха на реки. Водата на места стигаше до коленете. Един от най-наводнените квартали беше “Кючук Париж”. Имаше и закъсали автомобили в района на „Кукленско шосе”. Районът в парк \"Лаута\" също на места беше наводнен. Имаше и наводнени приземни етажи и подлези. Екипи на пожарната отводняват засегнатите квартали. Количеството на валежа в Пловдив е над 40 л/кв. м. Днес силни гръмотевични бури и интензивни валежи имаше и в Самоковско, Ихтиман, Пирдоп, Пещера. Проливни все още са валежите в Централна и Южна България. В следобедните часове силни бури вилняха и в Симеоновград, Димитровград, Харманли, Хасково, Раднево, Тополовград, Нова Загора, Раковски, Панагюрище. През нощта интензивни валежи и гръмотевични бури ще има предимно в Централна и Южна България. В районите с проливни валежи се очакват до 60 л/кв.м. На 1 юни следобeд в много райони отново ще има краткотрайни валежи с гръмотевици. Температурите ще са около 22-26 градуса.", "date": "2019.06.01", "title": "Пороите и градушките продължават"}
{"url": "https://clubz.bg/83698-praznuvame_denq_na_deteto", "text": "На 1 юни празнуваме Международния ден на детето. Празникът води началото си от Световната конференция по въпросите на детското здраве в Женева през 1925 г. Идеята за отбелязване на този ден идва през 1925 година, когато китайският генерален консул в Сан Франциско събира няколко деца сираци и ги води на празника на лодките-дракони (китайски празник, водещ началото си от древността и свързан с пролетното равноденствие). По-късно неговата инициатива е продължена, като независимо от благотворителната акция в САЩ и в Европа се провежда международна конференция по въпросите на детското здраве. През 1949 г. денят официално е обявен за Международен ден за защита на децата. А през 1950 г. 1 юни за първи път е честван едновременно в 51 страни по света. В България специално за Деня на детето са организирани редица празненства и инициативи в цялата страна. Днес националният исторически музей ще предложи много игри и забавления за цялото семейство. С интригуващата историята на Първобитко ще могат да се запознаят всички малки посетители по време на официалното представяне на едноименната книга за деца. „Първобитко” е първата авторска детска книга на доц. д-р Бони Петрунова, директор на НИМ, отличена с втора награда на издателство „Фют”. Гостите на събитието ще имат възможност да се запознаят с чудатия персонаж и да получат автограф лично от автора на книгата. Една детска играчка, която доц. Петрунова купува за своя син, слага началото на историята на малкото човече. Всички гости ще могат да научат още любопитни факти около създаването на детската книжка по време на събитието, в централното фоайе на НИМ, точно в 11:00 часа. По повод Международния ден на детето БДЖ и тази година ще спази добрата си традиция и ще подари безплатно пътуване на всички български деца на възраст до 14 години. Младите пътници могат да се възползват от тази възможност от 00:00 часа до 24:00 ч. на 1 юни във всички пътнически и бързи влакове (2-ра класа). При условие, че пътуването започва с нощен влак, който заминава преди 24:00 ч. на 1 юни, безплатното пътуване важи до пристигането на влака в крайната гара на следващия ден. На празничния ден безплатното пътуване за децата до 14 години ще важи и за влака по маршрута Пловдив - Одрин - Пловдив. Националната галерия в Квадрат 500 също ще отбележи Деня на детето с различни инициативи. Над 60 културно-образователни инициативи за деца включва тазгодишното издание на Детски панаир в София, което по традиция ще се проведе на 1 юни пред Народния театър „Иван Вазов”. Съорганизатори на събитието са Фондация Изиарт и Столична община, а всички инициативи за празника на детето са с вход свободен. Детски панаир стартира преди осем години с подкрепата на Фондация \"Америка за България\", като до момента са реализирани над 40 събития в над 15 града. Предвидените работилници за 1 юни ще се провеждат в рамките на целия ден от 11:00 ч и 20:00 ч на територията на Градската градина и в близките музеи и галерии. По традиция Фондация Изиарт е изработила и специално създадени игри за музеите - децата ще могат да станат откриватели в Музей за история на София, Институт за етнография и фолклористика с Етнографски музей, Софийска градска художествена галерия, Национален Природонаучен музей.", "date": "2019.06.01", "title": "Празнуваме Деня на детето"}
