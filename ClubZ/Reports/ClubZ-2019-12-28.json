{"url": "https://clubz.bg/92308-borisov_ot_1952_ra_ne_e_pipano_nishto_sirech_v_pernik_nqma_po_mlada_tryba_ot_men", "text": "Така премиерът Бойко Борисов описа ситуацията в града, който е на воден режим. Като от днес там влезе в сила удължаването с месец на бедственото положение. Борисов обясни, че в Перник \"четири дни поред бил командировал министрите\" - на икономиката Емил Караниколов, и зам.-министъра на регионалното развитие Николай Нанков. Бедственото положение в Перник от днес се удължава с 30 дни \"Хубаво е, че в пещерите има води. Сега говорих с кмета, под 20 млн. няма да ми се размине\", продължи Борисов. Като се разбра, че има предвид полагането на 80 км тръби. Като добави: \"Когато правихме водните цикли с европейските пари, някои кметове ги проспаха, други отказаха да се включат. Като имаше европейски пари, ги мързя, но ще се оправим.\"  \n\t \n\tПосле благодари на старозагорското \"В и К\" дружество, чиито специалисти помагали в Перник.  По въпроса за \"зелената сделка\", постигната в Брюксел за достигане на нулеви емисии до 2030 г. и ограничаване на въглищата в индустрията, Борисов каза, че за да заработят ТЕЦ-овете на алтернативни източници – газ, ще са необходими поне милиард евро. \"Това е нещо, което касае енергосистемата - 60 процента от тока се прави от ТЕЦ-овете, 15-20 000 души работят, сиреч, това не е някакво лесно решение и еднолично да се вземе\", каза той. Кметът на Стара Загора Живко Тодоров благодари, че правителството е дало 1 млн.лева, с които са подменени водопроводните тръби от местността \"Бешбунар\" и сега градът получавал безплатно вода. \"Правителството отпусна 4,5 млн. лв. на община Стара Загора за изграждането на многофункционална зала с 5200 места в парк “Артилерийски”. Това бе обещание, което поех към старозагорци. Сега очаквам новото съоръжение да стане красиво и да може да се използва за всички видове спорт на закрито и за концерти. През годините държавата отпусна много средства на Стара Загора, те бяха използвани по правилен начин и днес резултатите са налице. Разширеният парк “Артилерийски” е пример за това. Той се намира на място, на което доскоро имаше тънещи в разруха стари казарми. Днес паркът е наистина впечатляващ, модерен и радва жителите на града\", написа Борисов във фейсбук.", "date": "2019.12.28", "title": "Борисов: От 1952-ра не е пипано нищо, сиреч в Перник няма по-млада тръба от мен"}
{"url": "https://clubz.bg/92307-pomosht_sinyt_mi_e_tijnejdjyr", "text": "Човек и добре да живее, един ден се събужда под звуците на Boogie, Melly или Mustard, което не са сортове горчица, а най-нашумелите рапъри в момента. Всъщност звуци е щедро казано, а буди се – още по-щедро. Става дума за вибрации в най-ниския регистър, които, ей така, както си спиш, натискат стомаха ти към петите и едновременно с това те залепват за тавана. Всеки, който е осъмвал в дома си с дете, което за една нощ се е превърнало в тийнейджър, знае за какви тупа-лупа-музики говоря. Разбира се, всеки нормален човек, би казал: „Ми иди в стаята на тоя тийнеджър, скарай му се и му намали музиката!“ Ха-ха. Това е все едно да кажеш на Хилъри Клинтън да иде в Белия дом и да помоли Доналд Тръмп да подпише търговското споразумение с Европейския съюз. Или да звъннеш на Борис Джонсън и с две приказки да го навиеш да върне кралството в ЕС и да отиде да рецитира Илиада на старогръцки някъде в Исландия. Абе с две думи – да накараш тийнейджър да си спре музиката, е като да помолиш съседа вместо Наско Ментата да слуша концерт номер две на Рахманинов. Фортепиано. Въпреки това, опитът все пак си заслужава. Приключва с две почти насинени очи – едното е моето, от затръшнала се в носа ми врата. Другото – на тийнейджъра, който се е разминал с него само поради умението ми в последния момент да овладея едновременно задалия се инфаркт и порива ми да го просна на сушилнята и да го нашамаря с дървена лъжица. Когато човек се сдобие с тийнейджър, може да се смята за късмет и проклятие, ако живее в кооперация, в която съдбата му споделят и други родители, най-добре да са съседите в непосредствена близост. Тези до нас нищо не ни казват за децибелите, защото техният тийнейджър по цяла нощ убива чудовища и води войни на компютъра си, а това е занимание емоционално и се съпровожда с гръмки крясъци, викове на екстаз и люти псувни, заради които майка му вече трети месец ходи само с тъмни очила в блока, надявайки се, че няма да я позная. Съседката отдолу пък има трима тийнейджъри и едва ли чува точно моя – обикновено движи със слушалки на ушите и ако съдя по миризмата от балкона ѝ, откакто и третото й дете влезе в пубертета, пропуши. Ма не тютюн. Винаги е безметежно усмихната и май недовижда какво точно се случва около нея. Та влизайки в тая особена възраст, която според приятелките ми се преминава само с достатъчно количество вино и евентуално малко трева, аз реших да се боря. Планирах битката си перфектно. Реших да проникна в ъндърграунда на младежката култура, да се сближа с всички популярни рапъри и ютюбъри и да ги подкупя, за да се заемат те с тежката роля на възпитател, която на мен вече ми се изплъзва. Колко му е да дам едни сто лева на звездата на всички тийнейджъри Мишо Буцата, за да спре да се бръсне на ивички и да вземе да се подстриже прилично. Така и синът ми ще се върне отново към хубавите, младежки, приятни прически с изчистен врат и изряден път. На момчетата от ютюб канала „Спейс фрог“ ще обещая редовни вноски, ако от време на време вмъкват във влоговете си репликата: „Викторе, първо си напиши домашните, после ни пускай!“ Даже подготвих няколко текста за рап парчета, в които все още присъства типичния за тази възраст младежки бунт, но вместо нелепите рефрени с fuck you, beaches, I am the motherfucker, съм сложила по-подходящи изрази, като „Благодаря ти мамо, за вкусния обяд“ и откъси от „Фауст“ на Гьоте. Смятам, че са толкова оригинални, че не може да не се запалят по тях – в крайна сметка тийнейджърите от тоя живот искат само две неща – да са като всички други и едновременно с това да не са като всички други. Планът ми, както виждате, е свързан с определено количество финансови средства, които трябва все пак да дойдат отнякъде. Но аз съм богата. През последните две години се наложи да работя извънредно, за да оборудвам тийнейджъра с маратонките, без които планетата ще спре да се върти, вулканът на Витоша ще изригне и слънцето никога повече няма да изгрее. Тъй като една от особеностите на тия детски години е бързият растеж, имам 18 чифта почти неносени маратонки на цената на малък автомобил луксозен клас. Ще ги продам на съседите от първия етаж, техните близнаци вече са на 10 и ако не ипотекират апартамента си, едва ли ще могат да издържат на тийнейджърските им нужди скоро. А след това ще инвестирам в собствен ютюб канал, от който ще разпространявам новата младежка култура, в която да си връщаш чиниите от стаята обратно в кухнята и да ходиш в неделя на музей с майка си, е абсолютен хит!", "date": "2019.12.28", "title": "Помощ, синът ми е тийнейджър!"}
{"url": "https://clubz.bg/92290-zaradi_krizata_arjentinskite_deputati_zamraziha_zaplatite_si", "text": "Председателите на долната и горната камара на аржентинския парламент подписаха вчера решение за замразяване на заплатите на законодателите за половин година заради икономическата криза в Аржентина. Това съобщи председателят на Камарата на депутатите (долната камара) Серхио Маса, цитиран от ТАСС, съобщава БТА. Ево Моралес получи убежище в Аржентина Аржентина избра ляв президент Аржентина от няколко години не може да възстанови темповете на растеж на икономиката си и се нарежда сред страните с най-високата инфлация. На 10 декември като президент встъпи в длъжност левоцентристът Алберто Фернандес. Миналата неделя парламентът прие законопроект за извънредно положение в икономическата сфера, който предвижда да бъдат въведени редица мерки, сред които да бъдат замразени таксите за комуналните услуги, да бъде въведен 30-процентен данък върху покупката на чужда валута за частни лица, както и да бъдат повишени митата върху износа. Аржентина избра ляв президент", "date": "2019.12.28", "title": "Заради кризата аржентинските депутати замразиха заплатите си"}
{"url": "https://clubz.bg/92306-bivshata_shefka_na_bankoviq_nadzor_na_bnb_e_onevinena_za_tegleneto_na_vloga_si_ot_ktb", "text": "Бившият главен директор в управление \"Банков надзор\" на БНБ Нели Кордовска не е била в конфликт на интереси, когато е изтеглила влога си от КТБ часове преди банката да бъде поставена под специален надзор. Това реши окончателно Върховният административен съд, съобщава Кордовска и парите ѝ в КТБ - имало е конфликт на интереси Според съда като шеф на банковия надзор в БНБ тя не се е възползвала от вътрешна информация, когато изтегля над 64 хил. евро на каса в КТБ в последния момент. Тримата върховни съдии – Румяна Папазова, Николай Гунчев и Десислава Стоева така потвърждават решението на долната инстанция от февруари т. г. Подуправителката на БНБ Кордовска разрешила да се плащат привилегированите депозити в КТБ От комисията приемаха, че към 19 юни 2014 г. Кордовска е разполагала с пълна и точна информация за състоянието на КТБ. От 18 юни в банката на Цветан Василев е действала назначена от нея надзорна инспекция. Кордовска е имала достъп до счетоводната и информационната система на банката. Следователно в края на деня на 19 юни, когато е извършено тегленето, е била наясно, че КТБ е неплатежоспособна. Знаела е, че на следващия ден БНБ ще заседава за поставянето й под специален надзор. Тази служебна тайна не е била достъпна за останалите вложители в КТБ, включително и за тези, които са изтеглили депозитите си след 12 юни. Така Кордовска е избегнала неблагоприятните последици от специалния надзор на КТБ и отнемането на лиценза ѝ. Останалите вложители не са имали достъп до парите си през следващите 5 месеца, освен това лихвите им са намалени. Съдебното решение сега потвърждава изводите на по-долната инстанция, че по времето, когато Кордовска е изтеглила парите си, е имало достатъчно публична информация за състоянието на КТБ и тя не се е нуждаела от данните, получени служебно, за да вземе решението си. Комисията е осъдена да плати на Кордовска 600 лв. разноски. А тя оневинена за конфликта на интереси. Кордовска в момента е зам.-председател на Фонда за гарантиране на влоговете в банките. Подуправителката на БНБ Кордовска разрешила да се плащат привилегированите депозити в КТБ", "date": "2019.12.28", "title": "Бившата шефка на банковия надзор на БНБ е оневинена за тегленето на влога си от КТБ"}
{"url": "https://clubz.bg/92289-naj_ochakvanite_filmi_prez_2020_g_video", "text": "Киноиндустрията произвежда толкова много филми всяка година, но за един човек е невъзможно не само да изгледа всичко, но дори онова, което стотиците специализирани сайтове му препоръчват. За да улеснят задачата, IMDb са изготвили класация с най-очакваните проекти на големия екран през 2020-а, базирани на зрителския интерес към филмите, заявен в базата данни.  През 2019 г. Дуейн Джонсън и Джейсън Стейтъм се отклониха от франчайза на „Бързи и яростни“, за да заснемат спиноф историята „Хобс и Шоу“. Това вероятно не е било добре прието от останалите в актьорския състав, но по никакъв начин не е повлияло на известността на основната поредица на Вин Дизел, пише сайтът „Скрийнрант“. На 22 май, когато е премиерата на деветата част от поредица, Дизел се завръща като Доминик Торето. Седем години след смъртта на Пол Уокър, персонажът му Брайън О’Конър ще се завърне с помощта на спецефекти – тялото е на брата на актьора, Коди Уокър, а лицето на самия Уокър ще бъде компютърна версия.      Базирана на поредицата комикси на Марк Милар, комедийната шпионска поредица „Кингсмен“ разказва за младия Гари Ънуин и професионалиста Хари Харт. Два филма по-късно, франчайзът прави рязък завой и връща действието 100 години назад във времето. Ралф Файнс ще влезе в ролята на херцог на Оксфорд, който се опитва да спаси света от гениални злодеи.     „Дюн“ се превърна в един от най-дългоочакваните филми още от момента, в който бе обявен. Проектът е поверен на режисьора Денис Вилньов, експерт във фентъзи темите и научната фантастика. В историята, базирана на романа на Франк Хърбърт, ще видим познати лица като Тимоти Шаламе, Оскар Айзък и Ребека Фъргюсън. След като се превърна в първия филм от влесената на Ди Си, който спечели одобрението на критиците, режисьорката Пати Дженкинс и актрисата Гал Гадот връщат „Жената чудо“ на големия екран. Вторият филм за амазонската принцеса Даяна изпраща действието четири десетилетия напред и някак успява да върне героя на Крис Пайн в сюжета, който умря в първата част.     Новата година носи нова порция игрални римейкове на анимационни класики на „Дисни“ – следваща в списъка след „Цар Лъв“ и „Аладин“ е историята на „Мулан“. Сюжетът е същият като от класическото детско филмче – Фа Мулан е най-голямата дъщеря на ветеран от войната, която се изправя срещу вековните традиции, преоблича се като войник и тръгва с китайската армия да се бори срещу нашествието на хуните.     Няма как годината да мине без ново заглавие от „Марвел“. В „Отмъстителите: Краят“ видяхме смъртта на Черната вдовица, но Наташа Романоф се връща в началото на историята си в Русия, за да разбере повече за миналото си. Зрителите ще видях организацията, създала няколко Черни вдовици, сред които и персонажи на Флорънс Пю и Рейчъл Уайс.     Джеймс Бонд ще спасява Короната в 25-ия си филм, последен за Даниел Крейг в ролята на британския шпионин. Режисьор е Кари Фукунага, който поема щафетата от Дани Бойл след „творчески различия“ между него и екипа. Блофелд   също се завръща в образа на злодей, но въвежда и нов негативен персонаж – Рами Малек.     Тази продукция е резултат от тенденцията на Холивуд да предлага продължения на стари филми. „Доктор Сън“ се появи 39 години след „Сиянието“, „Блейд рънър 2049“ – 35 години след оригинала. Тук единствената разлика е, че в продължението звездата е същата като в оригинала – Том Круз се завръща на екрана като Маверик, 34 години по-късно.     Когато излезе първият трейлър на „Соник“, феновете реагираха с такова неудовлетворение, че се наложи дизайнът на синия ултрабърз таралеж да бъде преправен така, че да се хареса на зрителите. Остава да видим дали това ще е поредният филм, който неуспешно се опитва да върне миналото, или ще се превърне в огромен успех, предвид че всеобщият любимец Райън Рейнолдс заема гласа си на Соник, а като злодей ще видим Джим Кери.     Второ заглавие от Ди Си и трети супергеройски филм в тази класация, „Хищни птици“ оглавява класацията за най-очакван филм на 2020 г. Продължението на „Отряд самоубийци“ връща Марго Роби като Харли Куин на екрана, придружена от изцяло женски актьорски състав в основните роли. В ролята на злодей ще бъде Юън Макгрегър.    ", "date": "2019.12.28", "title": "Най-очакваните филми през 2020 г. (ВИДЕО)"}
{"url": "https://clubz.bg/92063-yuliana_antonova_murata_gospod_e_dal_akyl_na_magareto_na_valaam_shte_dade_i_na_nas", "text": "Христо Карастоянов: Човек вече не знае кое е позор и кое слава Георги Господинов за 2019-а: Балади и разпади. Особено добри бяхме в разпадите Юлияна Антонова-Мурата е български дипломат от кариерата и писател. Родена е в София, но от години живее в Япония. Първата ѝ книга е \"Моши моши, Япония\", следва “Уки уки, Япония”. И както посочва самата авторка: „уки уки“ е чувството, когато човек подарява внимание и обич, когато дарява с радост и с усмивка другия, усещането за отърсване от страха и съмненията, когато поднасяш без разлика на дeстанции и възраст своята лекота в сърцето и ти я върнат, за да я дариш на друг.\"  Бих искала да се спра на една дума. Впрочем има я и във въпроса. Това е - “теза”. “Теза” според речника е в значение на “основна мисъл, поставена за доказване, която освен това трябва да е добре откроена, да е ясно заявена”. Тоест един интересно поставен въпрос за размисъл, според мен, въпреки че \"тезата\" не би могла да се докаже с универсален отговор, поради безкрайните възможности сред толкова много млади жители на планетата, дори да сравним младежите от една свръхразвита страна с някоя по-изоставаща. Кой може да се наеме и да отсече: “Това е положението – младото поколение не може да се справя с реалността и живота” и да отключи отговора за промяната, който очакваме от него. Може би някой много умен човек? Някой мъдрец? Но той пък би се пазил да изрече “загниваща младеж”, в каквато ние, мнозина от нашето поколение я припознаваме. А човек, според една източна поговорка, който търси мъдрост, може да се нарече умен, но ако мисли, че я е намерил, е безумен. Стигам до онова, което в деонтологията (науката за отговорността на човека за неговото поведение), развита от немския философ Кант, се разкрива в твърдението \"Постъпи правилно\", тоест пълна безпристрастност в решение и мнение въз основа на онова, кое е правилно и кое не е.  Има стотици хиляди професии по света, някои от тях напълно непознати за нашето поколение. Или например, едно десет годишно дете е  информирано за възрастта си в пъти повече от нас, когато сме били на неговата възраст. И като пиша за различни генерации, бих искала да отбележа приетото от повечето страни дефиниране на поколенията от Нийл Хоу и Уилям Строс в САЩ от 1900 до 2015 г., както следва: \n\t2000 г.: поколение  Z \n\t1980 - 2000 г.: поколение Y \n\t1965 - 1979 г.: поколение X   \n\t1946-1964г.: поколение бейби - бум \n\t1925-1945 г.: безмълвното поколение \n\t1900 - 1924 г.: G.I. поколение Австралийският изследовател Марк Макриндъл може да претендира за заслуги в именуване на най-младата генерация, която другите платформи изоставят и не успяват да актуализират: той нарече родените от 2010-2104 г. – поколението Алфа, родените през 21 век. Дали младите хора ще се справят с предизвикателствата на нашия век, зависи от семейната среда, училището, личния пример на родителите, мотивираността и преди всичко даваме ли им най-необходимото, най-важното – любов и  сигурност, или… родителското и училищното невежество, което, уви, се среща, довежда голяма част от тях до пълно тъпоумие, обреченост, ограничаване на ума, невежество, неграмотност. И точно, нефелната колаборационна агитка на родител-учител с безотговорност и нехайство поставя поредния объркан млад човек  там – да си знае - в отбора на “загниващата младеж”.  Ще обобщя мнението си, че си струва в студ да се изкара и да премине зимата. Разбирате ме, вярвам.  Да, ще преминат като миг и годините на сегашната младеж, ще станат родители, бъдещи възпитатели, преподаватели, хора на науката, музиканти, художници, работници. И ще си мислят, че младежта след тяхното поколение е неуправляем снаряд, ще търсят решения за превъзпитанието им, но скоро ще осъзнаят, че никога не се е раждал човек на земята, който да не се е променил. И най-сигурният начин за тази промяна е с внимание, съпричастност, грижи и преди всичко – любовта на възрастните. Моят отговор е, че харесвам по-голямата част от младежта у нас. Допадат ми и младите хора в различни страни и обичам да общувам с тях. Като майка на син ме интересува и сериозно винаги съм се замисляла за неговото бъдеще. Бих искала да съм спокойна за него, за неговото поколение един ден, когато нас няма да ни има. Ето какво чета в тази връзка в страната, в която пребивавам в голяма част от годините. Да, Япония: Съвсем наскоро Министерството на земята, инфраструктурата и транспорта обяви резултата от свое внимателно проучване на мнението на 5000 души. Те попитали участниците, дали биха желали правителството да положи по-големи усилия в програми за подпомагане на младите хора от големите градове на Япония да се преместят в селските райони. Най-голям призив за действие към правителството бил получен от млади хора във възрастовата група 20-29 години. Двадесет и три процента от участниците на възраст 20 -30 години заявили, че настояват за по-голяма активност от правителството за реализиране на този план – “Преместване в провинцията”. Експерти са се заели и работят върху програма за буквално изнасяне на желаещи от различни поколения от гъсто населените места в по-слабо населени градчета. Вече има създадени организации с офиси в няколко големи столични райони, които предлагат съвети и помощ на хора, които изявяват желание да се преместят в по-слабо населени части на Япония. Местните общини също са изпробвали така нар. “тактика за привличане”, като предлагат да покрият разходите на новопристигналите за: опознаване на новото място за живеене, предлагат безплатни, ремонтирани и обзаведени къщи и пр. 25 процента от анкетираните на възраст 20-29 години, които живеят в градове с население под 50 000 души са  заявили, че искат да се запознаят не с една, а с повече такива програми, които правят подобни движения по-лесни... И като си помисля какви красиви селца и малки градчета имаме в България. Обезлюдени. И колко малко трябва за една подобно работеща програма у нас. И през ум няма да ни мине, че младото поколение “не става”, не може да се справя, не може да се разчита на него и т.н. Може и още как! -    “Наричайте ме Тед” – Тед Търнър \n\t-    “Виното на мъдростта. Животът, поезията и философията на Омар Хайям”, автор Мехди Аминразави \n\t-    “Евангелието на богатството” – Андрю Карнеги \n\t-    “Изворът”- Айн Ранд \n\t-    “Пик” – Чип Конли \n\t-    “Остатъка от деня” - Казуо Ишигуро \n\t-    “Силата и славата” – Греъм Грийн \n\t-    “Песента на Соломон” – Тони Морисън Тези заглавия си спомних на секундата. Оставам място, надежда, вяра и благопожелание на добър български автор, който да спечели Нобелова награда в обозримо бъдеще. В плен на митове и легенди, примирен, без вяра, немотивиран за промени. Цинизмът заема място на наивността. Неща, все поправими. Господ е дал акъл на магарето на Валаам, ще даде и на нас. Черно-бяла. Раздвоеност и колебание – терминал 2 или рейса за вкъщи. Продължава да приема вината с мезетата заедно. Времето не е наше. Георги Господинов за 2019-а: Балади и разпади. Особено добри бяхме в разпадите", "date": "2019.12.28", "title": "Юлиана Антонова-Мурата: Господ е дал акъл на магарето на Валаам, ще даде и на нас"}
{"url": "https://clubz.bg/92291-kak_karl_marks_se_prevyrna_v_hristo_botev_v_besarabiq", "text": "Бюст на Карл Маркс в село Холмское, Арцизки район край Одеса, осъмна с нова табела, на която пише „Христо Ботев“, съобщават украински медии. Други промени по паметника не са правени.  В момента в Украйна тече процес по декомунизация, приет със закон от 2015 г. за осъждането на комунистическото и национал-социалистическото минало и забрана на пропагандата на техните символи. Това предвижда и събаряне или трансформиране на паметниците от времето на СССР. След обсъждане в селския съвет, местните решили, че е достатъчно да бъде сменена табелката на стария паметник, за да се спази законът. В Холмское живеят основно бесарабски българи – около 85% от цялото население. В съседното село Задунаевка Христо Ботев е бил учител през 1866 г. Не е известно Карл Маркс да е посещавал Арцизки район в Украйна.", "date": "2019.12.28", "title": "Как Карл Маркс се превърна в Христо Ботев в Бесарабия"}
{"url": "https://clubz.bg/92292-zlatan_ibrahimovich_se_zavyrna_v_milan", "text": "\"Милан\" потвърди привличането на 38-годишния Златан Ибрахимович. Договорът е за шест месеца с опция за продължаване за един цял сезон. Шведът е свободен агент, той напусна \"Лос Анджелис Галакси\" и американската Мейджър лига. Ще се присъедини към \"росонерите\" на 2 януари. Това ще е вторият престой на Ибра в \"Милан\" - той обличаше екипа на тима през 2010-2012 г., записа 61 мача и отбеляза 42 гола. Фенове вилняха до статуята на Ибрахимович в Малмьо Клубът изживява слаб период при вторите собственици след оттеглянето на Силвио Берлускони. Не е печелил голям трофей от 2011 г. Сега заема едва 11-о място в Серия А. На 22 декември \"Милан\" падна от \"Аталанта\" с 0:5 - най-тежката загуба от 21 години. Заговори се за смяна и на новия треньор Стефано Пиоли, който през октомври замени Марко Джампаоло. В обръщението си след потвърждаване на завръщането си в \"Милан\" Златан обещава да опита да подобри състоянието на \"Милан\" с помощта на новите си съотборници.", "date": "2019.12.28", "title": "Златан Ибрахимович се завърна в \"Милан\""}
{"url": "https://clubz.bg/92293-komisiqta_za_lichnite_danni_do_dni_shte_ima_sankciq_za_inspektorata_na_vss_zaradi_ne_se", "text": "Пpoвepĸaтa зa тeчa нa лични дaнни нa cъдия Mиpocлaвa Toдopoвa, a и нa дpyги мaгиcтpaти oт Инcпeĸтopaтa ĸъм BCC, e пpиĸлючилa. Ha 27 дeĸeмвpи ca пoлyчeни възpaжeниятa oт Инcпeĸтopaтa, a в нaчaлoтo нa следващата седмица или в пъpвитe paбoтни дни нa 2020 г. щe бъдe издaдeнo нaĸaзaтeлнo пocтaнoвлeниe. И щe бъдe oпpeдeлeн paзмepът нa caнĸциятa. Toвa съобщава сайтът   cлeд зaпитвaнe дo Koмиcиятa зa зaщитa нa личнитe дaнни (KЗЛД). Ha 17 юли от Инспектората на ВСС пyблиĸyвaxa имoтнaтa дeĸлapaция нa съдия Mиpocлaвa Toдopoвa, c пълнитe дaнни зa нeя и ceмeйcтвoтo ѝ – тpи EГH (нa Toдopoвa, нeйния cъпpyг и нeпълнoлeтния им cин), дaннитe oт личнaтa ĸapтa нa Toдopoвa, ĸaĸтo и aдpeca ѝ. При това фaйлът бe oзaглaвeн „NЕ ЅЕ СНІЅТІІІІІ“. Πocлeдвaxa oбяcнeния, чe става дума за „тexничecĸa“ гpeшĸa. Накрая двaмa cлyжитeли бяха yвoлнeни, a двaмa нaĸaзaни. Пpoвepĸa зaпoчнa и KЗЛД. Πpeз нoeмвpи oт ĸoмиcиятa съобщиха пpeд \"Дe фaĸтo\", чe нe caмo cъдия Toдopoвa, нo и дpyги мaгиcтpaти ca пocтpaдaли oт нapyшeния нa Peглaмeнтa зa зaщитa нa личнитe дaнни (GDРR) oт cтpaнa нa Инcпeĸтopaтa и чe пpoвepĸaтa им cĸopo oĸoнчaтeлнo щe пpиĸлючи. Зaĸoнът зa зaщитa нa личнитe дaнни пpeдвиждa няĸoлĸo видa мepĸи cpeщy нapyшитeлитe. Тe мoгaт дa бъдaт зaдължeни дa cи пocтaвят в peд cиcтeмaтa или дopи дa пpeycтaнoвят oбpaбoтĸaтa нa лични дaнни. Дpyгa мяpĸa e глoбaтa. Paзмepът нa caнĸциитe ce oпpeдeля пo пpaвилaтa нa GDРR.", "date": "2019.12.28", "title": "Комисията за личните данни: До дни ще има санкция за Инспектората на ВСС заради \"NE SE СНІЅТІІІІІ\""}
{"url": "https://clubz.bg/92277-huliganite_ne_sa_tova_koeto_bqha", "text": "Те са склонни към насилие, употребили са значително количество алкохол или пък са под влиянието на наркотични субстанции - така звучат клишетата за футболните хулигани. В миналото може и да е било така, но днес нещата изглеждат по друг начин. Много от съвременните хулигани водят здравословен начин на живот, избягват да се наливат с алкохол и тренират бойни изкуства, като например ММA (Mixed Martial Arts: смесени бойни изкуства). Много от тях са десни екстремисти, а Източна Европа е родината на едни от най-страховитите хулигански групи. Сцените с насилие вече са рядкост на футболните стадиони в Западна Европа. Но това съвсем не означава, че те са изчезнали напълно. Хулиганските групи, които по правило поддържат тесни контакти помежду си, редовно се срещат на неутрален терен, за да премерват сили - далеч от стадионите или градските центрове. Броят на участниците, както и правилата на тези боеве между хулигани се определят предварително. Накрая един от двата тима бива обявяван за победител, но в знак на взаимно уважение и двете групи се снимат заедно. След това снимките се разпространяват из социалните мрежи, респективно украсяват различни хулигански сайтове. От години Роберт Клаус изследва хулиганизма. Той смята, че в Германия има няколко хиляди активни хулигани. От началото на новото хилядолетие хулиганските боеве са се превърнали в неразделна част от живота на тези организации. \"От зле организирани групи, занимаващи се с улични боеве, хулиганизмът се разрасна до международна мрежа от хора, практикуващи бойни изкуства и бизнес едновременно\", казва Роберт Клаус пред ДВ. Това си личи от различните прояви, които организират, по облеклото им и фитнес залите, които те посещават. Но е погрешно да се смята, че всеки, който се занимава с MMA, непременно е десен екстремист, уточнява експертът. За решаването на проблема с хулиганите е необходимо да променим подхода си, убеден е Клаус. \"Дълго време властите си затваряха очите, докато хулиганизмът в това време действаше все по-професионално, повлиян допълнително от дясноекстремистките сили\", допълва той. На същото мнение е и германската депутатка Моника Лазар, отговорничка за спортната политика във фракцията на Зелените в Бундестага. \"Следим с голяма загриженост как дясноекстремисткото насилие се професионализира\", казва тя пред ДВ. Според нея правителството трябва да предприеме мерки срещу това, че неонацисти превръщат фитнес залите, състезанията по бойни изкуства и модните ревюта в част от своя бизнесмодел. Лазар определя това като \"опасен феномен\". Тя твърди, че германското правителство си няма ни най-малката представа какво се случва с парите, които се въртят в ММА-средите и които в крайна сметка стигат до десните екстремистки организации.   Моника Лазар пледира за приемането на общонационална програма, която да работи за повишаване на информираността на хората, които се занимават с ММА, за да бъдат те по-добре запознати с опасностите, които крие десният екстремизъм. Отдавна има нужда и от по-строги правила за откриването на зали за бойни изкуства, допълва тя и дава пример с Франция, която е доста напреднала по въпроса с лицензирането на такива зали. От 1999 година насам германската полиция води такава статистика, а данните сочат, че хулиганизмът напуска футболните стадиони. Така например през миналия сезон - 2018/19 година - броят на откритите наказателни производства, свързани с хулиганизъм по време на футболни мачове, е спаднал с 9% спрямо предишния сезон, достигайки най-ниското си ниво през последните 12 години. А при общо 22 милиона посетители на футболни срещи в трите водещи футболни първенства в Германия зрителите, склонни към насилие, са били малко над 13 хиляди души, сочи още статистиката. \"Положението доста се подобри\", казва главната редакторка на австрийското футболно списание \"Ballesterer\" Никол Зелмер. Според нея професионализирането на футболните клубове, покачващите се приходи и активната работа на медиите са допринесли за това през последните 30 години футболните срещи да станат много по-сигурни в Германия - макар често да се създава обратното впечатление.  Фен-клубовете могат да играят много важна роля в превенцията на насилието, тъй като познават тази категория хора отлично, което не може да се твърди за властите, добавя Зелмер. Тя е против практиката склонните към насилие запалянковци да не бъдат допускани до стадионите. \"Ако изгоним някои хора от стадиона, те не изчезват автоматично, а се появяват някъде другаде\", казва тя. Например на хулигански сборища и походи, които завършват с насилие, както през 2014 в Кьолн и 2018 година в Кемниц.  ", "date": "2019.12.28", "title": "Хулиганите не са това, което бяха"}
{"url": "https://clubz.bg/92287-smrazqvasht_vqtyr_temperaturite_padat", "text": "Застудяването продължава. Отново ще духа умерен северозападен вятър, с който в страната ще прониква по-студен въздух. В съботния ден облачността над страната ще се задържи променлива, по-често значителна и на отделни места в планинските райони ще превали слаб сняг. Минималните температури ще са между -1 и -4 градуса, а максималните – между 1 и 6 градуса. Само в Сандански ще достигат до 8. Ще продължи да духа до умерен северозападен вятър, с който ще прониква постуден въздух. Атмосферното налягане ще бъде малко по-високо от средното за месеца. След обяд ще започне да се повишава. Над Черноморието ще има променлива облачност. Ще духа до умерен северозападен вятър. Максималните температури ще бъдат 5 – 6 градуса, температурата на морската вода е 11 – 12 градуса. Вълнението на морето ще бъде 2-3 бала. В планините вече цари истинска зима. Там ще има значителна облачност с превалявания от сняг. Максималната температура на височина 2000 метра ще е минус 9°. В неделя ще продължи да духа умерен северозападен вятър, в източната половина от страната – север-североизточен, умерен до силен. С него ще нахлува още студен въздух и на места минималните температури ще бъдат до -4 и -5 градуса, а дневните ще са около нулата. В Добруджа и Лудогорието и по старопланинските проходи ще има условия за виелици и навявания. В началото на следващата седмица валежите бързо ще спрат, облачността ще се разкъса. В източните райони ще остане ветровито и студено. През последния ден от годината ще има повече и по-значителни разкъсвания и намаления на облачността. Вятърът ще се ориентира от запад-северозапад.", "date": "2019.12.28", "title": "Смразяващ вятър, температурите падат"}
{"url": "https://clubz.bg/92305-syrbiq_naliva_14_mlrd_evro_v_stimuli_za_ikonomikata_si", "text": "Западната съседка на България - Сърбия, планира да похарчи близо 14 млрд. евро за допълнителни стимули на своята икономиката. Планът трябва да се реализира до края на 2025 година и има за цел да удвои темповете на растеж на брутния вътрешен продукт на страната, пише агенция Bloomberg.  Програмата за държавните инвестиции е изработена с помощта на Световната банка и се фокусира най-вече над сектори като енергийната инфраструктура, пътища и селскостопанската политика. Освен това Сърбия ще продължи тенденцията, която като че ли завладява повечето балкански и централноевропейски страни да отпуска субсидии за млади семейства. Сърбия е готова с \"Турски поток\" на своя територия Така правителството в Белград се надява да се справи с демографската криза. Друга мярка в тази насока - ще се предлагат финансови стимули за всеки работодател, който успее да наеме на работа, напуснал страната сърбин. За хората, които искат да започнат самостоятелен бизнес - ще се отделят допълнителни средства.  В неговите планове влиза и увеличение на средната заплата до над 500 евро на месец още от началото на 2020 година и до 900 евро до 2025 година. За целта правителството увеличава постепенно и административно заплатите в бюджетния сектор. Цветанов: Трябва да ограничим доставките на руско оборудване за Сърбия Не е ясно как Белград гледа обаче на другите съвети на Световната банка. Именно - да улесни достъпа на стартиращи и малки фирми до финансиране, да промени училищните програми, които да са насочени повече към практическите умения. Освен това експертите са посъветвали правителството да се въздържа от създаването на антиконкурентни мерки и да подобри държавните услуги, които предлага на гражданите.  Според Bloomberg Сърбия ще финансира реформите чрез продажби на държавни облигации. Освен това ще се ползват бюджетни средства и заеми.  Цветанов: Трябва да ограничим доставките на руско оборудване за Сърбия", "date": "2019.12.28", "title": "Сърбия налива 14 млрд. евро в стимули за икономиката си"}
{"url": "https://clubz.bg/92294-guardiola_mislim_za_vtoroto_mqsto_ne_za_titlata", "text": "Мениджърът на \"Манчестър Сити\" Пеп Гуардиола призна, че отборът му няма шанс да защити титлата на Англия след нова загуба във Висшата лига - 2:3 като гост на  \"Уулвърхемптън\".  На репортерски въпрос дали битката за първото място с \"Ливърпул\" е приключила, каталунецът заяви следното: Все пак Гуардиола добави, че отборът му ще се бори до края, докато има теоретичен шанс и във всеки мач ще дава всичко. \"Манчестър Сити\" е на 14 точки от \"Ливърпул\", а има и мач по-малко. \"Лестър\" пък е с 1 т. пред \"гражданите\". Лекция по шампионски на \"Ливърпул\" по Коледа Шампионите останаха с 10 души още в 14-ата минута срещу \"Уулвърхемптън\" заради нарушение на вратаря Едерсон срещу откъснал се играч на домакините. Въпреки това гостите поведоха от дузпа, която беше бита отново заради излизане на вратаря Руи Патрисио напред. Стражът и двата пъти изби ударите на Рахим Стърлинг, но при втория опит английският национал имаше шанса да направи успешна добавка. В 50-ата Стърлинг удвои и \"Сити\" виждаше как печели, макар и с човек по-малко. \"Вълците\" бързо върнаха единия гол - чрез Адама Траоре в 55-ата. И това им даде сили, а финалният натиск донесе не само точка, а пълен обрат. Раул Хименес и Мат Дохърти реализираха в 82-ата и 89-ата. Така \"Манчетър Сити\" записа пета загуба във Висшата лига този сезон - с една повече във всички турнири през миналия. Днес и утре се играят мачовете от 20-ия кръг. В късния двубой \"Манчестър Юнайтед\" гостува на \"Бърнли\", а в неделя е дербито \"Арсенал\" - \"Челси\".", "date": "2019.12.28", "title": "Гуардиола: Мислим за второто място, не за титлата"}
{"url": "https://clubz.bg/92285-manolova_prilicha_na_lqva_versiq_na_kuneva_slavi_trifonov_razvodni_opozicionniq_si_kapital", "text": "Два труса преживя ГЕРБ през годината – организационен и електорален: изгонването на ‘вечния втори’ и напукването на хегемонията на управляващите в местната власт. Публиката отдавна очакваше отстраняването на Цветан Цветанов и нямаше изненада, че то не предизвика сътресение. Той няма харизмата нито на лидер, нито на жертва, а ‘неговите’ са лоялни към властта и едни бяха отстранени, а други - приобщени. Пукнатини в самочувствието донесоха местните избори - малката разлика между Йорданка Фандъкова и Мая Манолова, нови районни кметове в София от „Демократична България“, отслабена първа позиция. Бойко Борисов и ГЕРБ са преминали зенита си – имат власт, но нито вдъхновяват с визия и стратегия, нито удовлетворяват с политики, магистралите омръзнаха и на най-върлите фенове. Крепят се основно на клиентелизъм, домове за гости и тъщи, бизнес, захранван с еврофондове....Борисов знае, че пропукванията ще се множат и задълбочават, ръкостиска се с Тръмп, прегръща посланици и евролидери, защото няма друга стратегия как да спре този процес. А дали ще е смирен преди избори или наперен през останалото време, са незначителни детайли. Няма успокоение и по линия на непрестанния сблъсък премиер-президент. Мачът засега е равен. На имиджово равнище печелят и двамата, изатова с еднакво усърдие и от двете страни подклаждат непрестанно огъня. Но Борисов вече не е единственият лидер, а и не може да забрави с каква лекота генералът летец, неопитен в политиката, влетя в държавното лидерство, устойчиво конкурирайки и изпреварвайки рейтингово най-опитния лидер. Дуелът продължава. Огромно е желанието за политическа алтернатива – и статуквото все по-малко бива харесвано, и липсата на опозиция – парламентарна или извънпарламентарна- е нездравословна за демокрацията. Затова е и високият предварителен рейтинг на Трифонов и Манолова. Могат ли нови алтернативи да бъдат реализирани от стари лица? Мая Манолова беше безспорно силен омбудсман и изпълни със съдържание институцията. Именно като омбудсман тя беше и единственият ляв играч с битки – къде медийни, къде реални – за трудещите се и уязвимите. Именно като неформален омбудсман възнамерява да продължи и занапред с безплатните юридически организации за гражданите. Засега прилича на лява версия на Меглена Кунева – ярко влизане в нова политическа роля, достойно представяне в дясна София и постепенен спад след звездния миг. Тя е боец, не изключвам и изненади. Слави Трифонов силно разводни през годините опозиционния си капитал. Главно липсата на друга алтернатива налива интерес в неговия проект. ‘Спаси София’ доказа, че пробиви са възможни, при това с проста формула – регулярна критика отдолу, резонираща с недоволството на гражданите и фокусираща се върху разбираеми за всички теми – емблематичен площад, безотговорно изливане на публични средства в приближени фирми, неефикасно и непрозрачно управление. „Славейков“ и „Граф Игнатиев“ станаха ярки образи на управленските дефицити на ГЕРБ в столицата. ‘Спаси София’ е по-далновидна от ‘Няма такава държава’ – критиката, съчетана с мисия, привлича по-широк кръг граждании от радикалността на тоталното отрицание. Година и половина не е малко политическо време, ако нов гражданско-политически субект започне не магически, а ежедневно и неуморно „да спасява\" България. От пост-комунизъм към пост-демокрация – така бих резюмирала тридесетилетната ни трансформация. 2020 г. ще задълбочава пост-демокрацията. Тя не е контра-демокрация, нито анти-демокрация. Пост-демокрацията е състояние, при което демократичните институции продължават да съществуват, но елитите постепенно се изпразват от съдържание и ги превръщат в ‘празни черупки’: Парламентът гласува закони, но те са лобистки, натовареният с отговорността да е стожер на правовата държава нарича ‘екстремисти’ всички, които имат наивността още да вярват  във върховенството на закона. Пост-демократичната партия все повече прилича на фирма, в която капиталите заместват активистите, а медиите – кампаниите.", "date": "2019.12.28", "title": "\"Манолова прилича на лява версия на Кунева. Слави Трифонов разводни опозиционния си капитал\""}
{"url": "https://clubz.bg/92288-putin_obvini_polsha_za_izbuhvaneto_na_vtorata_svetovna_vojna_varshava_tova_e_stalinistki_prochit", "text": "Полското външно министерство извика руския посланик вчера, след като руският президент Владимир Путин нееднократно обвини Полша през последните дни за избухването на Втората световна война, предаде Асошиейтед прес, съобщава БТА. Полската държавна информационна агенция ПАП съобщи, че посланик Сергей Андреев е бил повикан \"спешно\" в министерството във Варшава. Било му е заявено, че полските власти категорично се противопоставят на неотдавнашните \"исторически инсинуации\" от страна на Путин и други руски представители, каза полският заместник-външен министър Марчин Пшидач. Пшидач посочи, че Полша смята изразените от руския президент и други представители на руското ръководство възгледи за равносилни на Това е поредният спор между двете славянски страни заради спомена за войната, отбелязва Асошиейтед прес. През последните дни Путин критикуваше остро резолюция на Европарламента, в която се казва, че Съветският съюз носи отговорност за Втората световна война. Путин също така представя договора Молотов-Рибентроп, довел до подялбата на Полша между Нацистка Германия и СССР, като ход, който Съветският съюз е бил принуден да предприеме след споразумения за ненападение с Хитлер, подписани от други европейски страни. \n\tРуският президент цитира архивни документи, които по думите му показват, че тогавашният полски посланик в Берлин е похвалил плановете на Хитлер да изчисти Европа от евреите. В гневен изблик Путин нарече посланика \"измет\" и \"антисемитска свиня\"", "date": "2019.12.28", "title": "Путин обвини Полша за избухването на Втората световна война. Варшава: Това е сталинистки прочит на историята"}
{"url": "https://clubz.bg/92286-%E2%80%9Eveshteryt%E2%80%9C_s_useshtane_za_tolkin_video", "text": "Филмовите адаптации по видеоигри обикновено не са особено успешни извън средите на феновете, които ги играят. Тази тенденция се стреми да разбие „Вещерът“, новият сериал на „Нетфликс“, който е сред претендентите да привлече публиката на „Игра на тронове“ и дава първи заявки да го направи. С премиера на 20 декември, осемте епизода на „Вещерът“ вече се наредиха сред сериалите на „Нетфликс“ с най-висока зрителска оценка във филмовата база данни IMDb  .  „Нетфликс“ обичайно няма практика да изнасят данни за зрителския интерес в платформата си, но очевидно оттам са очаквали подобен интерес – още преди премиерата на първия сезон бе поръчан втори, който се очаква да излезе през 2021 г. Критиците обаче са далеч от еуфорията на феновете – и тови си личи по оценките им. В „Ротън Томатоус“ с леко превъзходство преобладават позитивните ревюта, но те са само 56%, което се смята за нисък резултат ( ). Продукцията е базирана на едноименната поредица книги на полския автор Анджей Сапковски, но мнозина откриват повече прилики с видеоиграта – нещо, което шоурънърът Лорън Шмид обещаваше, че няма да направи. Осемте епизода са базирани както на историята от първите книги от поредицата „Вещерът“, така и на няколко разказа-предистория на същия автор, които се развиват в същата вселена, но се отклоняват от основната сюжетна линия на книгите. Гералт от Ривия е представител на рядка раса – вещери, ловци на чудовища, мутанти, подобрени с магически способности и с висока физическа издържливост. Действието се развива на псевдо-средновековна земя, населена с човеци, елфи, безброй чудати създания и магьосници, търсени от редица кралства. За удоволствие на женската аудитория, в ролята на Гералт влиза красавецът Хенри Кавил. Телевизионният критик на „Гардиън“ Луси Манган дава 3 от 5 звезди на първия епизод на сериала. Ерик Кайн от „Форбс“ се радва, че е сбъркал в очакванията си, че игрален римейк на игра би бил провал. Продукцията е   – което се дължи на факта, че действието в книгите на Сапковски не тече линейно. Това донякъде обяснява защо на зрителите често им отнема време да подредят сюжета. За разлика от „Игра на тронове“, отбелязва Кайн,  . Освен това не става ясно от самото начало какъв е основният конфликт – в „Троновете“ той е между Старк и Ланистър, а във „Вещерът“ е между членовете на едно семейство. Това засега би било разбрано единствено от читателите на книгите. За останалите критикът предлага кратък разбор на основните герои – в епизодите виждаме Гералт да ловува чудовища, печелейки от това пари и омагьосвайки различни дами с жълтите си очи. Паралелно се развива историята на Йенефер ( ), която от селско недъгаво момиче, подигравано от всички, се превръща в могъща – и ослепително красива – магьосница. Сюжетната линия на принцеса Цири (  изисква добро познаване на предисторията на родителите и баба ѝ, кралицата на кралство Синтра – нещо, което е трудна задача за напълно незапознатите с вселената на „Вещерът“. Историята на тримата ще се преплете, но ако не искате да четете книгите, ще откриете как става това чак през 2021-а с втория сезон на сериала. Почти във всяко ревю критиците се изкушават да съпоставят „Вещерът“ с „Троновете“ – и докато политиката в сериала на НВО е далеч по-ясна, баталните сцени в историята на Гералт засенчват битките във Вестерос. Сравнения често се появяват и с друг суперхитов сериал в момента, „Мандалорецът“ на „Дисни“. Бен Травърс в „Индиуайър“ предполага, че в следващите епизоди принцеса Цири ще развие връзка с Гералт, подобна на бебето Йода и Мандалореца. Вещера има нови и нови приключения във всеки епизод, и също като Мандалореца той е ловец на различни създания. Кавил „разбира“ Гералт и затова се справя с този образ по-добре от всяка друга своя роля – той неведнъж е споделял в интервюта, че обича да играе видеоиграта и силно се е надявал да бъде ангажиран за образа. Това се забелязва и в останалия актьорски състав – въпреки някои  , всички актьори приемат ролите си присърце. В ревю за списание „Тайм“, озаглавено „Вещерът“ на „Нетфликс“ е последната катастрофа в ужасната пост-игра на тронове фентъзи телевизия“, Джуди Бърман пише, че „Вещерът“ не може да се класира на първото място за най-лош сериал на 2020 г. Мястото вече е заето от „Виж“, постапокалиптичната драма на „Епъл“ с участието на Джейсън Момоа.  ", "date": "2019.12.28", "title": "„Вещерът“ с усещане за Толкин (ВИДЕО)"}
{"url": "https://clubz.bg/92297-noviqt_trenor_na_ludogorec_vqrvam_che_fenovete_shte_bydat_dovolni_ot_krajniq_rezultat_s_inter", "text": "Думите са на новия треньор на „орлите” Павел Върба пред Нова тв, който даде заявка 2020 година да бъде най-успешната в клубната история на „зелените”. Сред приоритетите са двубоите с италианския гранд „Интер” в Лига Европа и титлата на България. Групите на Шампионската лига са сред основните цели на Върба, който приел офертата на ръководството на \"Лудогорец\" именно заради това. \"Лудогорец\" изтегли гранд - \"Интер\" (Милано) Групите на Шампионската лига са сред основните цели на новия треньор на \"Лудогорец\". \"Лудогорец\" потвърди за чешкия треньор Павел Върба Българското първенство не е толкова слабо и тук има качество, смята Върба. „Признавам си, че не познавам абсолютно всички български отбори. Гледал съм ЦСКА, „Левски” и „Лудогорец”. Те биха се класирали на предни позиции в чешката лига. Ще си призная, че за нас шампионската титла е по-важна. Тя ни дава пътя към Шампионската лига. Със сигурност няма да подценим мача с „Левски” за Купата на България. Ще ни бъде трудно, защото гостуваме. Ще видим какво ще излезе\", продължи той.  Павел Върба обясни дали работата с чужденци е предизвикателство за него. „В „Анжи\" (Махачкала) работих в подобна обстановка. Повече от половината състав там бе от чужденци. Мога да кажа, че съм свикнал да работя по подобен начин. За мен това не е проблем. Не искам да сравнявам „Анжи” с „Лудогорец”. Качеството тук е малко по-различно”, заяви той. Върба коментира и новите попълнения в отбора, които се очакват през януари. „Предвид факта, че 8 души ще се завърнат от наем, ще видим как ще се развият събитията. Признавам, че водим разговори с ръководството на клуба. Възможно е да пристигнат футболисти през януари. Все пак няма да ви кажа имена. Всичко е въпрос на договорки”, каза той. Под ръководството на Върба \"Лудогорец\" ще се опита да играе възможно най-офанзивно и да радва публиката, стана ясно още от намеренията на треньора. И заедно с това 9-ата титла \"да акостира\" в Разград. \"Лудогорец\" потвърди за чешкия треньор Павел Върба", "date": "2019.12.28", "title": "Новият треньор на \"Лудогорец\": Вярвам, че феновете ще бъдат доволни от крайния резултат с \"Интер\""}
{"url": "https://clubz.bg/92299-bedstvenoto_polojenie_v_pernik_ot_dnes_se_udyljava_s_30_dni", "text": "Бедственото положение в Перник се удължава с един месец. Това каза кметът на Перник Станислав Владимиров в интервю за предаването „Европа сутрин“ по телевизия Европа. Това се налагало, за да може държавата да приключи с всички набелязани мерки. В момента пречиствателната станция в града не можела да смогне да пречиства водата. „Затова в спешен порядък ще бъде извършен ремонт на пречиствателната ни станция. Всички ние се надяваме пролетта да има по-голям приток и тогава пречиствателната ни станция да поеме по-големия приток и да може да пречиства водата“, каза още Владимиров. Продължават дейностите по отстраняване на течовете по водопроводната система и по увеличаване на притока в язовир \"Студена\". Около 1 км нов водопровод е изграден в пернишкия квартал „Проучване”, където в навечерието на Бъдни вечер във водата бе открита ешерихия коли. Перник: вода няма, Струма - отровена Ананиев: В Перник няма епидемия от заразени с ешерихия коли Петнадесет доброволци от пернишкия квартал \"Църква\" почистват Владайския канал днес, съобщи кметът на района Радослав Динев, цитиран от БТА. Инициативата цели да се увеличи дебитът, който влиза в язовир \"Студена\". Сега Владайският канал осигурява около 60-70 л/сек. за питейния водоизточник на Перник. Друга група граждани организира утре \"Пернишки съботник\" също за почистване на Владайския канал и затрупани шахти от клони и пясъчни наноси. На 17 декември доброволци от пернишкия квартал \"Църква\" и селата Драгичево, Рударци и Кладница почистиха гористия терен към водосборната зона \"Сива грамада\" във Витоша. Акцията им завърши с успех - водите, течащи под морените, бяха заустени към Витошкия водопровод и дебитът му увеличен с 10 л/сек. БНР съобщава, че утре в града ще има гражданско шествие и ще бъде отслужен молебен за преодоляване на безводието. Участниците ще бъдат с жълти светлоотразителни жилетки. Ананиев: В Перник няма епидемия от заразени с ешерихия коли", "date": "2019.12.28", "title": "Бедственото положение в Перник от днес се удължава с 30 дни"}
{"url": "https://clubz.bg/92302-ari_ben_obvinitel_na_kevin_spejsi_se_samoubi", "text": "Ари Бен, бивш съпруг на норвежката принцеса Марта Луиз и един от обвинителите на Кевин Спейси, е отнел живота си навръх Коледа, на 47-годишна възраст. Кевин Спейси вече не е обвиняем за сексуално посегателство Бен бе писател, автор на книгата „Дяволски тъжен“ ( ), и художник. Бракът му с норвежката принцеса трая от 2002 г. до 2016 г. и не бе одобряван от норвежкото кралско семейство заради видео на Бен, заснет на парти с проститутки, които се дрогират пред камера. През 2017 г., когато движението   набираше скорост в Холивуд, Бен разказа, че е станал жертва на сексуално нападение от актьора след концерт по повод присъждането на Нобеловата награда за мир през 2007 г. Още трима обвиняват Кевин Спейси в гей секстормоз Не се съобщават подробности около смъртта на Ари Бен. Това е второто самоубийство на обвинител на Спейси – през септември живота си отне масажист, който заведе дело срещу актьора по обвинения, че Спейси го е карал да го опипва. Още трима обвиняват Кевин Спейси в гей секстормоз", "date": "2019.12.28", "title": "Ари Бен, обвинител на Кевин Спейси, се самоуби"}
{"url": "https://clubz.bg/92298-kyrvav_atentat_s_kola_bomba_v_mogadishu", "text": "Най-малко 73 души са загинали при атентат с кола бомба в сомалийската столица Могадишу, съобщи правителствен говорител, цитиран от Асошиейтед прес и Ройтерс, информира БТА. Десетки други са ранени. Броят на загиналите сигурно ще нарасне, тъй като десетки други са откарани в болница, някои от тях в тежко състояние, каза говорителят Исмаил Мухтар. Този атентат една от най-кървавите касапници в страната за последните години. Доктор Мохамед Юсуф, директор на болница \"Мадина\", каза, че при тях са докарани 73 тела. Шефът на местната Бърза помощ каза, че засега има над 50 ранени. В болницата семейства и приятели търсят сред телата на загиналите своите близки. Колата експлодирала на много оживен полицейски контролен пункт в града, на който се събира пътна такса. Това станало в сутрешния час пик, когато много хора отивали на работа и на училище след петъчния празничен ден. Повечето от жертвите са ученици и студенти. Потвърдено е, че сред убитите има и двама турски граждани. Свидетел, цитиран от Ройтерс, живеещ наблизо, излязъл от къщи веднага след взрива да види какво става и преброил най-малко 13 трупа. \"Десетки други крещяха за помощ, но полицията незабавно откри стрелба и аз бързо се прибрах у дома\", каза той. Друг свидетел, цитиран от АП, казва: \"Видях много мъртви тела на земята. Някои от мъртвите бяха полицаи, но повечето бяха ученици\". \n\tКметът на Могадишу майор Омар Мухамуд потвърди пред репортери, че повечето от жертвите са деца и ученици, както и студенти, минаващи оттам с автобус. На снимки от местопроизшествието се виждат обгорели каросерии на коли и окървавени тела, а над града се издига гъст облак дим. Никой засега не е поел отговорност за кървавия атентат, но свързаната с терористичната мрежа Ал Каида ислямистка групировка \"Аш Шабаб\" често извършва такива атаки. Групировката, която се стреми да свали подкрепяното от ООН правителство, бе изтласкана от столицата Могадишу преди няколко години, но продължава да контролира чрез рекетьорска \"данъчна\" система части от централните и южните райони на Сомалия и да извършва нападения срещу популярни и оживени места като кръстовища и хотели в крайморската столица. Екстремистите от \"Аш Шабаб\" вече могат сами да си изработват експлозиви - тяхното \"любимо оръжие\", казаха в началото на тази година експерти от ООН, наблюдаващи спазването на санкциите срещу Сомалия. Преди това групировката разчиташе на военни експлозиви, завзети при атаки срещу мироопазващите сили от Африканския съюз. Установяването на точния брой на жертвите и на пострадалите при такива атентати в Сомалия не е лека задача, защото властите са дали инструкция на медицинския персонал да не разкриват бройки,, а на журналистите е забранено да отиват на местата, където са извършени такива терористични атаки, отбелязва Ройтерс. Днешният атентат напомня за най-кървавия досега, извършен от \"Аш Шабаб\" през 2017 година, когато загинаха над 500 души. Групировката тогава не посмя да поеме отговорност за взрива, който предизвика изблик на гняв сред местното население. \"Тази експлозия е подобна на онази през 2017 г. Тя стана само на няколко крачки от мястото, където съм сега, и ме свали на земята. Никога през живота си не съм виждал толкова силна експлозия\", каза друг днешен очевидец - Абдурахман Юсуф, цитиран от АП. Сомалия е раздирана от вътрешни конфликти и междуособици от 1991 г. насам, когато военните племенни вождове свалиха диктатора Сиад Баре, а след това започнаха борби помежду си.", "date": "2019.12.28", "title": "Кървав атентат с кола бомба в Могадишу"}
{"url": "https://clubz.bg/92303-plovdiv_shte_tegli_zaem_ot_120_mln_lv_za_infrastrukturni_proekti", "text": "На последното си заседание Общинският съвет в Пловдив гласува да се изтегли внушителен кредит от 120 млн. лв., съобщава бТВ. Предложението беше на кмета Здравко Димитров, според когото Европа дава \"евтини пари и трябва да се възползваме\". С 30 гласа \"за\", 16 \"против\" и двама въздържали се съветниците гласуваха да се започнат преговори с Европейската инвестиционна банка за заема. Парите ще отидат за реализиране на инфраструктурни проекти, тъй като в момента община Пловдив няма средства на инфраструктурни проекти Сред проектите са важна връзка между кварталите „Южен” и „Тракия”, както и нов мост над река Марица. Сред основните въпроси, поставени от съветниците, беше дали това ще доведе до скок на местните данъци. Според кмета това нямало да се случило.  „Прехвърляме този кредит не на нашите деца, а на нашите внуци. Затова исках да ми покажете икономически как ще се развива този град и неговият бюджет и да докажете на пловдивчани, че няма да се налага да се вдигат данъците им, за да се изплаща този кредит”, контрира Николай Радев от БСП. Евелин Парасков от „Съюз за Пловдив” за Пловдив също обяви, че неговата политическа сила няма да подкрепи тегленето на заема, тъй като „пари за някои от нещата са били хвърлени на вятъра”. Тегленето на 120 милиона лева кредит ще бъде подложено и на обществено обсъждане с гражданите на Пловдив. Общинските съветници гласуваха и повишение на такса битови отпадъци от 1,5 до 1,8 промила. Изчисленията показват, че увеличението е средно с 1,20 лв. на имот за месец. Повишението на данъка за прехвърляне на имот е от 2,5 на 3%.", "date": "2019.12.28", "title": "Пловдив ще тегли заем от 120 млн. лв. за инфраструктурни проекти"}
{"url": "https://clubz.bg/92274-svaliha_%E2%80%9Ekotkite%E2%80%9C_ot_nominaciite_za_%E2%80%9Eoskar%E2%80%9C", "text": "Компанията, продуцирала мащабната киноверсия на мюзикъла „Котките“ – „Юнивърсъл пикчърс“ – свали филма от списъка с предложения за награди. Само преди ден в листа с предложения бяха отбелязани 7 филма – „Ние“ на режисьора Джордан Пийл, „1917“ на Сам Мендес, „Queen & Slim“ на Мелина Мацукас, анимациите „Как да си дресираш дракон 3“, „Сами вкъщи 2“ и „Загубеният Йети“. Седмият филм сред предложенията беше „Котките“. \"Котките\": вълна от възмущение от кръстоската между животни и хора (ВИДЕО) Веднага след коледния ден музикалната комедийна драма на Том Хупър изчезна от сайта на „Юнивърсъл пикчърс“ без обяснения. След многобройните промени в последния момент преди премиерата и яростната отрицателна реакция на критиците, филмът няма да бъде селектиран за нито една филмова награда, включително и за „Оскар“. Критиката за „Котките“: Коткастрофа! Освен това се оказа, че провалът му е не само естетически, но и финансов. Бюджетът на мюзикъла е над 95 млн. долара, а за 2 седмици, откакто филмът е на екран, са събрани само 15 млн. долара от прожекциите в цял свят. При това в най-силното време – около празниците. Продуцентите вече са почти убедени, че няма да могат да си върнат похарчените за „Котките“ пари. Критиката за „Котките“: Коткастрофа!", "date": "2019.12.28", "title": "Свалиха „Котките“ от номинациите за „Оскар“"}
{"url": "https://clubz.bg/92300-obshtinskiqt_syvet_v_plovdiv_razvali_koncesiqta_za_stadion_hristo_botev", "text": "Общинският съвет в Пловдив гласува \"за\" развалянето на концесията на стадион \"Христо Ботев\", съобщава БНР. Фенове на \"Ботев\" (Пловдив) на протест - заради спрения строеж на стадиона По този начин стадионът вече е общински. С 37 гласа \"за\" концесията бе развалена по взаимно съгласие. Стадион в Пловдив ще има, защото Борисов обещал В полза на община Пловдив остава гаранцията на стойност 491 300 лева, както и проекта на стойност 929 496 лева. Концесията бе сключена през 2013 година за срок от 35 години. В началото на ноември на срещу между фенове и собственика на клуба Георги Самуилов се разбра, че обявеното в края на август рестартиране на строежа на стадиона няма да се случи. Обещанието тогава дойде от Самуилов, при това в присъствието на премиера Бойко Борисов, на спортния министър Красен Кралев и на тогавашния кандидат за кмет, а вече избран за такъв, Здравко Димитров.  Церемонията бе официална и именно за обявяване на старт на довършването на строежа. От казаното тогава се разбра, че инвестицията е на собственика Самуилов и е в размер на 25 млн. лв., а съоръжението се очаква да е готово до 2-3 години. За стадиона на \"Ботев\" (Пловдив) премиерът заяви, че  Строежът обаче така и не започна, а по-късно стана ясно, че плановете за това се преустановяват. Според част от феновете това значи, че ходът с церемонията преди местния вот е бил просто предизборна проява.  Привържениците на \"Ботев\" организираха няколко протеста с искане стадионът да бъде направен.  Преди помалко от месец премиерът Борисов обяви, че с държавно финансиране ще бъде завършено изграждането на стадиона, но преди това трябва да бъде развален концесионният договор. Стадион в Пловдив ще има, защото Борисов обещал", "date": "2019.12.28", "title": "Общинският съвет в Пловдив развали концесията за стадион \"Христо Ботев\""}
{"url": "https://clubz.bg/92301-borisov_se_pohvali_che_kameryn_mu_e_pratil_s_avtograf_knigata_si", "text": "Премиерът Бойко Борисов се похвали във фейсбук, че бившият британски министър-председател Дейвид Камърън му е пратил с автограф книгата си  „For the Record“.  По време на визитата си в нашата страна Камерън разгледа оградата с Турция, повози се в джип, управляван от Борисов, разгледа фотографиите в кабинета на българския премиер, който му сподели, че \"три папи са го галили по главата\", видя и нестинарски танц.  Юнкер: Камерън е разрушител на модерните времена Все пак в историята Камерън няма да остане с посещението си в България, а като политика, който предизвика референдума за Брекзит и с това даде началото на тежка политическа криза във Великобритания с дългосрочни последици за цяла Европа. Камерън: Европейските държави да се поучат от България за бежанците (видео) \"Дейли телеграф\": Откритото говорене на плещестия премиер за Брекзит е смущаващо \"Благодаря на   за автобиографичната му книга „For the record“. В нея той обръща специално внимание на визитата си в България през 2015 г., когато заедно посетихме границата ни с Турция по време на най-голямата мигрантска вълна. И днес ние се справяме с опазването на границата и отчитаме нулев миграционен натиск. От януари до средата на декември от Турция в целия ЕС има ръст нелегалните мигранти с 46% спрямо същия период на 2018 г.\", пише в публикацията на Борисов за подарената му автобиография на бившия британски премиер. Борисов показа на Камерън нестинарки в \"Драгалевци\"     Камерън: Европейските държави да се поучат от България за бежанците (видео) \"Дейли телеграф\": Откритото говорене на плещестия премиер за Брекзит е смущаващо Борисов показа на Камерън нестинарки в \"Драгалевци\"", "date": "2019.12.28", "title": "Борисов се похвали, че Камерън му е пратил с автограф книгата си"}
