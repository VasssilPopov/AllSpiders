{"url": "http://clubz.bg/74816-sauditec_hodel_iz_istanbul_preoblechen_kato_kashogi", "text": "Саудитски гражданин се е опитал да се представи за убития журналист Джамал Кашоги, като се разхождал из улиците на Истанбул в неговите дрехи. Както съобщи днес телевизия Си Ен Ен, за това свидетелстват записи от камерите за външно наблюдение, с които разполагат разследващите случая. \n\tНа показаните от телевизията кадри от 2 октомври се вижда човек, който час и половина след пристигането на Кашоги в саудитското консулство, излиза от черния вход на сградата с изкуствена брада, с очила и в дрехите на журналиста - тъмно сако, сива риза и сиви панталони. Няколко часа по-късно този човек е заснет и от камерите край една от забележителностите на Истанбул - Синята джамия. След известно време той се преоблякъл в обществена тоалетна и излизайки на улицата, изхвърлил пакет, в който вероятно са се намирали дрехите на Кашоги. ЕС готви обща позиция за убийството на Кашоги Тръмп вече говори за лъжи в случая Кашоги Кашоги изчезна на 2 октомври, след като влезе в саудитското консулство в Истанбул. Саудитска Арабия призна през уикенда, че той е починал. Според първоначалната версия на Рияд Хашоги е починал в консулството, след като се сбил с хора, които срещнал там. Тръмп вече говори за лъжи в случая Кашоги", "date": "2018.10.22", "title": "Саудитец ходел из Истанбул преоблечен като Кашоги"}
{"url": "http://clubz.bg/74812-sydyt_na_es_vyrna_shestima_ot_chlenovete_na_vyrhovniq_syd_na_polsha", "text": "Шестима съдии от полския Върховен съд се върнаха днес на работа, след като Съдът на ЕС отмени тяхното принудително пенсиониране, наложено им от правителството, предаде Асошиейтед прес. Съдът на ЕС нареди на Полша да спре съдебната реформа През юли двайсет и трима магистрати бяха принудени да излязат в пенсия, след като влезе в сила закон, който понижи от 70 на 65 години пенсионната възраст за съдиите в Полша. ЕК погна Полша заради нарушаване на независимостта на Върховния съд Въпросът с пенсионирането бе отнесен до Съда на Европейския съюз, който в петък постанови временно замразяване на действието на закона и разпореди връщането на работа на пенсионираните съдии. Предстои най-висшата съдебна инстанция на ЕС да се произнесе по същество и по самия закон. Десетки симпатизанти приветстваха шестимата съдии, които влязоха днес в сградата на Върховния съд във Варшава. Сред тях бе и първият председател на съда Малгожата Герсдорф, която каза, че решението на Съда на ЕС е своеобразна победа за колегите ѝ. Тя призова и останалите принудително пенсионирани магистрати да се върнат на работа, което се очаква да стане по-късно тази седмица.  Решението на Съда на ЕС е удар по политиката на консервативното полско правителство, което твърди, че се стреми да отстрани съдиите, заемали постовете си по времето на комунизма, отбелязва АП.  Понижаването на пенсионния праг е част от по-обхватна съдебна реформа, започната след като партия \"Право и справедливост\" пое властта през 2015 г. Критици казват, че националистическата консервативна формация подкопава независимостта на съда, гарантирана от конституцията на Полша.  Как Полша ликвидира тихомълком и с малки стъпки демократичния строй ЕК погна Полша заради нарушаване на независимостта на Върховния съд Как Полша ликвидира тихомълком и с малки стъпки демократичния строй", "date": "2018.10.22", "title": "Съдът на ЕС върна шестима от членовете на Върховния съд на Полша"}
{"url": "http://clubz.bg/74811-dvete_korei_razminirat_granicata_si", "text": "Двете Кореи приключиха с разминирането на пограничното селище Панминчжон в рамките на общите си усилия за премахване на оръжията от района, предаде Асошиейтед прес, като се позова на южнокорейските власти. \n\tНовината беше съобщена след среща днес между военни от Южна и Северна Корея и ръководеното от САЩ командване на силите на ООН в Панминчжон с цел обсъждане на усилията за премахване на оръжията. Това беше втора поред среща за преглед на усилията за демилитаризиране на Панминчжон - най-известното място в 248-километровата Демилитаризирана зона (ДМЗ) по тежко укрепената граница. Южнокорейски министър: В Северна Корея има между 20 и 60 ядрени бомби Демилитаризирането на Панминчжон беше една от договореностите, които Пхенян и Сеул постигнаха миналия месец за намаляване на напрежението във военната сфера. Те бяха подписани от министрите на отбраната на двете страни в кулоарите на срещата на техните лидери в Пхенян, припомня АП. \n\tКато следваща стъпка за демилитаризиране на Панминчжон, двете Кореи и командването на ООН се споразумяха за пълно премахване до четвъртък на всички оръжия и гранични постове. След това в рамките на два дни ще бъде проверено изпълнението на договореностите, заяви южнокорейското министерство на отбраната.  \n\tЦелта е в крайна сметка в Панминчжон да останат по 35 невъоръжени военнослужещи от всяка от двете Кореи, които да охраняват селището. \n\tОфициално за цялата ДМЗ, включително Панминчжон, отговарят заедно Северна Корея и командването на ООН, наследство от Корейската война (1950-1953 г.), приключила с примирие, но не и с мирен договор. Северна Корея и Китай подписват примирието, от една страна, а командването на ООН - от друга. Южна Корея не е страна по споразумението, отбелязва АП. \n\tТо е подписано именно в Панминчжон. След края на войната там има редица случаи на кръвопролития и насилие, а войници от двете Кореи стоят там едни срещу други само на метри едни от други. \n\tПо силата на договореностите от миналия месец двете Кореи премахват мините от още един фронтови район, където планират за първи път заедно да издирват тленни останки на войници, загинали във войната. Те възнамеряват също да обособят буферни зони по сухопътната и морската си граница, както и забранена за полети зона над границата. \n\tСпоред южнокорейското министерство на отбраната в петък се очаква в Панминчжон да се срещнат генерали от двете страни, за да обсъдят още детайли от изпълнението на договореностите за намаляване на напрежението. САЩ оставят в сила строгите санкции срещу Северна Корея Също днес представители на Кореите се срещнаха и в новосъздаденото от тях бюро за връзка в севернокорейския граничен град Кесон за разговори за сътрудничество в горския сектор. \n\tЛибералното правителство в Сеул се стреми към засилване на взаимодействието с Пхенян. Според САЩ обаче подобни стъпки трябва да се предприемат единствено в унисон с глобалните усилия за ядрено разоръжаване на Северна Корея, отбелязва Асошиейтед прес. САЩ оставят в сила строгите санкции срещу Северна Корея", "date": "2018.10.22", "title": "Двете Кореи разминират границата си"}
{"url": "http://clubz.bg/74805-shou_s_vsichki_aktori_ot_igra_na_tronove", "text": "Шон Бийн, актьорът, който въплъти Нед Старк в „Игра на тронове“, съобщава, че е заснет специален епизод с всички участници в сериала – независимо дали персонажите им вече не са част от сериала, или са от малкото оцелели в месомелачката на писателя Джордж Р. Р. Мартин. Идеята е на водещия Конан О’Брайън, а домакин – неговото телевизионно шоу „Конан“. Епизодът, част както от „Игра на тронове“, така и от предаването на О’Брайън, е сниман тази година в Белфаст към края на снимките на осмия, финален сезон на сериала, разказва Бийн в интервю пред „Холивуд Рипортър“. Идеята дошла на прощалното парти на сериала, когато така или иначе всички актьори, участвали някога в него, се били събрали, за да отбележат последния снимачен ден. Това ще е последният сезон на хитовата фентъзи драма на НВО, но никой все още няма официална информация кога ще е премиерната дата. От продуцентската къща казват, че ще е някъде в началото на 2019 г., но феновете предполагат, че най-късната дата за премиерен епизод е 21 април, ако сериалът иска да се състезава в наградите „Еми“ 2019-а. Попитан дали все още поддържа контакт с колегите си, част от рода Старк, Шон Бийн отговаря, че „ги вижда само в редки случаи“.", "date": "2018.10.22", "title": "Шоу с всички актьори от \"Игра на Тронове\""}
{"url": "http://clubz.bg/74813-joze_mourino_zavryshtane_v_real_madrid_ne", "text": "Жозе Моуриньо отхвърля завръщане в \"Реал\" (Мадрид) и мисли само за настоящия си клуб \"Манчестър Юнайтед\", заяви самият той на пресконференция. От седмици португалецът е спряган за наследник на Юлен Лопетеги. Общото между двамата е, че позициите им са доста разклатени. Неволите в \"Манчестър Юнайтед\" се задълбочават И \"Реал\", и \"Юнайтед\" от доста години не са започвали толкова зле в първенствата си. Според испанската преса Лопетеги може да излети още в неделя, ако \"белите\" загубят дербито срещу \"Барселона\" на \"Камп Ноу\". Какво се случва с \"Реал\" (Мадрид) По-рано днес - на аналогичен брифинг в Мадрид преди утрешното домакинство на \"Реал\" срещу \"Виктория\" (Пилзен) в Шампионската лига, Лопетеги увери, че не се чувства сразен и че въпреки загубите гледа с оптимизъм на предстоящите двубои. Договорът е до юни 2020 г.  Пресконференциите на двамата поразително си приличаха. Те посочиха, че мислят мач за мач, гледат напред, контролират положението - поне доколкото касае преките им задължения, не коментират отделни играчи. Както и Кристиано Роналдо, срещу когото Моуриньо ще се изправи утре, когато \"червените дяволи\" срещнат \"Ювентус\" в Шампионската лига в Манчестър. Все пак Лопетеги показа, че е доста по-несигурен за бъдещето, отколкото Моуриньо. Бившият селекционер на Испания каза, че единствено е сигурен, че ще води \"лос меренгес\" срещу \"Виктория\" (Пилзен), за по-нататък не се ангажира с прогноза. \"Реал\" (Мадрид) намерил заместник на Юлен Лопетеги Моуриньо отказа да отговаря на въпроси свързани с отношенията му със звездата Пол Погба и изтъкна, че Роналдо е един от най-добрите футболисти в историята на футбола. Какво се случва с \"Реал\" (Мадрид) \"Реал\" (Мадрид) намерил заместник на Юлен Лопетеги", "date": "2018.10.22", "title": "Жозе Моуриньо: Завръщане в \"Реал\" (Мадрид)? Не"}
{"url": "http://clubz.bg/74786-voenna_staq_na_fejsbuk_protivodejstva_na_falshivite_novini", "text": "В иначе безинтересната част на обширния комплекс на \"Фейсбук\" в Силициевата долина има заключена врата, на която е залепена табела с надпис \"Военна стая\", пише Асошиейтед прес, цитирана от БТА. Зад вратата се намира ръководен център, създаден от социалната мрежа за борба с фалшиви профили и неверни новинарски публикации преди наближаващите избори. В стаята десетки служители напрегнато са се вторачили в своите монитори, а потоци от данни преминават по огромни контролни табла. На стените са поставени плакати, подобни на тези, които Фейсбук често използва, за да предупреждава или увещава своите служители. На един от тях пише: \"Във Фейсбук нищо не е проблем на някой друг.\" Този девиз може да се стори ироничен на някои, като се има предвид, че военната стая беше създадена за противодействие на заплахи, които почти никой в компанията, най-малкото главният изпълнителен директор Марк Зукърбърг, не приемаше сериозно само преди две години и които сега според критиците на компанията представляват заплаха за демокрацията. Дни след изненадващата победа на президента Доналд Тръмп, Зукърбърг отхвърли твърденията, че резултатът е бил повлиян от измислени новинарски публикации във Фейсбук, и нарече тази представа \"доста смахната\". Безразличното отношение на Фейсбук обаче се промени след засилването на критиките срещу компанията в Конгреса и на други места. По-късно тази година тя призна, че е пуснала хиляди реклами, популяризиращи фалшиви информации, поставени от руски агенти. Зукърбърг в крайна сметка превърна подобряването на Фейсбук в свое лично предизвикателство за 2018 г. Военната стая е важна част от извършващите се подобрения във Фейсбук. Нейната технология използва системата за изкуствен интелект, която Фейсбук употребява за подпомагане на откриването на \"недостоверни\" публикации и потребителско поведение. Фейсбук допусна под строг контрол Асошиейтед прес и други медии до своята военна стая преди втория тур на президентските избори в Бразилия на 28 октомври и изборите в средата на мандата в САЩ на 6 ноември. Повече от 20 различни екипа сега съгласуват усилията на над 20 000 човека, повечето подизпълнители, посветили се да блокират фалшиви профили и измислени новини и да спират други злоупотреби във Фейсбук и останалите й услуги. Като част от тези усилия Фейсбук също така е наела проверители на факти, включително Асошиейтед прес, които да преглеждат новинарските материали, публикувани в социалната й мрежа. Фейсбук признава заслугата на своята военна стая и на други засилени проверки за изтриването на 1,3 милиарда фалшиви профила през последната година и премахването на стотици страници, създадени от чужди правителства и други субекти, опитващи се да причиняват неприятности. Остава обаче неясно дали Фейсбук прави достатъчно, каза президентът на наблюдаващата дезинформацията либерална организация \"Медиите имат значение за Америка\" Анджело Карузоне. Той отбеляза, че сензационните теми, разпространявани в измислени новинарски материали, могат доста ефективно да държат хората \"ангажирани\" във Фейсбук, а това на свой ред прави възможна продажбата на по-голям брой от рекламите, от които идват повечето приходи на Фейсбук. Военната стая за изборите и вътрешните й механизми продължават да са твърде непроницаеми, за да се определи дали това помага на Фейсбук да се справя по-добре със задачата да предпазва услугите си от боклуци или е просто \"временна конферентна стая с куп компютърни монитори в нея\", каза Моли Маккю. Тя описва себе си като изследовател на \"информационната война\" в организацията \"Нова медийна граница\", изучаваща потока от съдържание в социалните медии. Маккю смята, че във Фейсбук има противоречия дали да блокира някое съдържание, за което вече знае, че е подозрително, \"защото държи хората в своята платформа, като предизвиква емоционална реакция, следователно й харесва те да харесват противоречивите материали. Винаги ще съществува въпросът за придържането към правилата, когато става дума за премахване на радикално, смахнато съдържание, защото именно това занимава хората и именно това искат те.\" Фейсбук защитава своята военна стая като ефективно оръжие срещу дезинформацията, въпреки че усилията й все още са в процес на развитие. Чакрабарти например призна, че някои \"дефекти\" са попречили на Фейсбук да предприеме неуточнени действия за предотвратяване на опити за манипулация на първия тур на президентските избори в Бразилия по-рано този месец. Той отказа да навлезе в подробности. Военната стая сега е съсредоточена върху следващия тур на изборите в Бразилия и наближаващите избори в средата на мандата в САЩ. Големи американски и бразилски знамена висят на срещуположни стени, а часовници показват времето в двете страни. Фейсбук отказа да позволи на медиите да разгледат внимателно компютърните екрани пред служителите и настоя репортерите да не споменават част от техниката във военната стая, определяйки това като \"частна информация\". Докато са на работа, служителите във военната стая могат да излизат от нея само за кратки посещения до тоалетната или за да си вземат набързо храна, която да ядат на своите бюра. Макар че не са взети окончателни решения, военната стая вероятно ще се превърне в нещо постоянно за Фейсбук, каза директорът за глобалната политика и правителствения обхват Кейти Харбат.", "date": "2018.10.22", "title": "\"Военна стая\" на \"Фейсбук\" противодейства на фалшивите новини"}
{"url": "http://clubz.bg/74801-dni_predi_macha_poluprazna_zala_za_kubrat_pulev_hyui_fyuri", "text": "Броени дни преди мача в тежка категория на професионалния бокс между Кубрат Пулев и британеца Хюи Фюри зала \"Арена Армеец\" е полупразна, пише Sportal.bg. Продадени са малко над 5000 билета за галавечерта на 27 октомври. Явно това е принудило организаторите да направят ново намаление на пропуските. Занижена е цената на талоните от 60 лева - на 50. Въведени са и две нови категории - по 35 и 40 лв. Припомняме, че най-евтините са по 20 лв., а най-скъпите - по 300 лв. Билети по 20 лева за мача Кубрат Пулев - Хюи Фюри (СНИМКИ) Интересът към двубоя не е голям, а това е неочаквано. Хюи Фюри не е голямо име, но е доста млад (23 г.), а досега Пулев не се е срещал с такъв съперник най-вече като стил на игра. Победителят от срещата ще получи статута на официален претендент на Международната боксова федерация (IBF) и световният шампион Антъни Джошуа в близко бъдеще ще трябва да се съобрази с това, за да защити една от титлите си. Шоуто в събота започва в 19:30 часа с подгряващи мачове, а Пулев и Фюри се очаква да излязат на ринга след 23 ч. Преди това има български срещи: Спас Генов - Коко Семерджиев-Тайсъна и Стилян Костов - Йосиф Панов. Тервел Пулев пък ще се бие за европейската титла срещу Леонардо Брусезе. Кубрат Пулев не е имал мач през тази година. През есента на 2017-а той се контузи преди сблъсъка за световната титла срещу Джошуа на националния стадион в Кардиф и оттогава не е излизал на ринга.", "date": "2018.10.22", "title": "Дни преди мача: полупразна зала за Кубрат Пулев - Хюи Фюри"}
{"url": "http://clubz.bg/74814-hilqdi_demonstrirat_sreshtu_ksenofobiqta_v_iztochna_germanska_provinciq", "text": "Над 10 000  демонстранти заляха вчера улиците на Дрезден. Членове на граждански сдружения и профсъюзи се изправиха срещу ксенофобското движение Пегида (Патриотични европейци срещу ислямизирането на Запада), основано точно преди четири години в столицата на федерална провинция Саксония Дрезден. В тяхното сборище вчера  участваха близо 5000 души. Сред основните лозунги на контрадемонстрацията бяха “Дрезден е пъстър”  и «Дрезден. Респект», като респект беше изписан на още шест езика, вкючително на руски и арабски. Основният лозунг беше «Сърце вместо подстрекателство» (на немски е почти в рима «Herz statt Hetze»).  Към контрадемонстрацията се присъединиха и премиерът на Саксония, християндемократът Михаел Кречмер, вицепремиерът Мартин Дулиг и министърката на науката Ева-Мария Щанге. Последните двама са социалдемократи от управляващата коалиция в Дрезден. От трибуната пред кметството Кречмер се обърна към множеството и не скри задоволството си, че двойно повече граждани се възправиха срещу участниците в похода на Пегида: \"Това ни окуражава и е важен сигнал\".  Същевременно Кречмер призна, че е изминало дълго време, докато се намери верният отговор спрямо ксенофобите. Дулиг призова да се води битка в името на демокрацията и хуманизма. Колежката му Ева-Мария Щанге предупреди, че Пегида вече не привлича единствено недоволни, а и хора с крайнодесни убеждения и ги окриля. Федералният външен министър Хайко Маас написа в туитър: Организаторите на демонстрацията «Сърце вместо подстрекателство» дадоха израз на задоволство: \"Показахме, че въпреки различни политически схавщания чрез обща цел посочихме ясни граници на десните подстрекатели от Пегида и тем подобни. Сплотеността, която беляза днешния ден, може да е начало на прелом, на ново мислене. Всеки ден трябва да се използва за отпор на расизма и ненавистта. Не само на улицата, а в целия обществен сектор\". Пегида за пореден път показа истинското си лице. Нейните привърженици скандираха «Народни предатели!», «Съпротива!» «Меркел да си ходи!» Носеха се и викове: «Да съборим джамиите!» Предводителят на Пегида Луц Бахман изрично благодари на привържениците на движението за техния кураж. Да припомним, че Пегида е под специално наблюдение от страна на контраразузнаването. Това в демократична Германия се прави крайно рядко, само при съмнения за застрашаване устоите на държавата. По данни на полицията, въпреки многохилядните паралелни демонстрации, не се е стигнало до сериозни сблъсъци. Имало е само два случая на нараняване. Четиридесет и осем -годишен мъж е блъснал с презрение противничка на Пегида. Трима неизвестни засега лица са нанесли побой над 58-годишен симпатизант на Пегида. Според полицията в момента се анализира речта на десния популист Михаел Щюрценбергер, произнесена по повод  четвъртата годишнина от основаването на ксенофобското движение. Ако се установи  подстрекателство, застрашаващо устоитие на държавата, той ще отгововаря пред закона.", "date": "2018.10.22", "title": "Хиляди демонстрират срещу ксенофобията в източна германска провинция"}
{"url": "http://clubz.bg/74800-es_gotvi_obshta_poziciq_za_ubijstvoto_na_kashogi", "text": "ЕС съгласува обща позиция в отговор на убийството на саудитския журналист Джамал Хашоги, заяви днес говорител на Европейската комисия. Миналата седмица въпросът е бил обсъден накратко от Европейския съвет в Брюксел. Според Схинас за определяне на последиците са необходими допълнителни консултации. Как точно е умрял Кашоги - не е разрязан, а удушен Убийството на Кашоги ще бъде обсъдено и утре на сесията на Европарламента в Страсбург. По-рано днес Германия настоя за единна позиция на ЕС към Саудитска Арабия. Това стана,след като Берлин подкрепи замразяване на оръжейния износ за кралството след убийството на Кашоги.", "date": "2018.10.22", "title": "ЕС готви обща позиция за убийството на Кашоги"}
{"url": "http://clubz.bg/74810-kremyl_nalaga_sankcii_na_ukrajna", "text": "Руският президент Владимир Путин подписа днес указ за налагането на специални икономически санкции на Украйна. Документът е   на сайта на Кремъл. \"Блумбърг\": US санкциите срещу Русия са като тактиката на опожарената земя Решението е взето заради \"неприятелски действия\" от страна на Украйна по отношение на гражданите и юридическите лица на Руската федерация. В съответствие с текста на постановлението правителството следва да определи списъците на физическите и юридическите лица, по отношение на които се прилагат специални икономически мерки, както и да определят самите мерки. Салвини готов да води ЕС и за вето над санкциите срещу Русия Отбелязва се, че санкциите ще бъдат отменени, ако Киев прекрати действието на санкциите си спрямо руски граждани. В края на август Украйна подготви нов пакет антируски санкции. Повод за разширяване на обхвата на ограничителните мерки стана строителството на Кримския мост. Москва пуска моста до Крим през май В списъка попаднаха 19 юридически лица, съпричастни към строителството на моста през Керченския пролив. Украинското правителство редовно удължава санкциите по отношение на Руската федерация заради намесата на Москва в сепаратисткия конфликт в Източна Украйна, избухнал през април 2014 г. - броени месеци след като Русия анексира Крим. Обвинения, които Русия отхвърля. На 12 юли Владимир Путин удължи до края на 2019 г. действието на указа за забрана на вноса на голяма група хранителни стоки, наложени на страните от ЕС, САЩ и още няколко, наложили санкции на Русия след анексията на Крим. Москва определя това свое действие като \"присъединяване\", случило се след референдум, резултатите от който международната общност не признава. В същото време днес четири страни извън Европейския съюз - Албания, Норвегия, Украйна и Черна гора - се присъединиха към решението на Брюксел за удължаване на действието на санкциите срещу Русия, съобщи външнополитическата служба на ЕС, цитирана от ТАСС. На 12 септември ЕС удължи с 6 месеца до 15 март 2019 г. действието на черния си списък срещу Русия, в който са включени над 150 физически и около 40 юридически лица. Салвини готов да води ЕС и за вето над санкциите срещу Русия Москва пуска моста до Крим през май", "date": "2018.10.22", "title": "Кремъл налага санкции на Украйна"}
{"url": "http://clubz.bg/74803-byudjet_2019_vijte_kolko_i_na_kogo_dava_vlastta_predizborno", "text": "През 2019-та, когато ще има избори за евродепутати и за местни органи на власт, бюджетът е особено щедър към държавни служители, в това число учители, здравеопазване и отбрана, където разходите са значително увеличени, става ясно от проекта,   днес от Министерството на финансите. Към проекта, по традиция се прилага и средносрочната бюджетна прогноза, според която разходите се увеличават - и от 44 457 млн. лева за 2019 г. се очаква да достигнат 47 582,3 млн. лева през 2021 г.  Борисов отвори чувала с подаръците Увеличават се целевите помощи за отопление, като за догодина средствата са с 40,4 млн. лева повече, което е ръст от 50% спрямо 2018 г. Още 150 млн. лева са предвидени за мерките в законопроекта за хората с увреждания и законопроекта за личната помощ, които парламентът тепърва предстои да обсъди. 7 млн. лева са парите за новия вид месечна помощ за деца без право на наследствена пенсия от починал родител, съгласно промените в Закона за семейни помощи за деца, като размерът на помощта за 2019 г. е 115 лева. Без критерий \"доходи\" при помощта за деца сираци Националният план за повишаване на разходите за отбрана предвижда до 2024 г. те да достигнат 2% от БВП на Република България. Следвайки тази цел, в бюджетната рамка за 2019 г. общо разходите за отбрана възлизат на 1 839.3 млн. лева, което е 1.58% от БВП. Осигурени са средства за поддържане и развитие на националните отбранителни способности и способностите, свързани с колективната отбрана, в т.ч. средства за изпълнение на одобрените от Народното събрание инвестиционни проекти. Първият от тях, чиято реализация се очаква догодина, е за закупуване на изтребители, които ще се плащат разсрочено за 10 години. Бюджетът на здравната каса за 2019 г. е с близо половин милиард - 490 млн. лева повече, а дейността на Фонда за лечение на деца и за лечение в чужбина ще бъде прехвърлен към НЗОК. Той се одобрява на отделно заседание на правителството. За тази година разходите на НЗОК са 3 855.4 млн. лева. Само допреди десет години - през 2008 г., те са били наполовина. Агенцията по трансплантация и Изпълнителна агенция \"Медицински одит\" се обединяват в ново звено - Агенция за медицински надзор, като лечебната дейност ще минава по касата - в името на това \"да върви работата по-гладко\". Средносрочната бюджетна прогноза е заложила увеличение на минималната работна заплата - от 510 лв. на 560 лв. от 1 януари 2019 г., на 610 лв. от 1 януари 2020 г. и на 650 лв. от 1 януари 2021 г. Наред с това - обещаното от премиера Бойко Борисов увеличение с 10 процента на средствата за заплати и осигурителни вноски в бюджетния сектор от 2019 г., за които е осигурен 1 милиард, от които 330 милиона лева отиват за заетите в сферата на образованието. Както бе обяснено по-рано, парите за чиновниците няма да се раздават \"на калпак\", а въз основа на заеманата длъжност и оценките за постигнатите резултати. За 2019 г. увеличението на възнагражденията на педагогическия персонал е средно с 20% с цел през 2021 г. доходите на учителите да бъдат удвоени спрямо нивата им от 2017 г. Променят се механизмите за разпределение на целевата субсидия за капиталови разходи и на общата изравнителна субсидия за 266-те общини в България. Държавата ще прехвърля част от социалните услуги на общините При разпределението на целевата субсидия за капиталови разходи към основния и допълнителния компонент е предвиден и допълнителен ресурс за подпомагане на общините от 4-та и 5-та категория за подобряване състоянието на социалната и техническа инфраструктура на територията им. Изменението на механизма за разпределение на общата изравнителна субсидия по общини през 2019 г. е свързано с определянето на условие за достъп до субсидията. Право да получават изравнителна субсидия през 2019 г. имат общините, чиито постоянни данъчни постъпления към 31 декември 2017 г. на един жител са по-ниски от 120% от равнището им за страната на един жител.  Вноската на България в бюджета на ЕС е 1 282 127,7 милиона лева.  Съдебната власт предлага сериозно увеличен спрямо тазгодишния проект за бюджет. В него приходите се запазват на тазгодишното си ниво от 116 милиона лева, въпреки увеличените многократно такси - 14 пъти за касационните производства, водени от граждани, при касационни жалби по дела с определяем материален интерес таксите ще се изчисляват в процент от интереса и др. Разходите са завишени с близо 200 милиона лева спрямо тази година - до малко над 769,4 милиона лева. За тази година са били  591,12 милиона лева. Всички структури на съдебната власт получават значително по-големи бюджети - ВСС, съдилища, прокуратура, инспекторат, та до резерва на системата, който се увеличава от сегашните 600 000 на 900 000 лева. Но становището на изпълнителната власт охлажда исканията, като одобрява разходи от 666,317 млн. лева, запазва нивото на собствените приходи непроменено и занижава бюджетната субсидия до 550. 317 милиона лева вместо исканите 653,4 милиона лева. Парламентът получава също повече пари - спрямо сегашния бюджет от 62,150 милиона лева за догодина са разписани 79,3 милиона лева. Основната причина е в увеличените капиталови разходи, вдигнати до около 14 милиона лева, заради обновлението, което се извършва на бившия партиен дом, където ще е новата пленарна зала.  Парламентът с нова зала преди следващите избори (СНИМКИ) С малко са увеличени парите за президентството - спрямо тазгодишните 6,668 млн. лева за 2019 г. са предвидени не повече от 500 хиляди отгоре или 7,127 милиона лева.    С над 5 милиона повече предлага правителството да са парите за Министерския съвет - спрямо сегашните 91,07 милиона лева, са предвидени 95,086 милиона лева. Омбудсманът с бюджет от 2,974 милиона тази година, за 2019 г. има да харчи 3,159 милиона лева. Продължава да расте рекордният бюджет на МВР, надминал 1 милиард преди няколко години - планираните за догодина разходи са 1 514 790,2 хиляди лева. От тези над 1,5 милиарда лева,  над 1,338 милиарда са за заплати. За тази година вътрешното министерство имаше да харчи близо 1,3 милиарда лева.    Освен проекта за бюджет за догодина, от МФ представят и актуализираната средносрочна бюджетна прогноза за периода 2019-2021 г.  Целите, заложени в нея, са: за 2019 г. дефицит от 0,5 % от БВП, а за 2020 г. - балансирана бюджетна позиция, която се запазва и през 2021 г. Изразени като процент от БВП, при приходите за периода 2019-2021 г. се наблюдава тенденция за спад от 37,7% до 35,8%, а в номинален размер се увеличават, като от 43 857 млн. лева за 2019 г. се очаква да достигнат 47 582,3 млн. лева през 2021 г. Статистиката отчита по-нисък дълг и излишък от 1 милиард лева В средносрочен план се предвижда запазване на ниските данъчни ставки на корпоративните данъци и тези на данъците върху доходите на физическите лица. Разходите, изразени като процент от БВП, за периода 2019-2021 г. също бележат спад от 38,2% до 35,8%, което представлява средногодишна консолидационна стъпка от около 1,2 процентен пункт от БВП. Въз основа на допусканията и прогнозното нетно дългово финансиране за периода 2019-2021 г. се очаква намаление на държавния дълг от 22,2 млрд. лева през 2019 г. до 22 млрд. лева към края на 2021 г., респективно от 19,1 % до 16,5 % от прогнозния БВП. Нивото на консолидирания дълг на сектор \"Държавно управление\" се очаква да продължи да спада, движейки се в диапазона от 22,5% до 17,7% от БВП или между 24,3 - 23,5 млрд. лева. Прогнозите за относителния дял на консолидирания дълг спрямо БВП остават значително под максимално допустимата референтна стойност на Маастрихтския критерий за конвергенция от 60%, което ще гарантира запазване на равнището на държавна задлъжнялост в устойчиви граници, обясняват от Министерството на финансите. Без критерий \"доходи\" при помощта за деца сираци Държавата ще прехвърля част от социалните услуги на общините Парламентът с нова зала преди следващите избори (СНИМКИ) Статистиката отчита по-нисък дълг и излишък от 1 милиард лева", "date": "2018.10.22", "title": "Бюджет 2019: вижте колко и на кого дава властта предизборно"}
{"url": "http://clubz.bg/74792-kreslivi_politici_v_uj_bedna_dyrjava", "text": "Защо майките на деца с увреждания толкова много нервират управляващите? Защо ги вбесяват до такова мозъчно затъмнение, че управляващите си изпускат нервите и ръсят изрази, които иначе много добре знаят, че не са за казване? Според мене по две причини този протест е трън в седалището на властта. Първата: Майките на деца с увреждания правят това, което всички ние бихме правили, ако ни пука за самите себе си. Протестират. Стоят на улицата, носят тениски с обвинителен надпис, казват какво повече не могат да понасят, изискват, говорят. Защото става дума не за отвлечени ценности, не за протести на инат, дори не за тях самите – става дума за децата им. Българката може да живее в ад, но не може да понесе детето ѝ да живее в ад. Жените мога да преживяват по формулата „карам я някак си“, но са готови на всичко да подобрят живота на децата си. А животът на децата с увреждания е толкова тежък, че той може да бъде само подобряван, няма накъде повече надолу в тази бюрократична социална система, в тази несъвместима с инвалидни колички инфраструктура и в това общество, което в съчувствието си към хората с увреждания стига основно до заричането „Да пази господ!“ Майките нямат място за отстъпление, зад тях са децата им и те заедно с тях са притиснати. Всички ние би трябвало да протестираме като тях, само че ние предпочитаме да я караме някак си, вместо да излезем на улицата. Това стана толкова трудно за правене, че дори да излезеш и да се опиташ да събереш хора за протест, ще се сринеш от общото подозрение, че някой ти плаща. Кой вярва, че у нас има безкористни протести – ей така, за едната чест и в името на достойнството? Когато обаче животът на детето ти зависи от една инвалидна количка, не те интересува какво ще говорят другите – ти излизаш и се бориш, за детето си. Протестът на майките с деца е нашият срам, защото дори само заради това, че нашите деца са прави и здрави, трябваше да бъдем до протестиращите. Втората причина най-кратко може да бъде описана с истината, че каква е една държава си личи най-много по състоянието на най-безпомощните в тази държава. А какво по-безпомощно можете да си представите от дете с тежко увреждане? Държава, която не може да направи живота на ощетените деца по-лек е или толкова безпомощна, че не е в състояние да направи нищо друга, или толкова цинична, колкото е трудно да си представим. Кое от двете? Подозирам, че трудно ще се намери социален работник, който да не е бил на обучение в западна страна. Толкова обучения на кадрите, през колкото са преминали социалните работници, едва ли има в друго министерство. Какво от видяното и изговореното в спа хотели в безбройните семинари приложиха социалните работници? Не знаят, не могат или не им разрешават? Няма пари е обичайното обяснение. Значи държавата е абсолютно безпомощна във всичко останало, щом няма пари за най-безпомощните. Но и цинична – както стана ясно от изказването на вицепремиера Валери Симеонов. Затова той трябва да си отиде – поне да не е цинична тази уж бедна държава, която кресливите политици продължават да грабят.", "date": "2018.10.22", "title": "Кресливи политици в уж бедна държава"}
{"url": "http://clubz.bg/74794-samolet_kaca_na_magistrala_v_sasht_video", "text": "Малък самолет се е приземил по средата на магистрала в Южна Калифорния. Причината за извънредното приземяване - проблем с двигателя. Според властите, на борда на самолета \"Пайпър\" са се возили 25-годишен пилот-инструктор и 36-годишен ученик по летене. Видео, заснето от моторист на магистралата, показва как самолетът се спуска между колите и се движи за известно време по двете ленти. След успешното приземяване пилотът и ученикът избутват самолета от пътя, за да не пречи на трафика.      ", "date": "2018.10.22", "title": "Самолет каца на магистрала в САЩ (ВИДЕО)"}
{"url": "http://clubz.bg/74790-domatenoto_delo_sreshtu_bosiq_i_glishev_syshto_kato_huligani_samo_che_tochno_obratnoto", "text": "Делото за замерянето на парламента с домати през 2015 година мина днес на втора инстанция в познатия \"забавен\" за съдебната система стил. Особено след като Софийската градска прокуратура отказа да поддържа колегите си от районната и доста пламенно адвокатства на подсъдимите. Арести след деветосептемврийското замерване на депутати (СНИМКИ) Делото е за фамозната случка от 9 септември преди три години, когато Николай Колев-Босия започна да замеря сградата на Народното събрание с домати - нещо, което и преди бе правил. Към него тогава се присъединиха и няклоко по-млади немирни глави, а от тях  плюс  амият организатор днес бяха подсъдими. Първоинстанционният Софийски районен съд ги оправда и по двете обвинения: за  (чл. 325 от НК) и по член 274а - за   служебни знаци или надписи. СРП протестира именно оправдаването на петимата и така се стигна до днешното заседание в градския съд. Петимата арестувани за доматената атака - с обвинение за хулиганство (обновена) Днес обаче представителите на горноинстанционната прокуратура - Софийска градска, заявиха, че не поддържат протеста на колегите си. Напротив - ако аксиоматичната дефиниция за хулиганство е, че при него се  подсъдимите -  напротив, целели да послужат именно на това общество. Т.е. -  щом действията им не са продиктувани от желанието да демонстрират неуважение към обществото, а да изразят позиция, така не изпълняват основния състав на престъплението. Що се касае до замерянето на униформените с домати, това било резултат от \"случайно деяние\". Униформеното облекло на служителите не е било цел на подсъдимите, а те, изпълнявайки своите функции, са попаднали под обстрела им, изрази се едната прокурорка. Интересно е, че държавното обвинение каза, че не поддържа протеста на районната прокуратура, но и не го оттегли  На адвоката на подсъдимите Диньо Бозаджиев не му остана нищо друго освен да каже, че се солидаризира с мнението на прокуратурата. Той обаче обърна внимание, че този процес е бил политически от първия си ден. И още нещо интересно. Една и съща прокурорка е изготвила обвинителния акт, после не се е явила на нито едно от заседанията в Софийския районен съд. След като обаче прокуратурата, образно казано - губи делото (с оправдателна присъда), същата прокурорка - Красимира Нейчева, е автор и на протеста до СГС. Та, адвокатът изрази мнение дали е спазен принципът  на случайния подбор, който е нормиран в Закона за съдебната власт и ако не - изобщо няма годен прокурорски акт, който да предизвика делото. Съдът не уважи жалбата и прие, че си е работа на държавното обвинение ще пише актовете и кой ще се явява. В пледоарията си веднага след това Бозаджиев твърдо заяви, че целта на този процес е \"действията на гражданите и политическият им протест да бъдат криминализирани\" с цел сплашване и сигнали към останалите членове на обществото. А подходът е същият като преди 1989 г. По отношение на Босия, който днес не се яви заради тежко здравословно състояние, адвокатът каза: За илюстрация той цитира тогавашната председателка на парламента Цецка Цачева, която не просто споделила, а използвала израза: \"с удоволствие споделя, че има образувано досъдебно производство\". Той цитира Георги Марков: \"Убивайки един противник, ти запазваш неговата нравствена сила и независимост. Унижавайки един противник, ти го унищожаваш, ти му отнемаш всичко.\" Подсъдимите казаха по няколко думи - че просто са изпълнили гражданския си дълг и че на Босия трябва не да му се води дело, а обществото смирено да му поиска прошка. Съдът ще се произнесе в срок до един месец. Петимата арестувани за доматената атака - с обвинение за хулиганство (обновена)", "date": "2018.10.22", "title": "\"Доматеното\" дело срещу Босия и Глишев: също като хулигани, само че... точно обратното"}
{"url": "http://clubz.bg/74793-majki_i_patrioti_nezabavna_ostavka_na_simeonov_snimki", "text": "Ако вицепремиерът Валери Симеонов не подаде оставка от поста, следват граждански безредици.  Таква заявка дадоха днес организаторите на протеста в подкрепа на майките на деца с увреждания, който бе организиран в столицата. Поводът станаха думите на Симеонов пред партийната телевизия СКАТ, че това са едни \"кресливи жени\", които спекулират с \"уж болните си деца\". Няколкостотин майки и хора, които ги подкрепят, блокираха по обяд движението по бул. \"Дондуков\" пред сградата на Министерския съвет. Те настояха за освобождаването на Симеонов от министър-председателя Бойко Борисов, тъй като първият неколкократно заяви, че няма да се отметне от думите си и няма да се извини. Заплашва ли оставка Валери Симеонов Думите на Симеонов вървяха по уредбата по време на целия протест като бяха редувани с музика. В действителност за малко да се стигне до лек сблъсък с полицията, но протестиращи жени призоваха провокаторите да бъдат изолирани. Появи се информация и че Симеонов готви свои защитници, които да изправи на демонстрацията срещу майките. Самият Симеонов коментира исканата му оставка малко по-рано днес след среща с работодателските организации в сградата на Министерския съвет. И допълни: Симеонов визира \"опорната точка\", че протестът на майките е всъщност подклаждан от левицата.  Валери Симеонов: Знам, че истината боли, не се отказвам от думите си  Междувременно лидерът на \"Презареди България\" Николай Бареков, който обяви курс на обединяване с Волен Сидеров, излезе с изявление от името на лидера на \"Атака\". В него се посочва, че самият Сидеров иска оставката на Симеонов от поста: Симеонов за майките: \"група кресливи жени\", спекулират с \"уж болни деца\" От пресцентъра на \"Атака\" също излязоха със съобщение, след Бареков, в което цитират лидера си. С него Сидеров настоява за незабавно свикване на коалиционния съвет въпреки отсъствието на Борисов, който е в Дубай днес.   Валери Симеонов: Знам, че истината боли, не се отказвам от думите си  Симеонов за майките: \"група кресливи жени\", спекулират с \"уж болни деца\"", "date": "2018.10.22", "title": "Майки и \"патриоти\": Незабавна оставка на Симеонов! (СНИМКИ)"}
{"url": "http://clubz.bg/74799-siderov_poiska_koalicionen_syvet_za_ostavkata_na_simenov", "text": "Това се посочва в отворено писмо на лидера на \"Атака\" Волен Сидеров до коалиционните му партньори, съобщават от пресцентъра на партията. Борисов е на посещение в Обединените арабски емирства, днес е в Дубай, а следобед заминава за Египет.  Коалиционен съвет трябваше да има още миналия понеделник, но зам.-шефът на ГЕРБ Цветан Цветанов тогава обясни, че коалиционните партньори имат по-важни ангажименти. Цветанов: Няма да има коалиционен съвет, няма и главен секретар на МВР Кой спъва тв \"Алфа\" и Православието? Сорос и по-точно... Валери Симеонов Кой спъва тв \"Алфа\" и Православието? Сорос и по-точно... Валери Симеонов", "date": "2018.10.22", "title": "Сидеров поиска коалиционен съвет за оставката на Сименов"}
{"url": "http://clubz.bg/74798-pechatnica_v_hotel_v_slynchev_brqg_bylva_milioni_evro_mente_video", "text": "Разкрита е най-голямата печатница за неистинни парични знаци в последните 11 години. Това каза на брифинг зам-главният прокурор Иван Гешев, цитиран от „Фокус“. „За последните три дни не сме правили исторически анализ, но може и да е най-голямата печатница в последните 20-30 години“, коментира той. Новият вероятен и.д. ръководител на Специализираната прокуратура Димитър Петров допълни, че са претърсени над 30 адреса, на които са открити фалшивите парични знаци. Иван Гешев уточни, че печатницата е открита в хотел в Слънчев бряг. Собственикът на хотела пък е един от участниците в бандата и е задържан, стана ясно от думите на Ивайло Спиридонов - шеф на ГДБОП. Според заместник-главния прокурор Гешев задържаните лица са от Пловдив и били  Според него нямало данни банкнотите да са пласирани в обменните бюра в летния курорт, но ще се извършат проверки във всякакви насоки. Ивайло Спиридонов допълни: „Лицата са на много високо ниво в този вид престъпност“.    ", "date": "2018.10.22", "title": "Печатница в хотел в Слънчев бряг бълва милиони евро менте (ВИДЕО)"}
{"url": "http://clubz.bg/74806-rusiq_obnovqva_voennite_si_bazi_na_baltika", "text": "Нови сателитни снимки показват, че Русия е в процес на обновяване на четири от военните си бази в Калининград, стратегически руски пост в съседство с бази на НАТО. Калининград, територия, която е \"заклещена\" между Полша и Балтийските държави, но изолирана от останалата част на Русия, е конфликтно пространство в отношенията между Русия и Запада.  По-рано през тази година бяха извадени на показ снимки от птичи поглед, които разкриват, че Кремъл е подложил значителното е модернизирал бункер в Калининград, в който има ядрено оръжие. Сателитни снимки и анализ на \"ИмиджСат Интернешънъл\", частна сателитна компания, потвърджават, че масова модернизация е подета на поне четири места в региона. Те включват активна работа по инсталацията на склад за ядрено оръжие. Снимки, заснети на 19 юли и 1 октомври показват, че се работи по открит бункер, който прикрива различна дейност, вършена под основите му. Друга поредица от снимки разкриват, че в момента се извършва строеж на 40 нови бункера, които увеличават капацитета на военния склад край Приморск - второто най-голямо руско пристанище в Балтийско море. Новите бункери обграждат по-стари и по-малки бункери, намиращи се в центъра на формацията. Снимки от 18 юли показват, че бункерите са в процес на строеж - 10 седмици по-късно изглеждат готови. На север от Калининград въздушната база \"Чкаловск\" е обновена, като е добавена нова писта и инсталация, която подпомага приземяването на самолетити при лоши климатични условия. Последната серия снимки разкриват разрастването на базата \"Черняховск\". В нея се помещава 152-ра ракетна бригада на руската армия. През февруари базата е получила ядрени ракети \"Искандер\", което провокира представител на американското министерство по отбраната да го назове   от гледна точка на руското въоръжаване на Балтика. Калининград е от съществено значение заради стратегическото си разположение. Фого, който не коментира изрично новите снимки, сподели, че присъствието на Русия в Калининград не пречи на действията на НАТО в региона.  Но американските военни казват, че са загрижени от способностите на Русия да ограничават способностите на НАТО в региона или пък да използват оръжия, които пречат на свободното предвижване на силите на организацията в региона.  Данните от \"ИмиджСат Интернешънъл\" включват акценти от резолюция на Федерацията на американските учени (ФАУ) от юни 2018 г., според която Русия може значително да е модернизирала складовете си за ядрено оръжие от 2016 г. насам. В нея също се споменава за наличието на подземен бункер, който е бил разкопан и изграден по-дълбоко в земята, преди да бъде покрит отново, Новата резолюция от \"ИмиджСат\" посочва подобрения в същия бункер. Ханс М. Кристенсен, директорът за ядрената информация в ФАУ, е споменавал преди, че не е ясно дали се складират ядрени оръжия в същата база, но предположи, че оръжията могат да бъдат поставени там много бързо. Но Калининград не е единствената руска граница с НАТО. Русия също дели малка граница с Норвегия, където американските специални сили, известви като\"тюлени\", ще започнат учение на 25 октомври като част от най-големите военни маневри на алианса от времето на студаната война под кодовото название \"Трайдънт джанкчър\". В тях ще участват 50 000 войници, 10 000 превозни средства, 150 летателни апарата и 65 плавателни съдове.  НАТО свива мускул пред Русия с учение в Норвегия Напрежението между Русия и Запада достига най-високата си точка след края на Студената война, покрай отравянето на руския двоен агент Сергей Скрипал във Великобритания, обвиненията срещу Русия за намеса в избори и санкциите срещу Москва. Но Фого, който ръководи учението, каза, че то не е заплаха срещу Русия. Той отбеляза, че силите на НАТО и руските военни ще са разделени на повече от 700 километра разстояние едни от други. По неговите думи НАТО дори е поканила руски и беларуски наблюдатели да присъстват на учението. ", "date": "2018.10.22", "title": "Русия обновява военните си бази на Балтика"}
{"url": "http://clubz.bg/74804-desislava_radeva_nareche_pozor_dejstviqta_na_valeri_simeonov", "text": "Съпругата на президента Десислава Радева определи като \"позор\" репликата на вицепремиера Валери Симеонов по адрес на протестиращите майки на деца с увреждания, изявлението му, че държи на думите си и защитата, която получи от партията си (НФСБ - б.р.). \"Група кресливи жени с уж болни деца\" може да \"вземе главата\" на Валери Симеонов През миналата седмица вицепремиерът и лидер на НФСБ определи протестите на майките, които не приема, като \"група кресливи жени с уж болни деца\". Валери Симеонов: Знам, че истината боли, не се отказвам от думите си  Когато в семейството се роди нездраво (в общоприетите разбирания) дете, навярно родителите са изправени пред съдбовно решение – дали да го задържат и отглеждат. Сблъскват се емоциите и надеждата, разумът и мисълта за бъдещето. Но веднъж взето, решението съдържа в себе си осъзната родителска отговорност, пише в коментара си по темата във фейсбук Десислава Радева. Майки и \"патриоти\": Незабавна оставка на Симеонов! (СНИМКИ) Валери Симеонов: Знам, че истината боли, не се отказвам от думите си  Майки и \"патриоти\": Незабавна оставка на Симеонов! (СНИМКИ)", "date": "2018.10.22", "title": "Десислава Радева нарече \"позор\" действията на Валери Симеонов "}
{"url": "http://clubz.bg/74807-borisov_ne_moga_da_poiskam_ostavkata_na_simeonov_imame_sporazumenie", "text": "Не мога да поискам оставката на вицепремиера Валери Симеонов, имаме коалиционно споразумение - Обединени патриоти (ОП) трябва да реши. Така министър-председателят Бойко Борисов отвърна задочно на исканията на протестиращите майки на деца с увреждания, щом Симеонов сам не подава сам оставката си, Борисов да му я поиска. Днес пред Министерския съвет няколкостотин души излязоха на протест с настояването за незабавна оставка на Симеонов. Поводът бе изказването на вицепремиера пред партийната телевизия СКАТ, че майките на деца с увреждания, които от месеци излизат на протести с искания за по-адекватен ангажимент на държавата към децата и проблемите им, са едни \"кресливи жени\", които спекулират с \"уж болни деца\".  Майки и \"патриоти\": Незабавна оставка на Симеонов! (СНИМКИ) Борисов е в Дубай, където коментира пред меди. След което допълни, че вече е поднесъл своите извинения и е изразил несъгласието си с казаното от вицепремиера Валери Симеонов по отношение на майките. Борисов отбеляза, че   с Обединени патриоти. И добави: Сидеров поиска коалиционен съвет за оставката на Сименов Коментарът от Дубай идва на фона на искането на \"Атака\", част от малкия коалиционен партньор Обединени патриоти, още днес да се проведе коалиционен съвет, на който да се вземе решение за остраняването на лидера на НФСБ Симеонов от поста вицепремиер. Според лидера на \"Атака\" Волен Сидеров това, че Борисов не е в страната не пречи в 21 век да се намери начин да участва в съвета. Самият Симеонов пък не се извини за думите си, а даже ги потрети. Днес той даде заявка, че ще освободи поста само ако коалиционните му партньори в ОП - Сидеров и Красимир Каракачанов (ВМРО), както и Борисов вземат такова решение. Вицепремиерът Красимир Каракачанов, лидер на ВМРО отказа да коментира случая днес, преди да е разговарял със Симеонов. Лидерката на БСП Корнелия Нинова каза, че Борисов е избрал да остане на власт пред това да помогне на протестиращите майки. Тя добави, че ако министър-председателят мълчаливо приема поведението на Симеонов, целият кабинет трябва да подаде оставка. Относно днешните разговори в Дубай, Борисов заяви, че е договорено в рамките на следващите три седмици да дойде икономическа делегация в България, заедно министри на ОАЕ. По време на срещата на българския премиер с министър-председателя на ОАЕ и управник на емирство Дубай шейх Мохамед Бин Рашед Ал-Мактум са били проведени конферентни разговори с министри от сферите на търговията, образованието, икономиката и високите технологии. Борисов подчерта, че лично министърът на висшето образование на ОАЕ Ахмад бин Абдула Ал Фаласи ще покани 7 български университета в Дубай до 20 ноември. Заплашва ли оставка Валери Симеонов По думите на премиера добри възможности за сътрудничество има и в хранителната индустрия. Той акцентира върху предложението си да се направят хъбове в сферата на хранителната индустрия в България и на Балканите, за да се инвестира в консервната промишленост и производството на полуфабрикати. \"Има доста теми, по които сме си дали много кратки срокове и се разбрахме да опитаме до нова година да подпишем рамково споразумение за стратегическо сътрудничество\", посочи Борисов. Сидеров поиска коалиционен съвет за оставката на Сименов Заплашва ли оставка Валери Симеонов", "date": "2018.10.22", "title": "Борисов: Не мога да поискам оставката на Симеонов, имаме споразумение"}
{"url": "http://clubz.bg/74791-berlin_nastoqva_es_da_prekrati_oryjejniq_iznos_za_riqd", "text": "Германски министър настоя за единна позиция на ЕС спрямо Саудитска Арабия, след като Берлин подкрепи замразяването на оръжейния износ за кралството. Позицията е обоснована с неяснотата около убийството на журналиста и критик на Рияд - Джамал Кашоги, предаде Асошиейтед прес, цитирана от БТА. Как точно е умрял Кашоги - не е разрязан, а удушен Правителството на канцлера Ангела Меркел заяви, че обяснението на Рияд за смъртта на Кашоги е незадоволително. Днес германският министър на икономиката Петер Алтмайер изрази позицията на кабинета. Алтмайер добави пред телевизия Цет Де Еф, че  . Той заяви, че няма да има никакви последици, ако Германия прекрати износа си, докато останалите страни запълнят създалия се вакуум.  Белгия отново обмисля да спре износа на оръжие за Саудитска Арабия, този път заради убийството на Кашоги, съобщават местни медии. Въпросът предстои да бъде обсъден между властите в провинция Валония и федералното правителство. Уточнено е, че през миналата година Рияд е бил най-големият клиент на валонския военнопромишлен комплекс с покупки за 153 милиона евро. Валония възнамерява да следи действията на Германия по този случай. Канцлерът Ангела Меркел вчера заяви, че Германия няма да изнася оръжия за Саудитска Арабия, докато продължава неяснотата по случилото се с Кашоги. Белгийските медии припомнят, че през юни миналата година Федералният парламент прие резолюция, с която призова местните власти да прекратят оръжейния износ за Саудитска Арабия. Призивът беше свързан с разследването на атентатите в Брюксел от 2016 г. и връзката на Рияд с проповядването на ислямски фундаментализъм в най-голямата белгийска джамия.", "date": "2018.10.22", "title": "Берлин настоява ЕС да прекрати оръжейния износ за Рияд"}
{"url": "http://clubz.bg/74808-es_i_kitaj_zovat_sasht_i_rusiq_da_pazqt_dogovora_za_raketite_sys_sreden_i_malyk_obseg", "text": "Европейският съюз и Китай реагираха днес отрицателно на намерението на американския президент Доналд Тръмп да оттегли САЩ от Договора за забрана на ядрените оръжия със среден и малък обсег. Пекин подчерта необходимостта да не се нарушава договорът.   По- рано днес говорителка на НАТО съобщи, че страните от алианса смятат, че Русия нарушава договора и многократно са се опитвали да получат информация за новата й ракетна система, заяви говорителка на алианса, цитирана от Асошиейтед прес. Договорът е  От миналата година НАТО изразява тревога, че руската ракетна система 9М729, способна да носи ядрен заряд, нарушава договора. НАТО: Русия нарушава ракетния договор и затова САЩ го напускат Лунджеску не коментира заплахата на Тръмп да изтегли САЩ от договора и само заяви, че \"съюзниците продължават консултациите\".", "date": "2018.10.22", "title": "ЕС и Китай зоват САЩ и Русия да пазят договора за ракетите със среден и малък обсег"}
{"url": "http://clubz.bg/74802-orban_zabranqva_djendyr_izsledvaniqta_v_universitetite", "text": "Унгарският премиер Виктор Орбан срещна остра съпротива от местни университети след като забрани изучаването на предмета \"джендър изследвания\", предаде Си Ен Ен. Миналия петък унгарското правителство оттегли акредитацията и финансирането на програми по \"джендър изследвания\" в двата университета в Унгария, в които се преподават. И Тръмп поведе борба с \"джендъра\" Според Централноевропейския университет в Будапеща, правителството не е представило обяснение защо забранява магистърските програми по \"джендър изследвания\". Забраната може и да не успее: научните степени в Централноевропейския университет са акредитирани и в Съединените щати и програмите ще продължават да приемат нови желаещи.", "date": "2018.10.22", "title": "Орбан забранява \"джендър изследванията\" в университетите"}
{"url": "http://clubz.bg/74797-bryuksel_gleda_na_13_noemvri_dokladite_za_bylgariq_i_rumyniq", "text": "Еврокомисията ще разгледа на 13 ноември докладите за напредъка на България и Румъния по Механизма за сътрудничество и проверка (МСП), съобщи днес в Брюксел говорителят на ЕК Маргаритис Схинас. Той допълни, че това е последният доклад по въпроса, но на комисията „Юнкер“. Не се знае дали ще има и по-нататъшни такива доклади. В началото на мандата си през 2014 г. Жан-Клод Юнкер обеща, че с Механизма ще бъде приключено до края му. Ако се вярва на думите му, това наистина трябва да е последниятдоклад. Юнкер няма намерение да се кандидатира отново на евроизборите догодина. ЕП призова Румъния да зачита независимостта на съдебната власт Брюксел призовава Букурещ да вземе предвид препоръките на Венецианската комисия, допълни Схинас. Миналата седмица тя препоръча румънските власти да се опитат да потърсят и намерят широко обществено съгласие по подготвяните промени в Наказателния и Наказателно-процесуалния кодекс. Според Венецианската комисия, която е консултативен орган на Съвета на Европа, предвижданите промени значително отслабват ефективността на съдебната система в борбата срещу корупцията и организираната престъпност. Франс Тимерманс – първият зам.-председател на Еврокомисията, предупреди неотдавна, че докладът за Румъния може да съдържа оценки на двата законопроекта. Говорителят обеща също, че ЕК ще бъде „сляпа за цветове“ в оценките си. Така той отговори на журналистически намекдали Брюксел не толерира Румъния – било заради предстоящото й ротационно председателство на ЕС, било заради президента Клаус Йоханис. Държавният глава на северната ни съседка е противник на спорните съдебни реформи. Опозицията смята, че те облагодетелстват управляващите социалдемократи и най-вече лидера им Ливиу Драгня, като декриминализират някои престъпления. Евродокладът: България има напредък, но не е достатъчен Миналата седмица Йоханис поиска оставката на правосъдния министър Тудорел Тоадер. Причина бе становището на Венецианската комисия. Президентът даде също знак, че вероятно няма да приеме кандидатурата на Адина Флоря за нов шеф на Националната дирекция за борба с корупцията (НДБК), която да замени уволнената през лято Лаура Кодруца Кьовеши. При изслушването сй в началото намесеца Флоря заяви, че делата за злоупотреба с власт трябва да се гледат от обикновени прокурори, извън НДБК, и че те трябва да обръщат внимание на „сложни“ случаи, а не на „лесни“ дела. Евродокладът: България има напредък, но не е достатъчен", "date": "2018.10.22", "title": "Брюксел гледа на 13 ноември докладите за България и Румъния"}
{"url": "http://clubz.bg/74782-zakrivat_fonda_za_lechenie_na_deca_i_komisiqta_za_lechenie_v_chujbina", "text": "Фондът за лечение на деца и Комисията за лечение в чужбина се закриват, а дейността им се поема от Здравната каса. Промените са включени в проекта за бюджет на институцията, съобщава бТВ като се позовава на документа, с който разполага. Предвиждат се промени в няколко закона, които засягат почти целия здравен сектор. Откриването на нова болница например вече ще се разрешава от депутатите и то след анализ на необходимостта от ново заведение според Националната здравна карта. Лекарите ще трябва да съобразяват лечението с цената на лекарствата и да предписват тези, които дават най-добри резултати и са най-изгодни за Касата. Агенцията по трансплантация и ИА „Медицински одит” се обединяват в ново звено - Агенция за медицински надзор. Закриването на Комисията за лечение в чужбина, както и на Фонда за лечение на деца се правело, за да има равен достъп до лечение, независимо от възрастта. Пациентски организации обаче смятат, че като ефект от реформата ще се окаже, че министерството ще контролира само себе си.", "date": "2018.10.22", "title": "Закриват Фонда за лечение на деца и Комисията за лечение в чужбина"}
{"url": "http://clubz.bg/74784-borisov_v_policiqta_v_dubaj_snimki", "text": "Министър-председателят Бойко Борисов посети Центъра по операциите на полицията в Дубай. Той е на официално посещение в Обединените арабски емирства и днес ще се срещне с вицепрезидента и министър-председател на ОАЕ и управник на емирство Дубай шейх Мохамед бин Рашед ал Мактум.  В Центъра по операциите на полицията Борисов разгледа автомобилите, техниката и ресурсите, с които разполагат в Дубай. Оттам се координира дейността на 28 хиляди камери в целия град.  В Центъра постоянно дежурят 80 полицейски служители. Шефът на полицията генерал-майор Абдула Халифа ал Мери прездстави възможностите и придобивките на органите по сигурността в Дубай. Борисов се похвали с мерките, които страната ни е взела по сигурността на границите ни - с техника и жива охрана. Той посочи, че само преди дни бяха осигурени 341 нови полицейски джипове за нуждите на българската гранична полиция и допълни, че страната ни планира цялостна модернизация на Института по криминалистика.  Емирът на Дубай шейх Мохаммед бин Рашед ал Мактум е с богатство от 12 млрд. долара и дарява една огромна част от парите си за благотворителност. Емирството има петролни залежи, които, обаче, са под една-двадесета от тези на Абу Даби и приходите от нефтени продукти са доста по-ниски от туристическите. Годишният БВП, който генерира Дубай, е 83,4 млрд. долара. На срещата си с престолонаследника на Абу Даби и заместник-върховен главнокомандващ на ВС на ОАЕ шейх Мохамед бин Зайед ал Нахаян премиерът Борисов ваче изрази желанието и намерението на страната ни да участва в Световното универсално изложение “Експо 2020”, които ще се проведе в Дубай в периода октомври 2020-април 2021 г.", "date": "2018.10.22", "title": "Борисов в полицията в Дубай (СНИМКИ)"}
{"url": "http://clubz.bg/74781-otkrivat_bronzovata_kyshta_zashto", "text": "Бронзовата къща най-сетне ще бъде открита. Една година след появата на идеята в публичното пространство инсталацията ще бъде и официално представена на столичната общественост. Но и без тези церемонии произведението се радва на голяма популярност в София, защото това отдавна не е просто произведение на съвременното изкуство – с последователните си етапи творбата има всички качества на фарс. В съобщението за събитието се подчертава, че проектът е   между Австрия и България. Но на откриването, освен автора Пламен Деянофф, ще присъстват единствено представители на Австрия – Андреа Вике, посланик на Република Австрия у нас, Николаус Шафхаузен, директор на „Кунстхале–Виена“ и Бернхард Хайнц, председател на УС на фондация „Пламен Деянофф“. Партньорите от Столична община липсват – обяснимо, след като изпълнението се забави толкова, че авторът едва успя да го завърши към края на българското европредседателство, в чиято чест бе обявено поставянето му. Но истинският шок за кметството дойде с изказването на Деянофф пред публика в „Кунстхале“ по-рано през тази година. В него той обяснява как заблуждавал българската общественост, за да осъществи проекта си, а нашите политици „от Общината“ го учели как се заобикалят законите и работата да стане без конкурс. От Столичната община тогава заявиха, че очакват извинение от автора. Не го получиха, но си замълчаха, защото от австрийското посолство продължиха да подкрепят Деянофф – все пак за построяването му, по думите на скулптора, са отишли милиони евро. Общинарите отговориха подобаващо, облагородявайки терена наоколо с трева, храсти и осветление, без особено да бързат – Деянофф твърди, че е завършил израждането на скулптурата на 27 юни, а осветлението бе монтирано през септември. Междувременно обявиха конкурс за нова инсталация за мястото, което ще се превърне в постоянна площадка за временни произведения на изкуството. Преди време от Столичната община заявиха пред „Площад Славейков“, че инсталацията ще остане до края на годината – така че след два месеца тя трябва да бъде демонтирана. Авторът Деянофф обаче съобщи днес по БНТ, че произведението му ще остане една година. Но не уточни откога започва броенето – от започването на градежа му или от откриването на 22 октомври. В студиото на предаването „Култура.бг“ най-сетне бе съобщена цената на произведението, в която влиза  поставянето му – 2 млн. евро, дадени от австрийска страна. Това прави Бронзовата къща най-скъпото произведение на изкуството, поставено в публичното пространство у нас след 1989 г. Но в момента на Столичната община не ѝ е до Деянофф и до Бронзовата къща, защото днес от 12 ч. предстои протест с искане за оставката на кмета Йорданка Фандъкова „за цялостно творчество“, провокиран от ремонтите в центъра на София.   Междувременно интелектуалецът Любен Дилов се изказа остро срещу инсталацията в профила си във \"Фейсбук\" (запазваме оригиналния правопис):    ", "date": "2018.10.22", "title": "Откриват Бронзовата къща, защо?"}
{"url": "http://clubz.bg/74770-trymp_veche_govori_za_lyji_v_sluchaq_kashogi", "text": "Президентът на САЩ Доналд Тръмп след като на първо време определи като достоверна версията на Саудитска Арабия за смъртта на журналиста Джамал Кашоги, сега спомена за \"лъжи\" на Рияд, предаде Франс прес. В момент, в който Тръмп е поставен на нарастващ натиск у дома, за да действа срещу Саудитска Арабия, в интервюто той на няколко пъти говори за важността на икономическите връзки между двете страни и за ролята на саудитския престолонаследник Мохамед бин Салман в тези връзки. Саудитска Арабия призна: Кашоги почина при бой в консулството В интервюто Тръмп нарече принца \"силна личност\", която \"обича наистина страната си\". И добави: Саудитският външен министър Адел ал Джубейр каза, че убийството на журналиста Джамал Кашоги в консулството на Саудитска Арабия в Истанбул е било \"огромна и сериозна грешка\", и обеща на семейството му, че отговорните ще бъдат наказани, предаде Ройтерс. И обясни: По думите му саудитските власти засега не знаят как точно е бил убит Кашоги и къде се намира тялото му, посочва ТАСС. Как точно е умрял Кашоги - не е разрязан, а удушен Според Джубейр, цитиран от Франс прес, престолонаследникът принц Мохамед бин Салман \"не е бил информиран\" за операцията, която не е била разрешена от властите. Той допълни, че крал Салман е твърдо решен отговорните за смъртта на Кашоги да отговарят за действията си. \n\tОтношенията между Вашингтон и Рияд ще \"превъзмогнат\" случая Кашоги, изтъкна в заключение саудитският първи дипломат. Председателят на Германската социалдемократическа партия (ГСДП) Андреа Налес призова правителството на страната да преразгледа отношенията си със Саудитска Арабия във връзка с обстоятелствата около убийството на журналиста Джамал Кашоги, съобщи ТАСС. Джамал Кашоги, известен с критическите си изказвания за политиката на Рияд, изчезна на 2 октомври, след като влезе в саудитското консулство в Истанбул за оформяне на документи. В събота саудитските власти потвърдиха смъртта на журналиста, настъпила според тях в резултат на сбиване в консулството.  Годеницата на убития в саудитското консулство в Истанбул журналист Джамал Кашоги ще бъде неотлъчно охранявана през цялото денонощие, съобщиха турски медии. Служебната охрана на Хатидже Дженгиз ще се осигурява от Истанбулското валийство. Решението да й бъде осигурена охрана е било взето по искане на Хатидже Дженгиз, която е турска гражданка. \n\tТя подала в истанбулското валийство оплакване,че животът й е под заплаха след убийството на Кашоги. \n\tТвърди се,че Хатидже Дженгиз живее в квартала Фатих в Истанбул. \n\tМеждувременно стана известно,че една седмица преди да бъде убит, Джамал Кашоги закупил жилище в Истанбул, в кооперация, намираща се в района на Топкапъ. \n\tТелевизия \"А-хабер\" показа видео кадри, от които се вижда Джамал Кашоги и годеницата му да влизат във входа на кооперацията. \n\tСпоред източника кадрите са заснети на разсъмване, в 4.58 часа в деня, когато Кашоги е бил убит. Пак според източника по някое време двамата излезли и се върнали отново в жилището в 12.17 часа. \n\tСъщият ден Кашоги в около 13.30 часа отива в консулството на Саудитска Арабия в Истанбул, където според твърденията на Рияд е бил убит при свада в консулската служба.   Тръмп и турският президент Реджеп Тайип Ердоган вчера разговаряха по телефона за смъртта на Кашоги , съобщи Анадолската агенция, цитирана от Ройтерс и ДПА. Кралят на Саудитска Арабия Салман и престолонаследникът принц Мохамед бин Салман Ал Сауд изказаха съболезнования на семейството на Кашоги, съобщи вчера саудитската агенция СПА, цитирана от Ройтерс и ТАСС. Главният прокурор на кралството шейх Сауд ал Муаджиб заяви, че в момента се разследват 18 поданици на страната, без да уточнява самоличността им.  Как точно е умрял Кашоги - не е разрязан, а удушен", "date": "2018.10.22", "title": "Тръмп вече говори за лъжи в случая Кашоги"}
{"url": "http://clubz.bg/74780-syr_aleks_fyrgyusyn_s_predgovor_kym_avtobiografiqta_na_dimityr_berbatov", "text": "На 10 ноември по книжарниците в цяла България излиза от печат официалната автобиография на Димитър Бербатов - \"По моя начин\" (издателство \"Сиела\"). Същият ден от 12:30 часа книгата ще бъде представена в присъствието на самия Бербо в книжарницата на \"Сиела\" в мол \"Парадайз център\" в София. Вече могат да се правят предварителни заявки за изданието. Представянето в съботния 10 ноември ще бъде среща на Димитър Бербатов с неговите почитатели. Те ще могат да получат автограф от автора върху своя екземпляр, както и да си направят снимка с него. Вдъхновяващата история на едно обикновено българско момче, стигнало до върховете на световния футбол, е разказана в близо 500 страници. Написана честно и неподправено, тя дава отговори и буди размисли. Бербатов е открит както никога досега и със сигурност има с какво да изненада и своите фенове, и онези, които не го харесват. Изданието съдържа непубликувани до момента снимки от личния архив на футболиста. Една от големите изненади: автор на предговора е самият сър Алекс Фъргюсън.", "date": "2018.10.22", "title": "Сър Алекс Фъргюсън с предговор към автобиографията на Димитър Бербатов"}
{"url": "http://clubz.bg/74783-nfsb_e_protiv_povishavaneto_na_maksimalniq_osiguritelen_prag", "text": "Вицепремиерът Валери Симеонов се обяви против повишаването на максималния осигурителен праг от 2 600 лв. на 3 000 лв. Депутатите от НФСБ ще гласуват против такова повишаване. Това каза самият Симеонов след среща с работодателските организации в Министерски съвет. Според него една такава промяна неизбежно ще доведе до удар върху печелившия бизнес в България и може да предизвика пререгистрация на фирми в държави извън България. Той поясни, че е на едно мнение с работодателските организаци за отмяна на плащането на първите три болнични дни от работодателя. Той се обяви и за отпадане на квотите за хора увреждания. И допълни, че тя ще удари на-вече дребния и средния бизнес.", "date": "2018.10.22", "title": "НФСБ е против повишаването на максималния осигурителен праг"}
{"url": "http://clubz.bg/74779-inter_ogorchi_milan_v_poslednite_sekundi", "text": "\"Интер\" победи \"Милан\" с 1:0 в самия край на дербито от деветия кръг на италианското \"калчо\". Пред 78 725 зрители на \"Сан Сиро\" Мауро Икарди заби единственото попадение във втората минута на даденото от съдията добавено време. Така \"Интер\" запази третото си място в класирането - зад \"Ювентус\" и \"Наполи\", изоставайки на 6 точки от върха. \"Милан\" е едва 12-и на 13 пункта от Юве. \"Нерадзурите\" бяха по-добри и макар спечелена по драматичен начин, победата им и напълно заслужена. В 33-тата минута Де Фрай удари греда на вратата на \"росонерите\", пазена от Донарума. До края на полувремето \"Интер\" имаше още две възможности, но Икарди и Весино се разминаха с гола. След антракта повечето и по-опасни ситуации отново бяха за \"Интер\". Така в 92-ата минута Весино центрира, а Донарума и защитниците пред него не се разбраха, така направиха подарък на аржентинеца Икарди, реализирал за 1:0 за радост на по-голямата част от \"Сан Сиро\", тъй като домакин беше \"Интер\". На \"интеристите\" предстои мач срещу \"Барселона\" в Шампионската лига. И двата тима ще бъдат без ключови играчи. Барса е без контузилия се в събота Лео Меси, а за италианския тим ще отсъства Раджа Нианголан, получил травма срещу \"Милан\" снощи.", "date": "2018.10.22", "title": "\"Интер\" огорчи \"Милан\" в последните секунди"}
{"url": "http://clubz.bg/74789-statistikata_otchita_po_nisyk_dylg_i_izlishyk_ot_1_miliard_leva", "text": "Бюджетен излишък от 1.145 млрд. лева за 2017 г. и по-нисък дълг отчитат окончателните данни на националната статистика за м.г. Държавният дълг е 25,908 млрд. лева - или 25,6% от брутния вътрешен продукт, като се свива от нивото от 27,862 млрд. лева - или 29.6% от БВП през 2016 г. Секторът \"Държавно управление\" отчита бюджетен излишък от 1,145 млрд. лева, или 1,1% от БВП. Година по-рано беше реализиран доста по-скромен излишък от 0,5% от БВП, докато през 2014 година и през 2015 година имаше бюджетни дефицити съответно от 4,538 млрд. лева и от 1,487 млрд. лева. Външният дълг намалял с  €1.5 милиарда за година Изпълнителната власт, която НСИ води като подсектор \"Централно управление\", е отчела излишък от 969 млн. лева, или 1% от БВП, местната власт - подсектор \"Местно управление\", се отчита с 239 млн. лева, докато социално-осигурителните фондове са на минус от 63 млн. лева. Тринадесет страни-членки на ЕС са приключили 2017 г. с бюджетен излишък, като по този показател България е на седма позиция, изпреварена от Малта (с излишък за 3.5% от БВП), Кипър (1.8%), Швеция (1.6%), Чехия (1.5%), Люксембург (1.4%) и Холандия (1.2%). На другия полюс са Испания и Португалия с дефицити съответно от 3.1% от БВП и 3% от БВП, като по европейските критерии лимитът е не повече от 3 процента. В същото време държавният дълг в еврозоната отчита спад за миналата година до 86,8% от БВП спрямо 89,1% през 2016 година, а в рамките на целия Европейския съюз се е свил до 81,6% от 83,3%. България е на трето място спрямо всичките 28 членки на ЕС по отношение на най-нисък държавен дълг през миналата година, като е изпреварена единствено от Естония - с дълг от едва 8,7% от БВП, и Люксембург 23%. Петнадесет страни-членки на съюза отбелязват по-високо отношение дълг към БВП от европейския таван от 60 на сто. Най-задлъжнелите държави през 2017 година са Гърция - с дълг в размер на 176,1% от БВП, Италия - от 131,2%, и Португалия - 124,8%.", "date": "2018.10.22", "title": "Статистиката отчита по-нисък дълг и излишък от 1 милиард лева"}
{"url": "http://clubz.bg/74785-romanyt_vlast_vryshtane_kym_totalitarnite_godini", "text": "  Той беше родния Бог.              Не като Зевс на древните гърци. При него, при Зевс, си имало и за ресорите богове. Наистина, по-малки и по-слаби откъм божествени телеса, та затова ги поплясквал по дупенцето и бузките,  когато силно палували и не спазвали олимпийския ред.  А Той, Той нямаше никой до себе си, освен този, когото сам избере... По усмивката и позата на отдаденост като в добрите партийни икони. Те приличали донякъде на църковните – Богът Отец естествено, че е Той. Той си имал винаги някой за Син. /Рожденият син се развил в непрокопсаник и затова го оставил извън канона./ Избирал си някого, изравнявал го донейде със себе си, като реши, си го сменял... И Духът си го имало. Духът бил партийният! . . . Една сутрин, тъкмо си пиеше чая, позвъни някой по „петолъчката”. Още не беше разсъмнало, не обичаше да му се пречкат така, но щом го търсят по „петолъчката”, значи е важно. Не всеки, дори от по-първите хора на Партията, имаше достъп до тази най-секретна връзка чрез нея. Защото и в „петолъчката” си имаше ред и различни нива за допускане до Генералния секретар.  Закусваше само по гащи – широки и бели, от най-фино трико, медицинската сестра, която си беше само за него /носеше офицерско звание като член на охраната/ лично му го избираше. Наметнал си бе и червен копринен халат, който му бяха донесли от Франция. /Не беше сигурен дали е точно оттам, защото си остана небрежен към възможния лукс, произтичащ от положението му./ Звънеше съветският посланик. - Здравствуй, Фьодор Христович! Този здрав руски мужик обичаше фамилиярния тон и щом го поздравеше така, означаваше, че разговорът ще бъде приятелски. Макар че с него не си позволяваха волности дори и по-важни съветски другари. Знаеха за партийната му прегръдка със своя си Бог, който бе и нещо като Бог на света. Независимо от оспорването на другия свят, онзи там, изоставащият с цяла епоха. Въпреки тази му близост, когато посланикът му смъкваше  нова задача, идваща от Москва, се обръщаше с „Товарищ Генералний...” /Фьодор, понякога Федя, бе нещо като руски превод на името му./ - Здравствуй, Никита Иванич!.. Пийвам си чая. Ако хочеш /искаш/ ела – запарен е точно по руски... - Спосибо, Фьодор Христович... У меня важни дела... /Благодаря... Имам важна работа.../ - Если си позвонил, значи имееш защо... Давай, слушаю... /Щом си ми позвънил, значи има защо... Говори, слушам те.../ - Сказали, что уежаеш в близкие дни на конференцию... Если ти мне пригласиш, можно да дойда с тобой? /Казаха ми, че в близките дни отиваш на една конференция. Ако ме поканиш, мога да дойда с теб?/ - Идвай, конечно. Какой такой интерес у тебя? Това всьо таки е маленкий град. /Идвай, разбира се. Но какъв е този интерес у теб? Това все пак е един малък град./ Посланикът се засмя, след това сръбна с мощно засмукване от своя запарен също по руски чай. - Один молодой дурак из городе хотел приезжат нелегално в Москве... /Един млад дурак от града поискал да влезе нелегално в Москва./ Заловили го в Унгени, влакът напуснал Румъния, но съветските граничари се оказали бдителни, продължи посланикът. - Докладваха ми за този случай – прекъсна го Фьодор Христович. – Чудят се как да го съдят? - Меня позвонил иностранний министр, твой министр. Что делать, попросил он?.. /На мен ми се обади твоят външен министър. Какво да правим, попита ме той?/ Какви инструкции значи трябва да се дадат на съответния прокурор? И двамата се засмяха, шантава работа, но чак пък да я решават на висше държавно ниво, остава и на Леонид Брежнев да позвънят! И все пак съветският посланик искал лично да зърне очите на този беглец. - Дурак! - Абе, ще решим тази задачка двамата – съгласи се с това определение Фьодор Христович. – Може пък да се разберем с моите хора в милицията, да му хвърлят един хубав съвет и тъй да приключим. Така двамата големи мъже решиха бързо и делово присъдата на този дурак. На руско-български я решиха, защо всеки знаеше само своя език, но някак си от учтивост ползваше, доколкото може, и братския.   Ха-ха-ха... Обичаше да се смее така. Гръмогласно. Особено покрай хора. Но обичаше да се смее така и на ум, у дома. Макар че? – какво бе това у дома. Цялата държава му бе „у дома”. Срещаха го с възторг и цветя, скандираха името му – не точно това, с което са го нарекли родителите. Скандираха имената на божества, които го превърнаха в този свръхсилен човек. И го бяха назначили за Бог. Хората ги наричаха партия, но ги зовяха на срички и с опияняващ възторг: БеКаПе, КаПеЕсЕс. И дружба, разбира се. Даже и вечна... Така неговото име постепенно бе станало „Партия”. Затова навсякъде бе „у дома”, Партията всъщност беше земя, планини, равнини... Даряваха го с ключове за големи и за непораснали градове – внушителни, позлатени, които не отключваха нищо. За него всичко си стоеше отключено. Не изпитваше нужда, нито от собственост по нормалния ред /!?/, нито дори от пари.  Минаваха през ръцете му огромните ключове и незнайно къде заминаваха. Мяташе ги нейде охраната.   Да си назначен, значи, за Бог на държавата. Не, не да й бъдеш някакъв господар, такива е имало много. Князе, феодали... Секретари и секретарчета, генерални директори – и всеки се има за господар. Не и да си коронясан за цар, да си някакъв поокълцан откъм право монарх сред тази джунгла от парламенти и прочие на модерните времена... А да бъдеш назначен направо за Бог. При това в строго атеистична държава. Може мъничка да е тя, да нямаш по тази причина власт над света, но над нея да имаш!   Не знаеше дали е герой. Някога, в годините на борба. Просто си пипаше работата. Която Партията му бе поверила. /И която сам си бе поверил, наредил. Решил, че може да бъде възможна за него... Рисковете също могат да се пресмятат./ Сега го славеха като национален герой. Отначало му бе непривично. Като чуеше нещо над петолинието, му се искаше да врътне глава, за да види откъде са най-фалшивите ноти? След време певците понатрупаха опит, намериха думи и смисълът в тях някак сам си дойде, пропълзя, повъртя се и кацна на място. Така стигнаха съвършенството. Започна да му харесва – биографията му някак израсна до оратория, която звучи над цялата ни земя, раззеленява гори, равнини, бляска в очите на хората, топли ги като лъчите на слънцето.   Понякога си задаваше като Илич най-простия възможен въпрос? /Илич бе бащиното име на Ленин, но и бащиното име на Леонид. На великия Брежнев... Не случайно често го назоваваше точно така – само Илич!/ Кога прехвърли най-тежкото?   Помнеше Георги Димитров. Не знаеше, признаваше го само пред себе си, дали и той го беше запомнил. Но през днешния ден му харесваше другарите да си мислят, че му е бил от близките ученици. Нещо като учениците на Методий – Климент Охридски да речем. Да носи светлика по българските земи. Едва ли. Едва ли... Помнеше, когато Димитров умря. Лекуваха го в Москва, а той взе че умря. Точно тогава, а може би Димитров още си бе у дома, когато започна вътрешният партиен погром. Какво треперене му хвърлиха с другарката си по нощите! През деня все пак имаше работа, гонеше врагове, уау, имаше чувството, че все се множат. Залостят някой класов грабител, гръмнат по класов бандит, а те станали още по двама. Най-страшното не беше в това. Изплуваха врагове, укрили се в партията, която още живееше без главна буква в началото. /Тя, буквата, доста години след това си порасна./ Удавници, а иначе отлични плувци. Трайчо Костов например. Партиен другар от национален мащаб. Той самият бе влизал при него на пръсти, записваше указанията му. Другарят Костов беше първият човек на тяхната диктатура. На мнозинството над малцинството. Такава им бе станала формулата. Образован другар! И какво – оказа се английска отрепка. Пролетарският гняв му нахлузи въжето! А дали? Дали бе точно така? Блъскаха го съмнения, превръщаха нощите в ад - да не би, да не би пък във всичко това да се крие вражеска конспирация? Да се залости ли някак си у дома? Да си приготви ли да речем партизанския револвер, с който – пред себе си само признаваше, така и не беше влизал в сражение? Но ... и картечница дори да заложи, ако дойдат другарите? Мрачни яки мъже... С още по-мрачни учители, пратени от Москва. Казваха, че другарят Сталин лично ги е подбрал... ... Ето, седи си по нощите в средата на хола. Пред разтегателната маса е седнал – с „партизанския” голф и винтягата. Защо ли е бос? С голи крака? И ... пляс/!/ - револверът  по масата! Нещо в коридора му шумоли... Дърпа яко петлето. Превърта се барабанът. Посега към спусъка. Дърпа, дърпа и с двете ръце... Чак от носа му потича, а нема с какво да го спре... Безплътни минават си пръстите и спусъкът не стига до „щрак”... В същия миг ония връхлитат, дошли са с тужурките. Черни, кожени и под всека – провиснал тежък наган. Докторка... Докторката, значи съпругата, му сменя пижамата. Потънал е в ледена пот през съня си. Спасение нема.   Чистеше стария револвер, лъскаше патроните му дори, имаше го за верен другар, макар да бе гърмял само в мишените. Картонени самоделни мишени и празни бутилки от бира. Е, веднъж в нелегалните времена с това оръжие той си реши, че прилича на Левски. Обичаше да излезе от София, да изпълни важна задача – нали бе живата връзка на партията с голям партизански отряд. Решаваше си значи задачата край поточето в някоя планина. Потупваше го по рамото командирът – як мъжага с мустак, и той, инструторът от районния комитет, потъваше сред свойте ятаци. И те да видят човек от града, пратен от партията! Силата му идеше от Етрополските зелени гори и селцата, сгушени в тях. Тук се чувстваше у дома. Веднъж седна в някаква кръчма, поръча кюфтета, салата и хляб, и халба си позволи, от малките, с бира, та точно в този момент влязоха двама стражари. Единият, наистина оборудван стражар с уставни чизми, препасал лъсната „манлихера”, другият сумтеше като селски пъдар. И той с „манлихера”. Поръчаха си по нещо и те, седнаха, повъртяха очи – по обедно време кръчмата бе повече празна. Да огледат за обстановката. Залепиха си очите и в него. После нещо си казаха, не знаеше точно какво, но пъдарят изглежда го разпозна. Не, не се почувства уплашен, но ритмата го удари в сърцето и то затуптя... Май че си беше за страх. Понамести се някак, бръкна за револвера и го удари по масата. / Помнеше един разказ на Вазов за  премеждие на Апостола./ - Какво сте ме зяпнали! Хората в кръчмата се смълчаха – те всички и до един го познаваха, стражарите дори не помръднаха. Пушките стояха подпрени на масата и доста встрани. - Хайде бе, езиците ли си глътнахте? Ако смеете, ме водете! Аз съм Янко. Само дето не се удари в гърдите. Стана и си излезе...   Славчо Трънски, партизанският командир, за когото още в нелегалните времена чуваше да го сравняват именно с Левски, бе изтървал за тия мрачни години. Арестуваха го по Трайчо Костовия процес, и той уж бил станал предател, съсипали го от бой из мазетата, но някак си издържал. Пък и нямал какво да признава. Е, пуснали го накрая, но и след това дълго мълчал. Тежки, несигурни кретаха времената. След години и с тъжна усмивка разказваше  партизанският генерал как другари-биячи от пролетарската ни милиция достигали такъв майсторлък, пред който фашагите полицаи били само чираци.   Когато Димитров умря, вдигнаха мавзолея. /За няколко дни го направиха, по-силен от бункер, не подлежи на събаряне и ще надживее света./ Посрещаха Вожда си балсамиран. По целия път от границата до София, като митичен герой го посрещаха, а някак си из кюшетата пламтеше мълва. Не даже в кюшетата на държавата, а в някои партийни кюшета: „Другарят Сталин бил му посегнал” - !? И него го парна тази мълва. Спомни си как през четиридесет и трета Борис Трети се беше споминал.  И тогава шушна мълва – Хитлер, неговият боен другар и съюзник, му помогнал по някакъв начин да се представи на небесния Бог. Такава ли е нашата орисия? Не! – трептеше комунистическата струна в душата му. Не може да е така! За Хитлер си е възможно, той е злодей. Но другарят Сталин е планетарният гений, той е добър и човечен, той не познава злодействата. На двайсти декември четиридесет и девета година, Васил Коларов, верният съратник и боен другар на Георги Димитров, който го бе наследил /Такава бе партийната формула за тези двама мъже на родната революция, която след време се оказа неверна. /  взе историческо и свято решение. А то, това знаменито решение, бе като хвърляне в кладата на стара родна реликва. Не дори на човек, а на град! Жертвена клада пред нозете на Бог.  Пожертваният агнец бе името на древната Варна. А Бог? Естествено Богът бе Сталин! Красивият град край морето бе прекръстен на Сталин. Град „Сталин”! Тишина... Тишина съпроводи това съдбовно решение на Централния комитет, което всъщност беше решение на Коларов. В пролетарската диктатура, в тяхната пролетарска държава,  главният съдия единствен и еднолично решаваше. Не стана ясно за никого колко доволен е бил Великия Бог, генералисимус Сталин. Дано все пак е останал доволен, дано е по-милостив към България. Към комунистите в нея, които мислят и живеят само за него. А после, в по-свободното време, мислят, разбира се, за държавата. През януари петдесета година, прелетял за месеци само над червения небосклон на България, Васил Коларов замина при своя „верен другар и съратник”. И там, в краката му го погребаха – на метри от мавзолея, на метри от мумията Димитрова. Вълко Червенков получи властта. О, той беше умен и здрав. Млад сравнително за толкова отговорен другар. С него трябваше много да се внимава.    Цялата му работа през тези години бе като ходене по въже – опънато над пропаст, дълбока, със сибирски зъбери в ниското, с виелици като над Архипелага Гулаг. Другарят Червенков бързо-бързо реши: Божеството се нуждае от още някой агнец! Защото ... Васил Коларов умря, но Великият Сталин е завинаги жив. Връх Мусала. Той стана агнеца. По изпитания чрез опита начин през март петдесета година най-високият връх над държавата бе прекръстен на Сталин! Пък и на кого да бъде прекръстен? Самият Сталин е връх, какъвто светът не познава...   Е, след някоя и друга година Сталин, извинете ме, безсмъртният Сталин също умря. Москва посумтя, посумтя, пък разбра, че Сталин не бил Божество, а ако все пак нещо е бил, то не било от добрите. Никита Хрушчов озари, пак съдбовно, Москва. А нашият Бог, изходил живота си по разлюляно въже над ония там зъбери, бе овладял достачъно хватките. Съвършен балансьор се оказа. Събра си свой малък конгрес – по-простичко, събра си верните хора на пленум, и с благословията на Москва, грабна властта. Това се случи през петдесет и шеста година. През следващите лета въпросният пленум бе новата рождена дата на демокрацията у нас, канонизиран бе повече от конгрес. Издигна се до Исторически и съдбовен... Априлски, станал по пролет, сравняваха го със слънцето. Умно, разбира се, и достатъчно бързо, верният другар и пръв ученик на Георги Димитров като с магическа пръчка реши: Върна Варна от другия свят. От света, където бе заминал Безсмъртния! На двайсти октомври още тази година. Нямаше време да чака... И толкова! За връх Мусала посумтя до шейсет и втора година, когато хвана по-здраво властта. Пък и по-ясно да разбере ще продължат ли да избледняват имената на Джугашвили. През януари изчезна надписът „Сталин”... Тихички, но всъщност съдбовни промени пред зоркия поглед на големия брат - неговото посолство, което дебнеше от самия център на София. Гръмовно бе пратен към вечността тежкия паметник на Великия. Забоден на главния вход на Парка на свободата, седемметровият бронзов титан гледаше право към вечността. Казват, че специално подбрани офицери от Софийския гарнизон го гръмнали с бомби и на парчета го пратили при печалния първообраз. Големият Бог от Москва трябваше да бъде доволен. Вероятно стана така, защото родният Бог бе назначен не по заместване. Така изискваше вече традицията – подобните назначения да се правят без срок. Този факт е световно известен и безкраен като самия живот.", "date": "2018.10.22", "title": "Романът \"Власт\" - връщане към тоталитарните години"}
{"url": "http://clubz.bg/74775-nesyglasiqta_na_edin_konservativen_zadnik", "text": "Ирония и съжаление изпитвам, когато виждам на черното да се казва бяло с ограничени идеологически и политически цели. Ирония, защото наблюдавам как момчетата от младежкия консервативен клуб - подобно на всички млади хора - искат да се утвърдят в обществените дебати срещу батковците на статуквото. И как тези батковци в 40-те и 50-те си години яростно им помагат по-бързо да постигнат целта си. Смешно е, но е човешко - така върви светът. Съжаление, защото за пореден път хората, които носят интелекта, способен да спаси България от поредното отпадане от цивилизования свят, воюват за едно статукво, което у нас се е саморедуцирало до има-няма 2 на сто от гласуващите избиратели. Тъй като участвах в дискусията за \"Европа на отечествата\", сигурно принадлежа на някоя от еднакво грозните, макар да претендират за различност \"консервативни задници\". Така ми се пада, въпреки че съм критичен към Орбан - когото някои консерватори ентусиазирано хвалят. И Бойко Василев, и Димитър Стоянович - те сигурно са откъм същата страна, въпреки че не са много сънародниците ни, които са допринесли колкото тях за европейската кауза в България. Но това не е важно. Важното е шепата хора с особен манталитет за изключителност, които докараха българската демократична общност до положение да се бори за 50-100 хиляди гласа - но пък какви елитарни и идеологически чисти гласове! - отново да излязат прави. Да излязат прави, че само тяхната визия за Европа е единствено правилната. Да излязат прави, че всички, които не вярват \"в синевата на дъгата\" (Румен Димитров), всъщност са консервативни задници, съратници на Дудука и бялата Златка. Да посочат назидателно, че всеки, който не ръкопляска ентусиазирано на Истанбулската конвенция, всъщност тайно или явно злорадства в полза на Путин в случая \"Скрипал\". Високомерният елитизъм, с който тези хора раздават определения и обвинения, всъщност произтича от твърдото им убеждение, че те са легитимно представляващите Европа в тази затънтена балканска провинция, а всеки, който се осмели да не се съгласява с тях за всичко, всъщност иска да \"отвлече\" Европа или да откъсне България от Европа. Как смятат тези господа да защитят Европа и европейска България, след като се разбират само помежду си като лидери на 2 на сто от българските избиратели? Ех, нека са 2 на сто - но пък колко са прави и безгрешни... И две думи за \"Европа на отечествата\". Седях си там, в задницата на лукавия консерватизъм. Бойко Василев бе до мен, а до него - Димитър Стоянович. Известни противници на обединена Европа, не ли? Не ги знам тях двамата какво ги доведе - скритият афинитет към Дудука и Орбан, или желанието да проблематизират въпрос, който се предполага да е вече решен. И как е решен? От едната страна са умните, благородните, прогресивните привърженици на обединена - интегрирана Европа. От другата - тъпанарите, националистите и задниците - бутащи се в авангарда на консервативния заговор. Мен лично ме доведе желанието да говоря за Европа като отечество. Отечеството е традицията, познанието и емоцията да принадлежиш към определена общност. Отечеството е идентичност - и респект към идентичността. Аз съм привърженик на обединена Европа като отечество. Аз не споделям визията за Европа като образец за една утопична глобална общност на комерсиално-потребителски ентусиазъм, подкрепен от културната утопия на еректирали мацинства, борещи се за специални привилегии спрямо тъпаците от традиционните все още мнозинства. Не желая Европа да се окаже за кратък исторически период домакин на половин Африка, не желая да участвам в експеримент, който да преодолява насилствено националното деление на Европа чрез инжектиране на конски дози мултикултурализъм. Искам европейските нации да се слеят в една общност еволюционно, следвайки логиката на своята обща идентичност и общия си интерес - дори това да отнеме повече време и търпение. Един мастит професор сред 2-та процента снизходително бе определил Саграда фамилия в Барселона като вид туристически кич, сравним сигурно с Дисниленд. Съжалявам, аз не принадлежа на неговата Европа - обединена или не. Аз принадлежа на Европа, която вижда духа на собственото си израстване през вековете в Саграда фамилия. Затова не ми е безразлично дали преминаващите покрай Кьолнската катедрала са дошли да й се поклонят, или да се облекчат върху стените й. За мен Европа не е първообраз - или образец на нечий въображаем глобален свят. Европа е уникално творение на човешката цивилизация. Вярата в Христа създаде свободния - отговорния човек, скулптирал личността си в закритите - интимните душевни пространства на \"средните\" - на \"тъмните\" векове на Европа. Културната вълна на Просвещението пренесе тази вътрешна свобода и отговорност в обществените пространства на модерната икономика и на политическата демокрация. Европа създаде обществено организирана мяра за справедливост, за солидарност, за ефективност и хуманност. Европа е цивилизация - тя не е опитно поле за неврастеници, които настояват субективният им произвол да получи статут на обществено-политическа норма, и то веднага. Европа е грешила, полудявала е в плен на братоубийство, на нацистка и болшевишка истерия, лицемерно се е примирявала с човеконенавистните силни на деня, но е оцелявала. Затова европейското обединение носи огромен ценностен - хуманистичен заряд. То обединява основателя - Робер Шуман, силно религиозен католик и републиканец секуларист, и Даниел Кон Бендид - бунтар, който невинаги знае какво иска, но го иска веднага. Днес Европа се намира в период на изчерпване на един конкретен формат на своето обединение. Затова интегрална Европа трябва да бъде предоговорена - по възможност в полза на всички. Аз мисля, че един възможен формат е Европа като отечество. Нищо че някому това може да се види като надничане от задницата на нечий консерватизъм. Не се титулувам - нито като либерал, нито като консерватор. Откъдето и да надничам, използвам собствената си физиономия. Надявам се тя да не изглежда толкова арогантно като на носител на нечия уникална истина. Въпреки че в известна степен принадлежа на горепосочените 2 процента. По-скоро във времето, когато те бяха 20, 30, 50 на сто...    ", "date": "2018.10.22", "title": "Несъгласията на един \"консервативен задник\""}
{"url": "http://clubz.bg/74778-i_trymp_povede_borba_s_djendyra", "text": "Администрацията на президента на САЩ Доналд Тръмп обмисля да стесни дефиницията за пол, определяйки го като непроменливо биологично качество, определяно от гениталиите при раждането, пише в. \"Ню Йорк таймс\", цитиран от БТА. Вестникът определя тази стъпка като \"най-драстичната досега мярка в усилията на правителството да върне назад признаването и защитата на правата на транссексуалните според федералните закони за граждански права\". В Европа напрежението покрай т.нар. джендър възникна покрай ратификацията на Истанбулската конвенция. Администрацията на предишния президент Барак Обама взе серия от решения, които направиха по-гъвкава правната концепция за пола според федералните програми, включително в образованието и здравеопазването, като обявиха пола за нещо, зависещо преди всичко от избора на индивида, а не определяно при раждането. Тази политика доведе до спорове за правото да се използват тоалетни, общежития, програми, ориентирани само към единия пол и други области. Консерваторите, особено християните евангелисти, се вбесиха, припомня вестникът. Сега Министерството на здравеопазването и социалната политика поведе усилията да установи правна дефиниция на пола, която да се прилага към федералния закон, забраняващ половата дискриминация при образователните програми, получаващи правителствена помощ, показва паметна бележка, до която вестникът е получил достъп. В нея министерството заявява, че водещите правителствени служби трябва да приемат единна дефиниция на пола, която \"да има биологична основа, да се основава на науката, да е обективна и да подлежи на администриране\". Предложената от агенцията дефиниция ще определя пола като мъжки или женски, неподлежащ на промяна и определян от гениталиите при раждането, показва проектът, до който е получило достъп изданието. Всякакви спорове за нечий пол ще се разрешават чрез генетичен тест. Новата дефиниция на практика би премахнала признаването на около 1,4 милиона американци, които са избрали да се обявят - със или без хирургическа намеса - за принадлежащи към пол, различен от този, с който са родени. Това би била най-значителната от серията големи и малки маневри, целящи премахването на правната защита на гражданските права на транссексуалните и отмяната на по-гъвкавия подход към половата принадлежност, възприет при администрацията на Обама, отбелязва \"Ню Йорк таймс\", като припомня, че администрацията на Тръмп се опита да попречи на транссексуалните да служат във въоръжените сили. Няколко агенции отмениха политиките от времето на Обама, признаващи различната полова принадлежност в училища, затвори и приюти за бездомни, а през последната година Министерството на здравеопазването твърди неофициално, че терминът \"пол\" никога не е имал за цел да включва половата идентичност и че липсата на яснота е позволила на администрацията на Обама да предостави неправомерна защита на хора, които не би трябвало да се ползват от нея. Служители на Отдела за граждански права потвърдиха, че опитите им за стесняване на дефиницията за пол се основава на собственото им разбиране на закона, както и на съдебно решение. Преди време сегашният директор на отдела Роджър Северино определи в статия действията на администрацията на Обама като \"опити да се наложи на цялата страна нова дефиниция за това какво означава да бъдеш мъж или жена\", припомня изданието. Министерството на здравеопазването се готви да представи новата дефиниция на Министерството на правосъдието до края на годината.", "date": "2018.10.22", "title": "И Тръмп поведе борба с \"джендъра\""}
{"url": "http://clubz.bg/74777-rajkonen_i_ferari_otlojiha_koronaciqta_na_hamiltyn", "text": "Кими Райконен (\"Ферари\") спечели Гран При на САЩ от Формула 1 на пистата в Остин, щата Тексас и не позволи на Люис Хамилтън (\"Мерцедес\") предсрочно да защити световната си титла. На подиума зад финландеца се качиха Макс Верстапен (\"Ред Бул\") и Хамилтън, до четвъртото място се добра Себастиан Фетел (\"Ферари\"), а пети е Валтери Ботас (\"Мерцедес\"). В края на тази седмица е надпреварата в Мексико Сити. Британецът има 346 точки, а германецът е с 276. За да грабне пета световна титла и да се изравни с великия Хуан Мануел Фанджо, Люис трябва да спечели пет точки повече от Фетел на пистата \"Ерманос Родригес\". В САЩ \"Мерцедес\" и топпилотът на тима загубиха битката с \"Ферари\", като \"скудерията\" даде да се разбере, че ще се бори докрай, колкото и шансовете за короната да изглеждат нищожни. На старта Райконен, който в края на сезона напуска италианския отбор, изпревари потеглилия от първа позиция Хамилтън и още тогава обърка сметките на \"сребърните стрели\". Неговият съотборник Себастиан Фетел тръгна пети заради наказание и отгоре на всичко се блъсна с Даниел Рикардо (\"Ред Бул\"), което го смъкна на 15-а позиция. \"Ферари\" заменя Кими Райконен с 20-годишен Нататък на \"Ферари\" помогна стратегията с едно влизане в бокса за смяна на гуми за Кими, докато при \"Мерцедес\" бяха две. В 22-ата обиколка лидерът Райконен, вече притиснат сериозно от Хамилтън, мина през бокса и световният шампион поведе. Това трая на 37-ия тур,  който Люис трябваше да направи втората си смяна. Завърна се четвърти на пистата и съотборникът му Ботас го пропусна пред себе си. Така Хамилтън застана зад Райконен и Верстапен. В края на надпреварата тримата бяха доста близо един до друг, но нито финландецът позволи да бъде задминат, нито Макс се даде на британеца. Изпреварване успя да направи Фетел - на Ботас, и в някаква степен постигна максимума в поредното си противоречиво състезание. Кими Райконен спечели първото си състезание от повече от 5 години - от Австралия през 2013-а, което прави 113 старта.", "date": "2018.10.22", "title": "Райконен и \"Ферари\" отложиха коронацията на Хамилтън"}
{"url": "http://clubz.bg/74787-migracionen_kervan_se_dviji_ot_honduras_kym_sasht", "text": "Огромен керван от мигранти от Хондурас премина през южната част на Мексико в неделя, предаде Асошиейтед прес. Те искат до стигнат до Съединените щати и се движат без особени препятствия, като изключим полицейски кордон на границата на Гватемала с Мексико. Керванът се различава от предишните масови миграции поради значително по-големия брой на участниците. Впечатляващ е и начинът, по който е организиран - спонтанно, от уста на уста. Миграционната агенция на Гватемала потвърди, че в неделя през страната от Хондурас е преминала друга група от около 1000 мигранти. Президентът на САЩ Доналд Тръмп похвали Мексико за това, че полицията на южния граничен мост с Гватемала избута имигрантите с щитове за размирици и дори използва лютив спрей. В САЩ на 6 ноември ще има избори за Конгрес. Тръмп използва кампанията за тях, за да напада опонентите си от Демократическата партия, които са против неговата твърда антиимиграционна политика.  Стотици мигранти го послушаха - кандидатстваха за статут на бежанци в южния мексикански град Сиудад Хидалго. До неделя вечерта вътрешното министерство съобщи, че е получило повече от 1000 молби. Много по-голяма маса от хора, но организирана на отделни групи от по няколко десетки души, премина от Гватемала към Мексико през река Сучиате и възобнови пътя си към американската граница. Тълпата продължава да се увеличава, като мнозина се присъединяват по пътя. На граничния мост са достигнали 5 000 души. Около 2000 от тях се бяха събрали от мексиканската страна в събота вечерта. Хората се присъединяват и напускат кервана всекидневно, някои се движат със свое собствено темпо и се забавят заради колоните автомобили. Новоизбраният президент на Мексико Андрес Мануел Лопес Обрадор заяви, че е предложил на Тръмп Съединените щати, Канада и Мексико да постигнат споразумение за инвестиции в развитието в Централна Америка и в южната част на Мексико. Мексиканските власти отказаха да разрешат влизането на целия керван от Гватемала и предпочитат да допускат малки групи от хора, да обработват молбите им за убежище и да издават 45-дневни разрешителни за посетители. Около 1500 души все още са от гватемалската страна на Сучиате. Надяват се да влязат законно. Но полицията е с вързани ръце, тъй като голяма част от мигрантите избягват граничните пунктове и прекосяват на други места. Мигрантите, които се движеха на север в неделя, заявиха, че са се отказали да кандидатстват в Мексико, тъй като процесът на кандидатстване е бил твърде бавен и мнозинството иска да продължи към Съединените щати.", "date": "2018.10.22", "title": "Миграционен керван се движи от Хондурас към САЩ"}
{"url": "http://clubz.bg/74771-tajms_mej_ima_72_chasa_da_spasi_rabotnoto_si_mqsto", "text": "Консерваторите предупредиха министър-председателката, че има 72 часа, за да спаси работното си място, пише вестник \"Таймс\". Джони Мърсър, изгряваща звезда сред консерваторите, е провел телефонни разговори с депутати за бъдещето на Тереза Мей, съобщава \"Фокус\".  Според него Великобритания не може да се ръководи от човек, който е виновен за   на страната във важен за   момент. В неделното издание The Sunday Times той пише: Изказванията му идват в момент, когато много депутати от Консервативната партия смятат, че Мей е на път да се изправи срещу обединен вот на недоверие през тази седмица в собствената си партия. Съюзник на Дейвид Дейвис, бившият министър за \"Брекзит\", е изразил мнение, че Тереза Мей навлиза в  .  Над половин милион в Лондон искат нов референдум за Брекзит (ВИДЕО) Голяма част от британските компании са готови да приложат плановете си за извънредни действия по повод \"Брекзит\" до Коледа, ако няма по-голяма яснота около излизането на страната от ЕС, предупреди днес Конфедерацията на британската индустрия, цитирана от БТА. \n\tКонфедерацията уточни, че плановете може да включват съкращаване на работна ръка, преместване на веригите на доставки извън Великобритания, запасяване със стоки и преместване на производства и услуги в чужбина. \n\tПредупреждението е отправено на фона на все по-нарастващите опасения, че Великобритания ще напусне ЕС без споразумение за бъдещите отношения. Това може да означава мита върху британския износ, въвеждане отново на погранични проверки, ограничения за туристи и работници, което е доста вредна комбинация за бизнеса. \n\tДискусиите между двете страни стигнаха до задънена улица главно по въпроса как да има отворена граница между Ирландия, която е член на ЕС и Северна Ирландия, която е част от Великобритания. \n\tСрещата на върха на ЕС миналата седмица не доведе до напредък по въпроса. Следващата среща е насрочена за декември, като не остава много време до официалното излизане на Лондон от блока на 29 март догодина. Дори да се стигне до споразумение по \"развода\", има съмнения в способността на британския премиер Тереза Мей да осигури необходимото мнозинство в парламента заради огромното разделение по този въпрос. \n\tАко до декември не бъде сключено окончателно споразумението, компаниите ще натиснат бутона на плановете си за извънредни ситуации, каза генералният директор на Конфедерацията Каролин Феърбеърн. \n\tЩе бъдат изгубени работни места и ще бъдат преместени вериги на доставки, допълни тя.", "date": "2018.10.22", "title": "\"Таймс\": Мей има 72 часа да спаси работното си място"}
{"url": "http://clubz.bg/74772-nato_rusiq_narushava_raketniq_dogovor_i_zatova_sasht_go_napuskat", "text": "В НАТО смятат, че Русия е отговорна за намерението на САЩ да напуснат Договора за ликвидиране на ракетите със среден обхват на действие (ДЛРСОД), защото Москва „ сериозно“ го нарушава. Това обяви говорителят на НАТО Оана Лунджеску, като поясни, че след срещата на върха в Брюксел е изразена загриженост за руската ракетна система 9M729, информира ТАСС. Тя е припомнила също, че     Тръмп ще вади САЩ от ракетен договор с Русия. Москва: Това е много опасна стъпка Въпросът за излизането на САЩ от Договора за ликвидиране на ракетите със среден и малък обхват на действие вероятно ще бъде поставен на срещата между руския президент Владимир Путин и Джон Болтън, съветник на американския президент по въпросите на националната сигурност, информира вестник „Известия“. Той вече е в Москва. Съобщението е направено в почивния ден от Дмитрий Песков, прессекретар на руския държавен глава, който е уточнил, че срещата ще се състои, но не в понеделник, пише \"Фокус\".  В събота президентът на САЩ Доналд Тръмп обяви намерението на САЩ да излезе от Договора за ликвидиране на ракетите със среден и малък обхват и да започне да разработва ново оръжие. Москва определи това решение като „удар по световната стратегическа стабилност“ и желание на САЩ да изгражда еднополюсен свят. Москва очаква официални разяснения от Вашингтон за изявлението на Тръмп, заяви днес руският външен министър Сергей Лавров, цитиран от ТАСС.  По думите му реакциите, включително в самите Съединени щати, на това декларирано намерение са \"достатъчно противоречиви\", тоест има мнение за и против. Лавров отбеляза, че ако при посещението си в Москва Болтън реши да даде официални обяснения, Русия тогава ще оценява ситуацията. Министърът добави, че Русия е готова и по други канали да получи информация от американската страна.  В неделя \"Файненшъл таймс\", позовавайки се официален източник във Вашингтон, писа, че САЩ обмислят варианти за преразглеждане на Договора за ограничаване на стратегическите настъпателни оръжия (Нов СТАРТ). Лавров потвърди, че Русия отдавна е готова да преговаря за удължаване на срока на този договор. Асошиейтед прес съобщи, че според Тръмп Русия изпробва или произвежда изстрелвани от суша крилати ракети с ядрена бойна глава и обсег от 500 до 5500 км, което е нарушение на договора. Русия винаги е отхвърляла такива твърдения и е обвинявала САЩ, че именно те са нарушителите.  Изявлението на Тръмп за евентуално денонсиране на договора от американска страна имаше разнопосочни реакции. Британският министър на отбраната Гавин Уилямсън каза пред \"Файненшъл таймс\", че Обединеното кралство застава твърдо зад САЩ по този въпрос и призова Кремъл \"да сложи ред в къщата си\". Германският външен министър Хайко Маас каза, че думите на Тръмп \"поставят трудни въпроси\" пред Германия и Европа, но същевременно призна, че Русия не е дала аргументи, че не нарушава договора, предаде АП.  Говорителят на Кремъл Дмитрий Песков заяви днес, че ако САЩ се изтеглят от двустранния договор, това ще означава, че те \"не завоалирано, а направо\" ще започнат разработване на забранените от договора оръжия. Тогава по думите на Песков Русия ще бъде принудена да вземе мерки за \"възстановяване на баланса в тази област\", добави ТАСС. ", "date": "2018.10.22", "title": "НАТО: Русия нарушава ракетния договор и затова САЩ го напускат"}
{"url": "http://clubz.bg/74774-polskata_opoziciq_vze_varshava", "text": "Полската управляваща партия \"Право и справедливост\" печели най-много гласове на състоялите се вчера местни избори, но опозицията печели в столицата Варшава и други големи градове, показват данни от екзит пол, цитирани от световните агенции. \n\tИзборите, състояли се на фона на остро напрежение с Европейската комисия за водените от Варшава съдебни реформи, са смятани за тест преди изборите за Европарламент през май и парламентарните избори след една година, отбелязва Франс прес.  Местни избори в Полша на фона на задълбочаващ се разрив с ЕС Съдът на ЕС нареди на Полша да спре съдебната реформа Съдът на ЕС нареди на Полша да спре съдебната реформа", "date": "2018.10.22", "title": "Полската опозиция взе Варшава"}
{"url": "http://clubz.bg/74773-putin_i_pravilniqt_nacionalizym", "text": "Изявите на Владимир Путин на международния дискусионен форум \"Валдай\" винаги дават богата почва за дискусии. Така беше и тази година. Отговаряйки на въпросите на водещия, Путин изложи възгледите си за национализма, националния въпрос и своята лична популярност. Всичко започна с това, че водещият дискусията Фьодор Лукиянов напомни на президента 2014 година и прословутия \"руски свят\", задавайки въпрос дали Путин не иска да подхване тази тема. Въпросът не беше никак случаен. През 2018 година спомените за тази концепция, която беше едва ли не стълб на цялата държавна идеология на Путинова Русия, изчезнаха напълно от речника на официалната пропаганда. Отговорът на Путин само потвърди очевидното - темата за руския етнически национализъм вече не го интересува, дори го дразни. Пояснявайки думите си, той изложи доста объркана теория за правилния и за неправилния национализъм. Русия е многонационална държава, каза той,   край на цитата. Както виждаме, вече изобщо не става дума за някакъв \"руски свят\". Всички народи на Русия са равни. Въпреки че руснаците са малко \"по-равни\". Това обаче не бива да се изтъква на преден план, защото руснаците са многонационален народ и в това е и тяхната идентичност. Въпреки реторическия поклон към руснаците Владимир Путин фактически отказва на най-големия руски етнос правото на някаква друга идентичност, различна от предаността към многонационалната руска държава в състоянието ѝ през 2018 година. Да бъдеш руснак означава според Путин да бъдеш лоялен към \"тази страна\", тоест на практика лично към него. Всеки друг възглед по този въпрос е заклеймен като \"пещерен национализъм\". По този начин капанът, в който той примами  голяма част от руските националисти през 2014 година, щракна. Тогава той мъгляво им обеща някакъв \"руски свят\". А сега ги принуждава да се закълнат в лоялност към него и във всичко, което те пламенно ненавиждаха - лоялността към многонационалността и толерантността според личното му разбиране за тези понятия. Владимир Путин вече не предлага никакъв друг \"руски свят\". Впрочем, едва ли някой има нещо против. Нали същите тези руски националисти повериха СССР на пенсионирания полковник от КГБ. Безсмислено е да улавяш Путин в някакви идеологически противоречия, защото единственото нещо, което го вълнува истински, е запазването на режима на едноличната му власт. Тоест истинският национализъм означава да бъдеш за Путин, независимо дали си руснак, или татарин. А всичко останало е \"пещерно\", \"глупаво\", \"измислено\" и води до разпадане на държавата. Тази тъй объркана концепция за \"истинския национализъм\", предложена от Путин, прозвуча толкова неочаквано, че водещият дискусията попита дали Путин има единомишленици. И в този момент светът чу потресаващият в своята самоувереност отговор: Изглежда че в този тезис се крие и практическият смисъл на всички идеологически конструкции на президента на Русия. В момента, когато всички наблюдатели отчитат падането на рейтинга на Путин, той има спешна нужда от някаква нова концепция за легитимност, която не бива да се поставя под въпрос чрез избори и анкети. Според конституцията президентът с всичките си огромни правомощия е само функция, а не някаква конкретна личност. Докато лидер на 146 милиона единомишленици, това вече е конкретна личност, тоест Владимир Путин. Затова рейтингът на Путин може да пада, а подкрепяните от него кандидати да губят избори. Но вождът на сплотената нация, която не се бои от никого и от нищо, априори не може да зависи от електорални процедури и от социологически проучвания. Какви ти избори и рейтинги, когато става въпрос на избор или \"просто да умреш\", или \"да попаднеш в рая\"? Путин: Руснаците ще отидат в рая като мъченици при ядрена война Най-лошото, което можем да направим сега, е да повярваме на Путин и да признаем за аксиома наличието на непотвърденото от никого наличие на 146 милиона поддръжници. За съжаление поднесената навремето информация от официалната пропаганда за \"86-процентна подкрепа\" се разпространи по цял свят и до ден днешен се възприема от мнозина с удивителна сериозност. Междувременно измислените от Путин 146 милиона единомишленици се римуват добре с анекдотичните 146 процента избиратели, които уж гласували за \"Единна Русия\". Руснаците за обещанията на Путин за рай за мъчениците: \"Само след Вас\" Истината е, че няма нито \"руски свят\", нито путиновски национализъм, нито 146 милиона единомишленици на президента на Русия, готови да се отправят към рая. Съществуват само моралното изчерпване на Владимир Путин, падащият му рейтинг, както и опитът му да скрие всичко това със софистиката на взаимно изключващи се лозунги, националистическа демагогия и демонстративна самоувереност. Руснаците за обещанията на Путин за рай за мъчениците: \"Само след Вас\"", "date": "2018.10.22", "title": "Путин и \"правилният национализъм\""}
