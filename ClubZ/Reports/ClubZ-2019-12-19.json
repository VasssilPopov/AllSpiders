{"url": "https://clubz.bg/92023-ako_volqta_za_vlast_naddelee_predsrochnite_izbori_sa_vyzmojni", "text": "Уважаеми г-н председател, Уважаеми дами и господа, Разбираемо е, че тази година е особен маркер в нашето политическо съществуване, защото тя бележи един цикъл в развитието на страната и на Движението: 30 години Преход - 30 години ДПС. Но преди всичко искам да ви поздравя за успешното представяне на местни избоири 2019. Безспорно е, че ДПС утвърждава и разширява присъствието си в местната власт. На всички ви е ясно, че това е надстроен капацитет за по-добро представяне на следващи парламентарни избори. В този контекст има неудачи и проблемни ситуации в някои региони, но се надявам, че след прецизни анализи ще предприемете мерки и стратегии за тяхното преодоляване. Фразата „30 години Преход - 30 години ДПС“ се произнася сравнително лесно. Но започнеш ли да я осмисляш в реални измерения като мотивация, модели на политическо поведение с действия и противодействия, имаш чувството, че по-скоро се занимаваш с драматургия, а не с политика. Затова от моя гледна точка няма необходимост да се прави ретроспективен анализ на генетичната политическа връзка на Прехода с появяването на ДПС в социалното пространство, защото субективното изместване на ролевата значимост в този процес ще бъде неизбежно. Като прелиствам различни страници с анализи и лични спомени на участници в Прехода за сетен път се убеждавам, че ретроспективното изместване е проклятието и достойнството на историята, когато е третирана с „лично участие” и от близка дистанция. Оказва се, че Темата за Прехода като че ли е на път да се превърне в „ историческа реалност” и формално е предметна област на изследване от анализатори и историци. Но тъкмо заради „близката дистанция” и „личното присъствие” реалността на Прехода е от хибриден тип с явно доминиране на политическото над историческото. Затова оценките за Прехода като правило си противоречат, дори взаимно изключват. Но тази привидна обективна неопределеност на ценности, позиции и оценки за 30-годишен период от най-новата история на страната е нормален феномен в условията на демокрация. Проблемът е, че се появи ново поколение, което възприема реалността на Прехода с изкривени оценки и позиции или като незавършен процес без котва. Разбира се, една от важните предпоставки за това е обстоятелството, че значителна част от начинателите и потърпевшите от Прехода актуално присъстват в политическия спектър на публичното пространство. В емблематичен смисъл това са БСП-СДС-ДПС, които са далеч от постигане на съгласие за действителните им роли в този процес. Но фундаменталният въпрос, който виси в публичното пространство, е не толкова кой каква роля има в Прехода, а: Сложен и труден въпрос, който няма еднозначен отговор. Ако има категоричен позитивен или негативен отговор с изреждане на постиженията и „щетите“ като в имотен регистър, ще бъде погрешно, защото няма да издържи на очевидните екзистенциални реалности и на тестването на времето. Едно е сигурно, като система на отчитане на постигнатото и изпортеното, от днешна гледна точка Преходът ни даде възможност за демократични промени, но без програмирана визия за технологията на реформите: кое, как, доколко и с каква скорост да се извършат във времето. Вместо визия бяха внесени отвън различни модели и нормативни реалности, които имаха над 200-годишна история. А нашата социално-икономическа система и колективният субект, в лицето на основните институции и на родените от Прехода политически партии на Демокрацията, не можаха да намерят оптималната политическа мяра на взаимодействие на импортираните с наличните реалности вътре в страната. Несъвместимостта на „ външното” и „ вътрешното” изкривиха опциите за преобразуване на възможното в действително, създавайки мътна политическа среда, което впоследствие започна да продуцира дефектирани социално-икономически и политически реалности. Когато след 30-годишна история говорим за дефектиране на демократичните правила, норми и реалности, това най-малкото е тревожен сигнал в обществото. Но няма как да си затворим очите пред очевидни и очевадни политически реалности. Опорочаването на изборния процес се превърна в епидемия, която обхвана всички политически формации и това рефлектира върху нормалното възпроизвеждане на демокрацията и поставя под съмнение нейната легитимност. Обективно погледнато политическата система на обществото се връща в изходното си положение на стартиране на Прехода, когато правехме избори под надзора на външни наблюдатели, включително и от Сената на САЩ. Нашата демокрация е представителна. Всеки кандидат за „ представител” на гражданите по правило трябва да се състезава с други като него и да предложи ясна визия за обслужване на гражданите, които го избират и пред които той би трябвало да се отчита като техен представител във властовата система. Тази „визия” постоянно трябва да се обновява, съобразно потребностите на обществото. Проблемът е, че точно това не се прави. Липсата на визия се подменя с което е индикация, че не се познават реалните проблеми на хората. Изправени сме пред сериозен дефицит на реформаторски идеи, защото стремежът към властта и властовата система на обществото се превърна в самоцел за елита със силата на опиат. Подобна социално-политическа ситуация поражда умора, апатия и демотивация в обществото, а по правило политиците се превръщат в гръмоотводи на цялата натрупана негативна енергия в национален и международен мащаб. Според мен една от основните причини за избуяването на национализмите и популизмите, както и на техните спонтанни противодействия в европейски мащаб, е умората от инерцията и рутинността на демократичната система на управление. В това състояние на социума, като че ли „автоматично” се задейства защитната система на демокрацията. Впечатляващ най-нов пример за този защитен механизъм на демокрацията е „Движението на сардините” в Италия: никому неизвестни четирима млади хора за няколко седмици изкараха над триста хиляди граждани на улицата, за да протестират ”срещу културата на омразата и разделението”, за „отговорни избори”, за „ утвърждаване на демокрацията”, „да събудят италианската политика”… Тази ситуация упорито напомня за легендарния „ефект на пеперудата” за динамичното балансиране на времето и живите системи в природата: при определени условия едно спонтанно микроколебание на въздуха може да породи буря в другия край на света. Демокрацията е като Природата, тя има вътрешна необходимост постоянно да е в режим на самоорганизираща се система. Но докато Природата рестартира нарушения си динамичен баланс с катастрофични явления, а понякога дори с „ един вирус”, то в едно цивилизовано общество не би трябвало да се допусне такъв радикализъм. Въпреки че подобни феномени се превърнаха в политическо ежедневие на нашата цивилизация. В този социално-политически контекст по всичко изглежда, че рестартът на демократичния модел, съчетан с моралния императив, е нежният, но неизбежен изход от тази ситуация. Кога и как ще се получи това, зависи от зрелостта на политическия елит и на гражданското общество. Когато говорим за цикличност във включването на защитната система на демокрацията не трябва да се фокусираме само върху политическите реалности в България, дори не бива да се възприема изцяло като европейско явление. Характерен политически синдром на цикличността е появяването на политическия терен на неочакван, „неопитен” , нетипичен с харизматичен профил политически субект. Така се получи в САЩ с президента Тръмп. Цикличността предполага, че е време за промяна на парадигмата на властовата система, понякога полюсно, съобразно историческите традиции на властовата система, манталитета на гражданското общество и „ градуса” на международната среда. Европа има най-богат опит в коригирането или преобразуването на полюсите на властовата система, подходящо дозирани с леви, десни и центриски идеи. Последният пресен пример е Брекзит, който поставя на изпитание самата идея за обединена Европа. От тази гледна точка на този етап либералната идея се намира в състояние на историческа пауза, тъкмо поради това нейните приоритети са да противодейства на всичко, което застрашава демокрацията. Либерализмът сериозно трябва да си адаптира визията за устойчив политически и икономически ред в света. След възхода и кризата на неолиберализма, явно е необходимо да се реформира самия модел за либерална визия за развитие на света. Защото основните ѝ постулати и практики са от времето на модернизма и класическия капитализъм. Друг важен цикъл, който тепърва предстои да се разгърне, е дисхармонията на Това, разбира се, не е от сантимент към „социалната идея”, а от увеличаването на рисковите фактори за предизвикване на рецесия, вследствие на прекалено широко отворената ножица между бедни и богати. Всички партии ще станат малко по-социални и ще заговорят за социалния вектор на обществото. Това безспорно е нов политически портал за левите партии в Европа, но доколко те са готови да се възползват от преобразуването на парадигмата за стабилността на финансовата система и тази на властовата система, е друга тема. В този ред на мисли, към днешна дата в политическия спектър на България няма нито желание, нито готовност за предсрочни парламентарни избори. Всяка политическа сила се надява за нормално приключване мандата на управляващото мнозинство с очакване максимално да се възползва от парламентарното време за прелегитимиране, позициониране и евентуално за конструиране на нетипични коалиционни формати. Целта им е гарантирано участие във властовата система на държавата. И тъкмо затова,  Политическата необходимост от рестартиране на политическия модел на обществото в една или друга степен се осъзнава, но сравнително по-малко се изговаря или се отлага във времето. Защото рисковите фактори за продуциране на „ критичната точка“ на хаоса в партийните структури се явява проблемният възпиращ фактор за подобно радикално решение. Тъкмо поради това решаващият фактор за рестарта в случая е зрелостта и готовността на гражданското общество! Бъдете живи и здрави и весели празници!", "date": "2019.12.19", "title": "Ако волята за власт надделее, предсрочните избори са възможни"}
{"url": "https://clubz.bg/92021-mvr_shte_pravi_tajni_novite_si_porshe_i_mazerati_kato_im_smenq_nomerata", "text": "\"Тайните\" коли тип \"Порше\" или \"Мазерати\", които МВР обяви, че смята да закупи, щели да останат \"тайни\" посредством... смяна на регистрационните номера. Това се разбра днес от думите на министъра на вътрешните работи Младен Маринов в отговор на питане на депутата от левицата Красимир Янков. То е провокирано от факта, че покупка на новите мощни возила за нуждата на КАТ е залегнала в антикорупционния план на силовото миниистерство за годината. Формално търг все още не е обявен, но пък МВР е провело пазарно проучване.  Както Клуб Z писа, идеята е да се закупят \"15 високоскоростни немаркирани автомобила, които ще контролират движението по магистралите\". Но според описаните критерии, въпросните автомобили са всичко друго, но не и незабележими. Не само за нарушителите на пътя, а и изобщо.  С дата 22 август МВР е пуснало пазарното проучване за въпросните \"тайни\" автомобили, които да настигат нарушители. Изискването е новите коли да вдигат над 250 км ч (което се покрива и от модели на \"Дачия\"), а залегналото в спецификациите - каросерия тип \"Седан\" 4 врати, с ляв волан, ограничава избора на поршета до 4-вратата \"Панамера\". Опциите от други поризводители са много. Изискването е обаче колите да са мощни не по-малко от 180 kW, т.е. - 244,8 конски сили. Обособени са 3 позиции по 5 автомобила - високоскоростни и немаркирани, оборудвани с техника, която позволява контрол на скоростта на движение, неправилно изпреварване, навлизане в лентата на насрещното движение и други технически приспособления. Общата сума, предвидена за покупката е 4,8 милиона лева. КАТ купува \"тайни\" патрулки по 320 000 лв. едната. С парите от глоби (СТЕНОГРАМА) Законът дава възможност техните номера да се сменят, освен това при каране с висока скорост малко хора могат да забележат подробности за следващата ги кола, настоява обаче Младен Маринов.  И изчисли, че в държавите, в които се използват тайни мощни автомобили за контрол на пътищата, жертвите на ПТП са намелели с 30 на сто. Все пак си остави една вратичка, че покупката може и да не се осъществи, или поне не в този й вид. Лично той бил \"за\" нея - заради \"сериозния превантивен ефект\". Но пък цената била висока.", "date": "2019.12.19", "title": "МВР ще прави тайни новите си Порше и Мазерати като им... сменя номерата"}
{"url": "https://clubz.bg/92009-gotov_e_idejniqt_proekt_za_nacionalen_adresen_registyr", "text": "Агенцията по геодезия, картография и кадастър (АГКК) е разработила проектна идея за реализиране на Централна автоматизирана информационна система „Национален адресен регистър“. Проектът е по оперативна програма „Добро управление“, а целта - изграждане и въвеждане в експлоатация на информационната система - в съответствие с принципите на Стратегията за развитие на електронното управление и новите нормативни изисквания за първичните регистри. Тази цел е пряко подчинена на целта “изграждане на нови/надграждане на съществуващи регистри, информационни системи и информационни портали/платформи, и осигуряване на интеграция между тях, с оглед развитие на електронни услуги, изпълнение на нормативно определени ангажименти и/или осигуряване на оперативна съвместимост с платформи на ЕС”, съобщиха от АГКК. Що е то INSPIRE, за която отговаря и Агенцията по геодезия, картография и кадастър Регистърът ще представлява изчерпателна, централизирана база данни на адресите на всеки един имот и адресируем обект в него. Информацията ще се използва от всички информационни системи, използващи обекти от тип адрес, в които да се записва само уникален адресен идентификатор (УАИ), вместо цялото описание на адреса. Системата ще бъде изградена със съвременни технологии, които ще позволяват скалиране при натоварване и обслужване на милиони заявки в реално време. Кадастърът: 95% покритие до края на 2019-а, търгове за карти на малките населени места Всички информационни системи, използвани от администрацията, бизнеса и гражданите, ще трябва да ползват данни от тази система. Адресният регистър съхранява данни, до които почти всички администрации имат нужда от достъп за изпълнение на правомощията си и предоставяне на комплексни административни услуги. Реализирането на проекта ще е ключова крачка към реализиране на ефективно работещо електронно управление. Ще позволи идентификация на гражданите, електронизация на административните услуги и повишаване нивото на използваемост на електронните услуги, както и осигуряване на оперативна съвместимост. Съкровищницата „Геокартфонд“ – историята, Чудомир и геодезията, без която не можем Кадастърът: 95% покритие до края на 2019-а, търгове за карти на малките населени места Съкровищницата „Геокартфонд“ – историята, Чудомир и геодезията, без която не можем", "date": "2019.12.19", "title": "Готов е идейният проект за Национален адресен регистър"}
{"url": "https://clubz.bg/92016-ep_rusiq_da_otmeni_zakona_za_chujdestrannite_agenti", "text": "Евродепутатите призоваха днес властите в Русия незабавно да отменят Закона за чуждестранните агенти и да приведат действащото законодателство в съответствие с конституцията и задълженията на страната съгласно международното право. Те поискаха и Венецианската комисия да разгледа закона и да формулира правно становище и подходящи препоръки. Това се казва в  , която депутатите приеха на пленарна сесия в Страсбург. Сред нейните вносители са и двама български представители – Андрей Ковачев и Ева Майдел (ГЕРБ/ЕНП). Гласуването не бе поименно, а с вдигане на ръка. Руски диабетици станаха чуждестранни агенти, дискредитирали властта Законът от 2012 г. задължава руските НПО да се регистрират в Министерството на правосъдието като „организации, изпълняващи функциите на чуждестранни агенти“, ако получават чуждестранно финансиране и участват в дейности, които според евродепутатите неясно са описани като „политически“. Резолюцията осъжда и приетите изменения в закона, които значително разширяват неговия обхват и предоставят възможност отделни лица да бъдат дискредитирани и обозначени като „чуждестранни агенти“. Тази мярка често се използва срещу представители на гражданското общество, членове на опозиционни партии, блогъри и независими журналисти. Законът също така налага специфични изисквания за регистриране, осчетоводяване и квалифициране на публикациите. Неспазването му се превръща в престъпление, с възможност за санкциониране с тежки административни глоби или лишаване от свобода до 2 години. Съгласно този закон около 80 НПО се считат като „чуждестранни агенти“. Сред тях са на практика всички водещи правозащитни организации в Русия. Досега 49 руски НПО са внесли жалби пред Европейския съд по правата на човека (ЕСПЧ). Аргументът им е, че Законът за чуждестранните агенти нарушава редица човешки права, включително тези на свобода на изразяване и на сдружаване. Евродепутатите се противопоставят на методите, които руските власти използват за подтискане на свободата на изразяване на мнение и на словото, и съответно за насаждане на страх в обществото. Те призовават Москва да подкрепи безпристрастността на медиите и да подобр безопасността и работната среда на журналистите в страната. В отговор: 9 медии от САЩ стават \"чужди агенти\" в Русия Съветът удължи до 31 юли 2020 г. действието на икономическите   срещу определени сектори на руската икономика до 31 юли 2020 г. Решението е резултат от предоставената от френския президент Еманюел Макрон и германския канцлер Ангела Меркел актуална информация за изпълнението на споразуменията от Минск за прекратяване на огъня в Украйна. Те не са изцяло изпълнени и Европейският съвет единодушно взе политическото решение за подновяването ва икономическите санкции. Мерките са насочени към финансовия сектор, енергетиката и отбраната, както и към сферата на изделията с двойна употреба. Те включват: В отговор: 9 медии от САЩ стават \"чужди агенти\" в Русия", "date": "2019.12.19", "title": "ЕП: Русия да отмени Закона за чуждестранните агенти"}
{"url": "https://clubz.bg/92015-db_festivalyt_sofiq_ne_disha_fandykova_manipulirate", "text": "Трябва да има референдум за строежа на RFD инсинератор в София, настоя днес на заседанието на Столичния общински съвет председателят на групата на \"Демократична България\" Методи Лалов. ЕК одобри финансирането с 94 млн. евро за инсинератора в София Декларацията на ДБ бе поредната остра атака срещу кметицата Йорданка Фандъкова за работата й по чистотата на въздуха в София досега. И подчерта, че България е осъдена в Люксембург заради лошото качество на въздуха в София. После изброи редица проблеми, свързани с рециклирането в града, дълговете на \"Топлофикация София\" и отказът на общината да разкрие детайлите за строежа на инсинератора въпреки решение на съда. И подчерта, че новото съоръжение е с инвестиции от стотици милиони, но ще разпръсква \"над 12 тона фини прахови частици годишно в центъра на София\" според Доклада по оценката на въздействието върху околната среда. Според Лалов укриването на информация вероятно ще \"докаже зависимости между \"Топлофикация София\" и една банка и енергийни босове с дългосрочни интереси в нерегламентираното изгаряне на отпадъци\". Над 800 тона незаконен боклук за България задържан край Милано Фандъкова обяви, че казаното е \"тежка манипулация\", като подчерта, че не може да се сравнява \"модерна екологична станция\", каквито имало в \"едни от най-чистите градове в Европа\", с горенето на отпадъци в кварталите. А другата манипулация била, че Европейският съд в Люксембург е осъдил София (което всъщност не фигурира в декларацията на ДБ). ЕК ни дава на съд за мръсен въздух Според нея проблемите се решават не с политически декларации и манипулации, а със \"сериозна работа и обсъждания\". И СОС вече е приел две програми, които дават резултат. А проблемът с битовото отпление се решавал с промяна в отоплителните инсталации, за които са защитени два проекта за безвъзмездна помощ. Над 800 тона незаконен боклук за България задържан край Милано ЕК ни дава на съд за мръсен въздух", "date": "2019.12.19", "title": "ДБ: Фестивалът \"София НЕ диша\". Фандъкова: Манипулирате!"}
{"url": "https://clubz.bg/92019-sacheva_prizova_slujbite_da_razsledvat_protestite_za_socialnite_zakoni", "text": "Разследващите да проверят дали има външна намеса в организирането на протести срещу Стратегията за детето и Закона за социалните услуги, които бяха замразени, призова новата социалната министърка Деница Сачева. Всички срещу закона за социалните услуги. Отлагат го От няколко месеца има протести, водени от сдружение „Родители обединени за децата“ (РОД), а вчера социалният закон беше отложен за шест месеца, а трябваше да влезе в сила от 1 януари. Самата стратегия за детето пък беше замразена по разпореждане на премиера Борисов още през май. Според нея и сериозна външна провокация и намеса към насаждане на страхове, че ще бъдат отнемани деца. В отговор на въпрос откъде идва тази намеса, Сачева посочи, че партии, които вече се самоидентифицираха - \"Възраждане\". Но уточни, че министерството й не е разследващ орган, за да каже кой точно стои зад това.  \"Искат да направят разврат с децата, да ги убият\" По думите й разследващите органи са запознати, но темата ще бъде обсъдена и правителствено ниво, защото вероятно има хора, които целенасочено в момента насаждат и антиевропейска политика, за да се види има ли и политически нюанси в исканията.  \"Искат да направят разврат с децата, да ги убият\"", "date": "2019.12.19", "title": "Сачева призова службите да разследват протестите за социалните закони"}
{"url": "https://clubz.bg/92022-strelba_v_moskva_trima_zaginali", "text": "Трима души бяха убити при стрелба в приемната в централата на руската Федерална служба за сигурност (ФСС) в центъра на Москва, предаде БТА. Според вестник \"Известия\" всички жертви при атаката са служители на ФСС. Има информации, че нападателите са трима и са въоръжени с автомати или с полуавтоматични огнестрелни оръжия. След като открили огън в приемната на ФСС, те побягнали по улица \"Голяма Лубянка\" и се барикадирали в съседна сграда. Тя е обградена от полицаи, които в момента я щурмуват.  Движението в района е спряно. В сграда на ФСС е избухнал пожар вследствие на стрелбата.  Telegram-канал 112 информира, че са убити трима служители на Федералната служба за сигурност при престрелка в центъра на руската столица. RBC пък съобщава, че мъж е открил огън с автомат \"Калашников\" в лобито на сградата на службата преди да избяга от местопрестъплението. Според ТАСС, позовавайки се на Федералната служба за сигурност, нападателят е неутрализиран.  ", "date": "2019.12.19", "title": "Стрелба в Москва, трима загинали"}
{"url": "https://clubz.bg/92003-hranata_ne_moje_da_byde_mechta_zashto_240_te_deputati_poluchiha_kartichka_s_tova_poslanie", "text": "240 поздравителни картички тръгнаха към българските депутати. На тях е рисунката на момче на 11 години в инвалидна количка. То иска като коледен подарък инвалидна количка за друго дете, което няма, а се нуждае от нея. Инициативата е дело на \"Екип Лайкучка\" и \"Общност Мостове\", подпомогнати от приятели и съмишленици. Особените честитки до народните избраници трябва да напомнят, че помощните средства, както и храната не могат да бъдат мечта. На гърба на всяка картичка има кратка история на дете или възрастен, оставени буквално да умират от глад. Това са хора със свръхниско тегло поради различни специфични състояния. Те се нуждаят от медицинска храна, която да може да бъде усвоена от тялото им, а органите им да се хранят пълноценно и да не страдат, обясняват инициаторите. Те напомнят обаче че храна е нужна всеки ден, не само по Коледа. По казуса обаче няма разбиране от държавните институции. Различни организации водят кореспонденция с МЗ и НЗОК от 2012 година... а резултатът е събирането на пари за храните по коледни базари. Уважаеми госпожи и господа управляващи, \n\tВ навечерието на настъпващите Коледни и Новогодишни празници си позволяваме да насочим вниманието Ви към един крещящ и с години неглижиран проблем, касаещ всички пациенти, на които им се налага да ползват специални храни за медицински цели. Това са хора с различни по вид и степен на тежест заболявания, които развиват състоянията малнутриция и малабсорбция (простичко казано: екстремно ниско тегло, недохраненост и невъзможност за правилно усвояване на хранителните вещества). Това са хора, които страдат от: онкологични заболявания (включително с отстранени органи като хранопровод и стомах); възпалителни заболявания на червата (болест на Крон, улцерозен колит); кахексия (изтощение на организма); анорексия; метаболитни разстройства и вродени (генетични) метаболитни заболявания; муковисцидоза; екстремна загуба на тегло заради нарушени/ липсващи гълтателни рефлекси (церебрална парализа, мускулна атрофия, мускулна дистрофия; синдром на Wolf-Hirschhorn). При много от тях храна може да се приема само чрез сонда/ стома. Голяма част от пациентите, които имат редки генетични заболявания дори са оставени изцяло извън здравната система – за тях никакво лечение не се прилага, защото официално заболяванията им не фигурират в регистъра на редките болести. Нищо, че има международни регистри и нищо, че имат поставена генетична диагноза. За НЗОК и МЗ тези хора не съществуват. В момента те си набавят нужните медицински храни с помощта на дарителски кампании и активното участие на паралелната здравна система – ГРАЖДАНИТЕ. В България в 21-ви век и член на ЕС от вече 13 години НЗОК все още няма клинична пътека за лечение на малнутриция и малабсорбция. Не покрива и разноските за извънболнично лечение при тези състояния. Пациенти буквално умират от глад! Месечно сумите за такива храни варират между 800 и 1 700 лв. Една голяма част от тях дори не се предлагат редовно на българския пазар, а изискват допълнителен внос. Паралелната здравна система – гражданите - разнасят в куфари и кашони по самолети и автобуси тези животоспасяващи храни. Ако има средства храните да бъдат закупени и ако дарителската кампания е успешна. \n\tГоспожи и господа управляващи, пациентите не бива да разчитат на дарителските кампании, за да живеят. Отговорност на съответните държавни институции е да осигуряват възможно най-доброто лечение за пациентите. Когато седнете с близките си край празничната трапеза, спомнете си за онези хора, за които медицинските храни са равнозначни на ЖИВОТ. Спомнете си и как в съвременна България все още няма клинична пътека за лечение на малнутриция и малабсорбция.", "date": "2019.12.19", "title": "\"Храната не може да бъде мечта!\" Защо 240-те депутати получиха картичка с това послание"}
{"url": "https://clubz.bg/92010-arsenal_otmeni_brifing_na_lyungberg_priblijava_se_do_arteta", "text": "\"Арсенал\" отмени днешната пресконференция на временния си треньор Фреди Люнгберг. Брифингът е пренасрочен за петък. Според британските медии това е знак, че лондончани се приближават до Микел Артета, помощник на Пеп Гуардиола в \"Манчестър Сити\" и бивш играч на клуба. Фреди Люнгберг временно пое \"Арсенал\" \"Топчиите\" и \"гражданите\" водят преговори и според \"Дейли Мейл\" шампионът на Англия иска 2 милиона паунда, за да освободи Артета от функциите му. \"Манчестър Сити\" се оплака от \"подмолно\" и \"неуважително\" отношение от страна на съперника си от Северен Лондон, но все пак няма да му прави пречки, стига да получи желаното. \"Артилеристите\" бяха набелязали испанеца още при освобождаването на Унай Емери, но първоначално удариха на камък и се решиха да дадат поста на Люнгберг, докато си осигурят постоянен наставник. Явно представянето на отбора срещу \"Манчестър Сити\" (0:3) е накарало клубните босове да бъдат по-настоятелни. В понеделник двама директори от \"Емиратс\" бяха заснети да напускат по късна доба манчестърския дом на Артета. И едно полувреме стигна на \"Ман Сити\" за успех срещу \"Арсенал\" Той беше до Пеп Гуардиола снощи за мача на \"Сити\" срещу \"Оксфорд\" (3:1) за Купата на Лигата. След двубоя каталунецът отказа да отговаря на въпроси за бъдещето на асистента си. Според \"Дейли Мейл\" Артета вече е казал \"да\" за 3,5-годишен договор и заплата от 5 милиона паунда годишно. Той е комуникирал и с Джош Кронке, синът на американския собственик Стан Кронке. \"Арсенал\" с най-лоша серия от 27 години Брифингът на Люнгберг бе рутинен - преди съботния мач срещу \"Евертън\" от Висшата лига. Надеждите на феновете на \"Арсенал\" са още в този мач отборът да бъде воден от 37-годишния Микел Артета. И едно полувреме стигна на \"Ман Сити\" за успех срещу \"Арсенал\" \"Арсенал\" с най-лоша серия от 27 години", "date": "2019.12.19", "title": "\"Арсенал\" отмени брифинг на Люнгберг, приближава се до Артета"}
{"url": "https://clubz.bg/92005-arestuvaha_334_ma_italianski_mafioti_nqkoi_ot_tqh_v_bylgariq_video", "text": "Политици, адвокати, държавни служители, счетоводители са сред общо 334-мата арестувани днес при мащабна международна операция на италианската полиция срещу калабрийската мафия, разпростряла се и в България. Кои са задържавните у нас обаче все още не е известно. Новината съобщават агенция АНСА и \"Кориере дела сера\".    Арести са извършени в Калабрия, Ломбардия, Пиемонт, Венето, Лигурия, Емилия Романя, Тоскана, Лацио, Сицилия, Пулия,  Кампания и Базиликата. Както и на териториите на България, Германия и Швейцария. Сред задържаните са бившият депутат от партията на Силвио Берлускони \"Форца Италия\" Джанкарло Пители, кметът на Вибо Пицо Джанлука Калипо, шефът на общинската полиция на Вибо Валентиа Филипо Неши, представител на съда на Вибо Валентиа и известният бизнесмен Марио Артуса и др. Други се издирват. Акцията е стартирала в четвъртък. Тя е насочена срещу клана Манкусо ди Лимбади, който се свързва с убийства, пране на пари, рекет, изнудване и мн.др. Съобщава се и за запорирано имущество и активи за над 15 милиона евро. Засега българските власти не са съобщили нищо за случая на наша територия. По-късно обаче от МВР казаха, че при операцията е задържана българска гражданка. Към момента не се предоставя допълнителна информация, тъй като действията по разследването са в ход.  ", "date": "2019.12.19", "title": "Арестуваха 334-ма италиански мафиоти. Някои от тях - в България (ВИДЕО)"}
{"url": "https://clubz.bg/92008-bez_iznenada_izbrahme_rusiq_kitaj_i_yujna_koreq_za_aec_belene", "text": "Без изненада България избра да води преговори за стратегически инвеститор за АЕЦ \"Белене\" с руската компания \"Росатом\" (чрез дъщерната си компания \"Атоменергопром\"), китайската национална компания CNNC и южнокорейската \"Хидроатомна корпорация\". Това обяви днес енергийната министърка Теменужка Петкова при изслушването си в ресорната парламентарна комисия. Офертите за стратегически инвеститор бяха общо седем. Френската компания \"Фраматом\" и американската \"Дженерал електрик\" пък са готови да произведат оборудването за втората атомна централа. 7 стратегически инвеститори с интерес към АЕЦ \"Белене\" Тримата инвеститори от т.нар. шортлиста ще имат възможност да влязат и в консорцииуми, т.е. да подадат обединена оферта. До края на януари следващата година ще им бъдат изпратени апликационните форми и ще им се даде достъп до цялата документация, посочи още Петкова. Първите оферти се чакат в края на април, началото на май. В условията на рестартирания проект, приет от Мнистерския съвет и Народното събрание, изрично е записано, че България иска реализацията му на пазарен принцип. Тоест без държавни гаранции за инвестицията и без ангажимент за изкупуване на произведената електроенергия.  Инвеститорите за АЕЦ \"Белене\" могат да подават обединени оферти Днес Петкова пак заяви, че държавата няма да участва с гаранции, уточнявайки обаче, че \"до момента\" Народното събрание не е дало друга възможност. Засега се предвижда и участието на държавата в собствеността на \"Белене\" да е между 25 и 30%. Важно уточнение - според ресорния министър България е поставила изрично условие при какви условия може да бъде сключен договор за собственост. Едно от тях е - независимо от процента, с който ще участва държавата, тя да има т.нар. глас за блокираща квота, или иначе казано - важни решения да не могат да се вземат без нея. По думите на Петкова разбиране за такова условия имало, защото централата ще се намира на българска територия и всички рискове от евентуална авария са за страната, а не за инвеститорите.  На 20 август министерството съобщи, че седем компании от различни държави са подали заявления за стратегически инвеститор в строежа на новата атомна електроцентрала. От шортлистата са изпаднали консорциумът \"Електроцентрала Белене\", в който участват \"Груп интернешънъл\" - България, и чешка компания, както и  \"ИПК и УП България\" ЕООД, и консорциум \"АЕЦ Белене\" - България, с участници \"Атоменергоремонт\", ОЗК, \"Гранд енедржи\", \"Квант\". Участието на български инвеститори в АЕЦ \"Белене\" - \"приятна изненада\" Интерес за участие с миноритарен дял и сключване на договор за електрическа енергия пък заявиха \"Юропиън трейд ъв енерджи\", \"Гранд енерджи дистрибюшън\" ЕООД, \"Атоменергоремонт\", както и Северна Македония - чрез миноритарен дял и дългосрочен договор за закупуване на електроенергия. Иначе, преди Теменужка Петкова да изчете шортлистата от компании, които ще се борят за стратегически инвеститор за \"Белене\", тя представи и интегрираната стратегия на страната в областта на енергетиката и климата. Тя би трябвало да синхронизира усилията на България с тези на Европейския съюз за постигане на по-зелена икономика и преход към нулев въглероден отпечатък до 2050 г.  От представените данни стана ясно, че в следващите години България ще се опитва да развива и да запази предимно големите си ядрени мощности, както и да увеличи присъствието на електроенергия от въобновяеми източници в енергийния микс. Въпреки това централите на въглища ще останат, тъй като са стратегически важни, но в годините след 2025-а значително ще намаляват. Освен това - правителството смята, че един от вариантите да влезем в новите изисквания е да накараме домакинствата да използват повече биомаса за отопление - държа и пелети.  Инвеститорите за АЕЦ \"Белене\" могат да подават обединени оферти Участието на български инвеститори в АЕЦ \"Белене\" - \"приятна изненада\"", "date": "2019.12.19", "title": "Без изненада: избрахме Русия, Китай и Южна Корея за АЕЦ \"Белене\""}
{"url": "https://clubz.bg/92000-radev_geshev_da_presledva_vsichki_oligarsi_s_ednakvo_nastyrvenie_rech", "text": "С тези думи президентът Румен Радев откри днешната си среща с НПО, посветена на обещаните от него консултации за промяна в конституционния модел, свързани с прокуратурата и евентуално ВСС. Радев започна дебат за прокуратурата. И за \"ефективността на ВСС\" В откриващата си реч той отговори пряко на намеците от процедурата по встъпване на Иван Гешев, където и новият главен прокурор, и предшественикът му Сотир Цацаров достатъчно явно и иронично коментираха инициативата на президента. Радев заяви още: Радев подписа за Гешев и обяви дебат за мястото на прокуратурата Президентът благодари на представителите на акадмичната общност и правния си съвет, с които вече започна темата във вторник. Радев отново призова тези двама души да бъдат подкрепени, защото това са \"изключително трудни задачи\". И обеща още нещо на управляващите: Той каза, че задължително ще предложи промяна в Конституцията, но за него е важно да има дебат на много широка обществена основа. И затова е поканил гостите си днес. И обяви недвусмислено,че... При Радев са се събрали както НПО, известни със своята критична позиция към статуквото в съдебната власт - като Съюз на съдиите в България, \"Правосъдие за всеки\", Български институт за правни инициативи, \"Отворено общество\", Институт за пазарна икномика, Асоциация за европейска интеграция и права на човека на Михаил Екимджиев, така и екзотични лица като например бившият кмет и служебен премиер Стефан Софиянски. Преди време той съобщи, че пише проект за нова конституция от името на \"Обединение на свободните адвокати\". Има представители и на асоциациите на прокурорите и следователите, които подкрепиха пламенно Иван Гешев - някои не с по едно, а с по няколко писма и становища. Без изненади, съдия Мирослава тодорова от ССБ застъпи тезата, че има проблем със смесването на съдийския и прокурорския статут в българската Конституция: На отсрещния полюс бе Евгени Иванов от Асоциацията на прокурорите, който заяви, че фокусирането на общественото внимание към прокуратурата не се отразява добре на тази система. Според него мястото на държавното обвинение е в съдебната система: Радев подписа за Гешев и обяви дебат за мястото на прокуратурата", "date": "2019.12.19", "title": "Радев: Гешев да преследва всички олигарси с еднакво настървение  (РЕЧ)"}
{"url": "https://clubz.bg/92014-shotlandiq_iska_nov_referendum_za_nezavisimost_london_otkazva", "text": "Шотландската премиерка Никола Стърджън поиска днес разрешение от британското правителство за произвеждане на нов референдум за независимост на Шотландия, съобщиха Ройтерс и Франс прес, цитирани от БТА. Британското правителство отказа. В изявление на британското правителство се казва, че евентуален втори референдум за независимост догодина би поставил под съмнение резултата от референдума през 2014 г., когато шотландците решиха да не се отделят от Обединеното кралство. Нов референдум би бил в нарушение на даденото тогава обещание на народа на Шотландия, че подобен вот се организира само веднъж в живота на едно поколение, се казва в становището на Лондон. На сайта на шотландското правителство днес бе публикуван документ от 39 страници, съдържащ искането на шотландските лидери за ново гласуване. Нейната Шотландска национална партия спечели 48 от общо 59-те депутатски места в Шотландия на парламентарните избори в Обединеното кралство миналата седмица. Според Стърджън това означава, че в Шотландия има голяма подкрепа за произвеждане на нов референдум за независимост. Такова допитване обаче не може да бъде произведено без съгласието на британското правителство.", "date": "2019.12.19", "title": "Шотландия иска нов референдум за независимост. Лондон отказва"}
{"url": "https://clubz.bg/92007-sydyt_na_es_osyden_katalunski_separatist_e_evrodeputat", "text": "Такова е огласеното днес   на Съда на Европейския съюз (СЕС) в Люксембург. Новината потвърди и председателят нн Европарламента Давид Сасоли. И допълни, че това ще доведе до промяна в състава на ЕП. Каталуня избра за евродепутати беглец и затворник Решението отваря вратите към завръщане в Испания на сепаратист номер 1 на Каталуня – бившия регионален премиер Карлес Пучдемон. Същевременно днес испански съд отстрани за 18 месеца от поста му настоящия регионален премиер на Каталуня Ким Тора. Ориол Жункерас – бивш вицепремиер на Каталуня, е в затвора от ноември 2017 г. Той бе арестуван след продеждането на референдума за независимост на автономната област на 1 октомври 2017 г., обявен от централните власти за незаконен. И получи 13-годишна присъда за противодържавна дейност и злоупотреба с публични средства във връзка с референдума. През юли Върховният съд на Испания поиска от СЕС да уточни въпроса за обхвата на действие на неприкосновеността на Жункерас. Това стана, след като на изборите за Европарламент през май той бе избран за депутат. Испанският съд обаче не му позволи да отиде в Страсбург и да положи клетва като евродепутат. Според решението на Съда в Люксембург човек, чието избиране в Европарламента е било официално обявено от съответния орган на страната членка на ЕС, придобива от този момент статут на депутат и съответно получава депутатски имунитет. Ако испанските власти са искали да не позволят на Жункерас да пътува до ЕП, те би трябвало да поискат Парламентът да свали имунитета му. Веднага след оповестяването на решението на СЕС Ориол Жутнкерас поиска да бъде незабавно освободен от затвора. 100 години затвор за каталунските сепаратисти ЕП отказва достъп на избрания за евродепутат Пучдемон Съдебното решение може да отворви вратите за завръщане в Испания на бившия каталунски премиер Карлес Пучдемон. Той бе отстранен от централната власт след референдума, когато временно бе отнет автономният статут на областта. Пучдемон избяга в Белгия, за да не бъде арестуван. В момента той обитава луксозен палат във Ватерло. Испания иска неговото екстрадиране. Преди три дни белгийски съд отложи разглеждането на молбата. Пучдемон също бе избран за евродепутат. Засега обаче той не е искал СЕС да разгледа неговия случай. Заради новината председателят на ЕП Давид Сасоли закъсня за подновяването на сесията в Страсбург, която бе прекъсната за около половин час. Това предизвика недоволство сред някои депутати и та започнаха да скандират и тропат по банките. Сасоли бе мощно освиркан, когато се върна в залата. Той обаче помоли за „повече стил“ и обясни причината за закъснението. След което обяви, че от този момент ще има промени в състава на Европарламента. И продължи: Което означава, че властите в Мадрид трябва да предоставят на Ориол Жункерас необходимия документ, че той е избран за испански евродепутат и да заеме мястото си. Веднага след обявяването на решението испанската прокуратура поиска Върховният съд в Мадрид да съобщи на ЕВропарламента, че Ориол Жункерас не може да бъде освободен. И изтъкна като причина, че той не еарестуван, а е осъден за противодържавна дейност и злоупотреба с публични средства. Същевременно днес Върховният съд на Каталуня съд отстрани регионалния премиер Ким Тора от поста му за 18 месеца. Той бе признат за виновен по обвинение за неспазване на решение на испанската Централната избирателна комисия (ЦИК) преди парламентарните избори в страната. Магистратите наложиха на Тора глоба от около 30 000 евро. Решението може да бъде обжалвано пред испанския Върховен съд. Това означава, че е възможно да минат месеци до окончателното му влизане в сила, а дотогава каталунският премиер ще бъде на поста си. Процесът срещу Ким Тора започна преди месец. Той бе обвинен в поставяне на сепаратистка символика на административни сгради в навечерието на парламентарните избори в Испания през април. 100 години затвор за каталунските сепаратисти ЕП отказва достъп на избрания за евродепутат Пучдемон", "date": "2019.12.19", "title": "Съдът на ЕС: Осъден каталунски сепаратист е евродепутат"}
{"url": "https://clubz.bg/91998-skokyt_na_kristiano_ronaldo_video", "text": "Кристиано Роналдо отново привлече вниманието към себе си, този път с нещо хубаво - марков гол, за който ще се говори още дълго. № 7 реализира победно за 2:1 при гостуването на \"Ювентус\" на \"Сампдория\" в 17-ия кръг на Серия А. Това стана в 45-ата минута. Роналдо получи пас от Алекс Сандро (втора асистенция в мача), извиси се във въздуха и нанесе удар с глава в далечния ъгъл на вратаря. Италианските медии изчислиха, че Роналдо е отскочил 71 см. В добавка с ръста му излиза, че е отправил изстрел от около 2,56 м. Не по-малко важно е, че се е задържал във въздуха секунда и половина. CR7 Air Jordan - тържествуваше по-късно в туитър самият Кристиано. След мача той каза, че се радва за гола си, но е по-щастлив от факта, че е помогнал на \"Юве\" да спечели трудно гостуване. Мачът ще се запомни и с друго - Джанлуиджи Буфон изигра своя двубой № 647 в Серия А, с което изравни рекорда на Паоло Малдини. Очаква се скоро легендата да стане № 1. Ветеранът изпревари Алесандро дел Пиеро за най-много мачове с екипа на \"Ювентус\" в шампионата - 479.", "date": "2019.12.19", "title": "Скокът на Кристиано Роналдо (ВИДЕО)"}
{"url": "https://clubz.bg/91997-sydyt_na_es_airbnb_e_usluga_na_informacionnoto_obshtestvo", "text": "Онлайн платформата за предлагане на недвижими имоти под наем Airbnb не е необходимо да отговаря на френското законодателство за агенти на недвижими имоти и да притежава лиценз за дейността, тъй като не е уведомила Европейската комисията за това изискване в съответствие с директивата за електронната търговия.  Това е становището на съдията по делото в Съда на Европейския съюз в Люксембург, инициирано от Франция по отношение на компанията за онлайн отдаване под наем и настаняване.  Жалбата срещу Airbnb е заради искания на френската туристическа асоциация. В редица европейски градове, сред които Амстердам, Берлин, Барселона и Париж, се надига протест и се правят опити за регулация на системата, като обвиненията са от нелоялна конкуренция на туристическия пазар до предизвикване на недостиг на жилища и повишаване на цените на наемите. Опити за регулация по отношение на предлагани услуги от сферата на споделената икономика (подобен е случаят и с Uber - б.р.) се правят в други страни, но няма обща европейска рамка, която да регулира практиките. В крайна сметка френски съд се обърна към Съда в Люксембург, който да отговори дали услугата за свързване на наемодатели с търсещи място за настаняване съответства на определението за \"услуги на информационното общество\".  През април генералният адвокат на съда се произнесе в полза на Airbnb, а Съдът на практика потвърждава становището, каквато е и обичайната практика. Според генералния адвокат дейността на Airbnb е в категорията  \"услуги на информационното общество\", при положение, че доставчикът не упражнява контрол върху основните условия на извършваните услуги. Десните дрехи на царя или една пресилена регулация на Airbnb С други думи - ако Франция реши да ограничи дейността на Airbnb, тя трябва предварително да уведоми Комисията за намерението си и да поиска от държавата, в която е регистрирана компанията (Ирландия) да предприеме мерки в областта на услугите на информационното общество. Казусът с Airbnb е по отношение на Франция, но решенията на Съда в Люксембург важат на територията на целия ЕС.  Целият пакет от мерки срещу Airbnb е вече приет В България темата с дейността на компанията също е на дневен ред, макар казусът да е по-различен. С приемането на Бюджет 2020 по предложение на Менда Стоянова от ГЕРБ и Валери Симеонов от НФСБ се прие (със спорна процедура), че онлайн платформи като Booking и Airbnb ще да длъжни да предлагат само \"категоризирани\" или \"регистрирани\" по Закона за туризма обекти за краткосрочно настаняване. Регистрацията на тези имоти ще е задължение на собствениците и ще се извършва от кметовете на общини или от оправомощени от тях длъжностни лица. Промяната предвижда дори \"филтриране на интернет достъпа\" до платформите за услуги за настаняване, ако там се подвизават \"нерегистрирани имоти\".  В последствие - пак по предложение на Менда Стоянова, се прие собствениците на имоти, които се отдават под наем онлайн, да плащат \"патентен данък\". Досущ като хотелите.  Казусът по същество е различен, защото извън филтрирането на интернет съдържание, мерките, с които българската държава се опитва да ограничи дейността на онлайн платформите, засягат собствениците на имоти, а не самите платформи и дейността им.  Целият пакет от мерки срещу Airbnb е вече приет", "date": "2019.12.19", "title": "Съдът на ЕС: Airbnb е \"услуга на информационното общество\""}
{"url": "https://clubz.bg/91993-bylgarite_po_koleda_i_nova_godina_vkyshti_bez_posti_davat_do_100_lv", "text": "", "date": "2019.12.19", "title": "Българите по Коледа и Нова година: вкъщи, без пости, дават до 100 лв."}
{"url": "https://clubz.bg/91999-gerb_obqsni_s_oresharski_zashto_sme_osydeni_za_25_mln_lv_za_dunav_most_2", "text": "След като вчера правителството взе решение за отпускане на 24 483 934 лева за открития през 2013 г. Дунав мост-2, днес от ГЕРБ решиха да обяснят в подробности и от парламентарната трибуна какво е наложило този финансов транш към бюджета на транспортното министерство за годината. Още вчера стана ясно, че средствата са заради загубено дело от страна на България пред Международния арбитражен съд в Париж и ще отидат при ищеца - испанската компания, построила съоръжението, свързващо Видин с Калафат - FCC Construction. А причината, изтъкната днес, е: кабинетът \"Орешарски\". От трибуната депутатът Александър Ненков изчете декларация. В която описа \"пътя\" на делото пред арбитражния съд и обвини за осъдителната \"присъда\" \"безхаберното управление на правителствата на БСП\". Румънците мислят за Дунав мост III - между Свищов и Зимнича През 2013 г. строителят на Дунав мост-2 FCC заявява претенция за изплащане на допълнителни близо 11 млн. евро, тъй като в хода на изпълнение на договора е възникнала необходимост от материал за насипи, който да бъде осигурен извън територията на обекта, а държавата се е забавила да осигури учредяването на концесия за добив. Нито по българското законодателство, нито по договора държавата има подобен ангажимент. Въпреки това обаче в свое писмо до управителя на компанията от 5 август 2014 г. вицепремиерът в правителството на Орешарски - г-жа Даниела Бобева, признава претенцията към българската държава в размер на 11 милиона евро, както и \"съжаление\", че правителството не може да плати тези суми, тъй като държавата няма необходимите финансови средства за тази година, разказа Ненков. Инвеститор от чужбина с интерес към Дунав мост 3 И заяви, че това е \"поредната сметка, завещана ни от БСП\". След което припомни историята на самия Дунав мост-2 - по-точно как допреди идването на ГЕРБ на власт на строителната площадка \"имаше само един насип и няколко излети пилона в неплавателната част на реката\". В отговор Таско Ерменков от левицата заяви, че от ГЕРБ били \"евтини на брашното и скъпи на триците\", като даде пример как се забравяли \"600 млн. евро, загубени заради недалновидното решение на ГЕРБ да прекрати АЕЦ \"Белене\". Инвеститор от чужбина с интерес към Дунав мост 3", "date": "2019.12.19", "title": "ГЕРБ обясни с \"Орешарски\" защо сме осъдени за 25 млн. лв. за Дунав мост-2"}
{"url": "https://clubz.bg/92001-sykrovishtnicata_%E2%80%9Egeokartfond%E2%80%9C_%E2%80%93%C2%A0istoriqta_chudomir_i_geodeziqta_bez_koqto_ne_mojem", "text": "Представяте ли си как е изглеждал на карта и как е възстановен опожареният през 1894 г. град Котел? Знаете ли, че има място, където се пази информация, благодарение на която може да се проследи развитието на всеки град, на всяко землище, на коритото на всяка река, на морското равнище, на горите и нивите на територията на страната от създаването на Третата българска държава до днес? Знаете ли, че още в края на XIX век – през 1895 г. – е имало специален подробен план за... осветлението на София – с описани видовете лампи, по кое време на денонощието светят и къде са предвидени празни стълбове? Синя точица – полунощна лампа, червена – целодневна лампа, три точици – лампа с 3 крушки, показва подробният градски план, изписан като най-фина бродерия. На същото това място може да се намери и карта на България, на която са отразени три вида държавна граница – преди Крайовската спогодба и след нея на североизток, с излаз на Бяло море на юг и в реалния им вид днес. Пак там се пази дори карта на България според начина, по който в различните области се назовават картофите. Думите са 14 на брой и сигурно някои още не сте ги чували. Да видим: маджуне, шарабойки, диваци, комбари... Съхраняват се данни и резултати от геодезически измервания на триангулачната и нивелачна мрежа на страната от началото на миналия век, а и от по-миналия – триангулацията на гр. София от 1890 г.  Описаното е една много, много малка част от съкровищата, които пази и продължава да трупа дирекция „Геокартфонд“ в Агенцията по геодезия, картография и кадастър. Колкото и непопулярна да е тази институция за широката публика, работата й и информацията, която съхранява и надгражда, има значение за почти всичко, с което днес свързваме всекидневието си. Без изобщо да си даваме сметка за това. Историята на геодезията и картографията в България след Освобождението се оказва славна, а гидовете ни в „Геокартфонд“ – главен експерт инж. Румяна Дамянова и началник-отдел инж. Люба Грозданова, разказват за научните постижения и ползата от работата си за живота на всеки от нас с толкова обич и посвещение, че човек се чуди защо не е избрал тяхната професия за своя. Факт – без геодезическите точки, маркери, замервания и всичката работа, която стои отзад, без картографиране, вертикално планиране, без отбелязване на водоизточниците, енергийните ресурси, природните такива няма градоустройство, няма пътища, няма нищо от нещата, които днес смятаме за даденост. Няма и устойчиво бъдещо развитие на тези, „дадените“ ни неща. Двете дами показват що е то екер, който често срещаме в кръстословиците, или как на ръка са чертани карти с помощта на планиметър, лупичка с разграфени на още по-малки частици 8 мм, сложна линия с плъзгач, събрала в себе си цялата алгебра, която на практика е замествала днешните калкулатори, а сега вече и компютри. Показват планиметър, после гравирни инструменти, с които на ръка са се творили карти като бижута – всъщност на фона на картите дори бижутерията изглежда по-малко ювелирна работа. Стара инструкция за конкурс за картографи разказва как сред основните изисквания – освен изпити по четене на карта и рисуване, са „добро зрение и много здрави нерви“, разказва с усмивка инж. Дамянова. Ако се взрете в карта, по която означенията са съвършени, еднакви, с компютърна точност, постигната на ръка, но не се виждат без лупа, лесно си давате сметка защо са ключови здравите нерви. И тя, и инж. Грозданова продължават да нижат история след история. На стената в архива на „Геокартфонд“ висят и разказите на Чудомир „Шареното колче“ и „Нифелацията“, посветени именно на работата на инженерите геодезисти и картографите и смисъла от нея. И част от историята ѝ. Всъщност веднага след Освобождението геодезията и картографията в България започват да се развиват с темпове, които по нищо не отстъпват на останалите европейски държави по това време. Първи геодезията у нас започват да развиват военните, а архивът на „Геокартфонд“ пази дори снимки как се е вършела тази тежка работа – дори във физическия смисъл и при много сурови условия – нивелация на земята, определяне на надморска височина и въобще поставянето на онези фундаменти, които правят възможно точното поставяне на България на топографската карта на света. Любопитен факт – някои от картите, запазени в архива на „Геокартхонд“, са правени не с отправна точка от нулев меридиан Гринуич, а с отправна точка Феро – това е най-западният от Канарските острови. За първи меридиан го е ползвал кардинал Ришерльо, показва историята на Европа. Въобще информацията те залива отвсякъде и всяка карта носи история, за която изобщо не подозираш, ако никой не ти е разказвал така увлекателно какво стои зад изображението, което виждаш. Оказва се например, че в България се прави комасация на ниви още от 1926 г. – много преди приемането на специален закон, който да регулира процесите през 1941 г., разказва инж. Дамянова и сочи поредната карта. Правело се е по белгийски модел – един от най-демократичните на Стария континент – например, ако имаш три ниви, две от които са втора категория, а най-малката е първа категория – земята се окрупнява около най-голямата по площ, но по-високата категория на най-малката нива се компенсира с повече площ. Вземало се е предвид и това земите на членовете на една и съща фамилия да са съседни. Земята на всеки пък трябва да има излаз на пътя. Нива се отрежда за училището, за църквата, за читалището. Урбанизацията не е измислена преди 10 години, когато става специалност в университета, усмихват се домакините ни и показват например устройствен план на град Одрин. Дори на план за нов гробищен парк. Защо и разказът за тази находка е важен: След Освобождението по царско време много голямо внимание се е обръщало и на картирането и планирането на минерални бани, курорти. „Тоест целта е била да се направи една европейска държава“, продължават разказите, в случая съпроводени от план на Нареченски бани пак от началото на миналия век. В него много ясно посочено – тоалетните в дъното, пред къщите се отглеждат само цветя, гласи планът – за да е красиво. Или пък това откъде точно се извежда добитъкът. „Геокартфонд“ съхранява всичката тази история, в която човек наистина може да се изгуби – в добрия смисъл на думата. Тя е част от Националния архивен фонд. „Геокартфонд“ е единственият в страната архив, в който се съхраняват геодезически, картографски, кадастрални материали и данни, възлагани от държавата и извършвани от края на XIX век до наши дни. Фондът постоянно се обогатява за опазване на документалното наследство на нацията в областта на геодезията, картографията и кадастъра. Следваща мечта е съкровищата да станат достъпни за всеки – във виртуален музей и дигитална библиотека. Докато се намери финансиране за реализирането ѝ – всъщност голям обем от информация е наличен – и за специалисти, и за любители, чрез уеб портала за онлайн услуги на Агенцията по геодезия, картография и кадастър – КАИС:  . Така на практика всеки може да заяви по електронен път получаване на услуга от материалите и данните, съхранявани в \"Геокартфонд\", напр.: данни за координати и височини на точки от геодезическата основа; топографско описание на точка; координати на координатните кръстове на едромащабна топографска карта или архивен план; схема на ГММП или схема на основната геодезическа и нивелачна мрежа в М 1:25 000; данни а топографско описание и височина на нивелачен репер; данни за еталонна гравиметрична точка и данни от мареографните станции; картни листове от едромащабната топографска карта (ЕТК); сканиран негатив или сканирано контактно копие от аерофотоснимка, извадки и копия от архивен кадастрален или регулационен план в цифров вид и копия от единичен архивен документ в цифров вид. В цифров или аналогов вид.  За улесняване избора на данни и материали, в специална рубрика в интернет страницата на АГКК, има подробно описание на предоставяните от \"Геокартфонд\" услуги, както и интерактивна визуализация (Геокартфонд портал) на много от материалите и данните, съхранявани в архива, в т.ч. информация за вида, годината на създаване, състоянието, обхвата и др. Това е станало възможно благодарение на реализиран проект с европейско финансиране, както и на ежедневния труд на останалите експерти и специалисти в отдела – Дияна Яначкова, инж. Йоанна Миланова, инж. Тома Бочев и д-р инж. Станислава Вълчева. В Геокартфонд портал всеки потребител може свободно да разгледа и свали в PNG формат сканирано изображение на архивен план или данни за координатите и височините на точките от геодезическата основа или за нивелачните репери за избрана територия и др. в XLS формат Създадена е възможност за избор на територия, за която потребителя да получи извадка, в цифров вид – GEOTIFF, от ЕТК в максимален обхват 5х5 км.    За удобство е качена и официалната версия на програмата за трансформация – BGSTrans. Така на практика всеки може да заяви достъп до данни за координати и коти на точки от геодезическата основа, описание и кота на нивелачен репер, данни за гравиметрични или магнитни точки, данни от мареографните станции за Черно море, схема на основната геодезическа и нивелачна мрежа в мащаб 1:25 000, географски координати на точка, определени от топографска карта, копие от имотна планиметражна ведомост или парцеларен списък, извадка от стар кадастрален, регулационен или комасационен план, аероснимки. В цифров или аналогов вид. Картите, информацията и експертизата на „Геокартфонд“ ползват далеч не само държавните институции, специалистите инженери, ангажираните с изработване на кадастър, строителите, земеделците, инвеститорите... Ползват ги и археолозите – постоянно. А и любители. Дори само за справка или от любопитство. Инж. Дамянова и Грозданова разказаха и забавни случки как са разрешавали даже спорове между приятели. Гугъл давал противоречива информация от различни източници колко точно е висок конкретен планински връх. Разминаванията били около 40 м. А всъщност това било нормално и противоречие няма – просто за меренето са ползвани различни системи. Можете да ги срещнете и вие – просто дебнете онлайн кога ще са следващите Дни на отворени врати в „Геокартфонд“. И заведете децата си – нищо чудно да се влюбят в професията, без която всички ние просто не можем. Дори в бита си. Без да подозираме. ---", "date": "2019.12.19", "title": "Съкровищницата „Геокартфонд“ – историята, Чудомир и геодезията, без която не можем"}
{"url": "https://clubz.bg/92002-vsichko_tova_pochti_se_sluchi_v_bylgariq", "text": "1. България остана член на ЕС и НАТО. 2. Страната не влезе в Шенген или в преддверието на преддверието на еврозоната, макар че малко се доближи до тях. 3. Членството в банковия съюз се отложи за по-нататък. 4. Не напреднахме дотолкова, че да ни поканят в клуба на най-развитите държави - Организацията за икономическо сътрудничество и развитие (ОИСР). 5. Новината за смъртта на мониторинга по Механизма за сътрудничество и проверка се оказа преувеличена - той всъщност оцеля. Мониторингът пада, но България остава най-корумпирана в ЕС 6. Постигнахме един от най-високите растежи на икономиката в ЕС, който обаче не е достатъчен, за да догоним Румъния или държавите от Централна Европа. 7. Бедността продължи да намалява, но недостатъчно, за да се откъснем от последното място в ЕС. 8. Цените на водата и тока също продължиха умерения си прогрес. 9. Перник остана почти без капка вода. 10. Реализацията на интерконектора с Гърция понапредна, но изграждането му остана за близкото бъдеще. 11. Продължихме да плащаме васален данък на Русия - този път под формата на строеж на тръби, които са необходими на нея, но не и на нас. 12. Президентът Радев почти разбра този факт. Шефът на „Фолксваген“: Ще построим завода в Турция, когато спрат бойните действия 13. Построихме тръбите почти навреме, заради което Русия може пак да ни съди и да получи обезщетение. 14. \"Фолксваген\" почти построи завод в България. 15. Други автомобилни гиганти направиха същото. 16. АЕЦ \"Белене\" продължи да се води като \"актив\" на енергийните ни предприятия. 17. Стратегически инвеститор за АЕЦ \"Белене\" почти се намери, но всъщност нещата изглеждат така: просто много фирми поискаха да си продадат техниката, горивото и експертизата за евентуална наша централа. 18. В резултат опасността да строим АЕЦ \"Белене\" с наши пари и на собствен риск не само остана, но и се задълбочи. 19. \"Патриотизацията\" на страната почти достигна естествените си граници - трите морета на хулиганизма (Сидеров), алкохолното опиянение (Джамбазки) и непремерените приказки (Симеонов). Балансът според Борисов: \"Белене\", \"Турски поток\" и координационен център на НАТО във Варна 20. Закупихме осем самолета Ф-16. 21. Бойко Борисов се срещна с Доналд Тръмп и установи топли дружески отношения на езика на тялото. 22. В комюникето от срещата се говореше за други неща - например за необходимостта от продължаване на борбата срещу корупцията в България, като дипломатично се премълчаваше кой и срещу какво точно трябва да се бори. 23. Борисов изтълкува това като американска подкрепа за него, а опонентите му - като одобрение на техните критики срещу Борисов. 24. И двете страни бяха почти прави. 25. БСП почти стана опозиция, но накрая гласува (наполовина) избирането на Сотир Цацаров за шеф на КПКОНПИ заедно с управляващите и не се противопостави на избора на Иван Гешев за главен прокурор. 26. ДПС почти стана официално управляващо. Запази медийната си империя и се сдоби с пристанище към ТЕЦ, който вече беше получило. Плюс още 200 милиона държавна инвестиция в него в допълнение към вече дадения им “студен резерв\". 220-те милиона не били за Доган, а за \"отваряне на вратата към морето\" 27. „Обединените патриоти\" останаха почти обединени - и станаха почти излишни като смокинов лист на реалната коалиция между ГЕРБ и ДПС. 28. „Демократична България\" почти се наложи като потенциално парламентарно представена партия на следващите избори. ДБ взе всички кметски места в центъра на София и почти не взе гласове в страната. 29. СДС почти се претопи в ГЕРБ. 30. Слави Трифонов почти регистрира своята партия и направи една почти телевизия. 31. Мая Манолова почти стана кмет на София. 32. Медийните почти-монополи се запазиха. БНТ беше почти овладяна от подставените лица на тези почти-монополи. 33. Пламен Георгиев почти стана главен прокурор и почти събори подобренията на терасата си. 34. Цветан Цветанов почти стана опозиция на ГЕРБ, но съвсем целокупно оглави мозъчен тръст. 35. \"Артекс\" почти построиха небостъргача си в \"Лозенец\", след това строежът им бе почти обявен за незаконен, а накрая почти отново получиха правото да строят. 36. През зимата в София почти можеше да се диша. 37. \"Консервативният обрат\" придоби почти налудни форми и стана невъзможно да се приемат нормални закони за социални грижи - заради страх от \"джендъри\" и НПО-та. Цветанов: Трябва да ограничим доставките на руско оборудване за Сърбия 38. Почти постигнахме политическа стабилност. 39. Държавната субсидия за партиите беше почти отменена и почти беше въведен \"американският отворен модел\" на финансиране. 40. Протестите срещу избора на Гешев за главен прокурор почти успяха. 41. Президентът Радев почти спря избора на Гешев. Иван Гешев е новият главен прокурор на България (СНИМКИ) 42. Самият Гешев почти доказа, че става за този пост. 43. Почти беше въведен механизъм за разследване на главния прокурор. 44. Сотир Цацаров изкара почти пълен мандат, преди да бъде прехвърлен в КПКОНПИ. 45. Мандатът му като главен прокурор беше почти успешен. 46. България си остана почти правова държава. \" \" Шефът на „Фолксваген“: Ще построим завода в Турция, когато спрат бойните действия Балансът според Борисов: \"Белене\", \"Турски поток\" и координационен център на НАТО във Варна 220-те милиона не били за Доган, а за \"отваряне на вратата към морето\" Цветанов: Трябва да ограничим доставките на руско оборудване за Сърбия Иван Гешев е новият главен прокурор на България (СНИМКИ)", "date": "2019.12.19", "title": "Всичко това почти се случи в България"}
{"url": "https://clubz.bg/92017-vw_investira_%E2%82%AC11_mlrd_v_elektromobili", "text": "Фолксваген (Volkswagen) обяви днес, че ще до 2024 година инвестира 91 милиарда евро в кола на бъдещето, от които 11 милиарда за електрификация на моделите му, така че най-сетне да затвори страницата на дизелгейт, предаде Франс прес, цитирана от БТА. \n\tГерманският автомобилостроител, произвеждащ 12 марки коли, се впусна в ускорено електрифициране на производството си. Емблематичната му марка Фау Ве (VW) планира да продаде 1 милион автомобили с електрически двигатели до 2025 година. \n\tСтриктните европейски норми за въглеродните емисии влизат в сила от 2020 година. Затова производителят на Голф (Golf) иска да пусне догодина 8 електрически или хибридни коли сред общо 34 нови представени модела. Той е създал фамилията на електрическите модели И Де (ID), първият от които, компактният И Де.3 (ID.3), ще бъде пуснат през лятото на 2020 година, но още няма да е на разположение на европейския пазар, посочва Фау Ве в комюнике. \n\tФолксваген иска да инвестира общо 60 милиарда евро в колата на бъдещето до 2024 година, съобщи групата през ноември. Освен екологичните съображения на автомобилостроителя, целта е и да бъде обърната окончателно страницата на дизелгейт, която му струва над 30 милиарда евро.", "date": "2019.12.19", "title": "VW инвестира €11 млрд. в електромобили"}
{"url": "https://clubz.bg/92018-vylcho_i_marinela_arabadjievi_na_syd_krili_danyci_prali_pari", "text": "Специализираната прокуратура е изготвила и днес е внесла в Спецсъда обвинителен акт срещу Вълчо (Ветко) и Маринела Арабаджиеви, плюс още петима, обвинени за участие в \"организирана престъпна група за данъчни измами, престъпно укриване на данъци и изпиране на пари\". Как дългите дела на Иванчева и Ветко оправдаха съдиите да искат още съдии Те ще отговарят за деяния, извършени от тях в различна форма на съучастие от началото на 2013 г. до 2018 г., съобщават от държавното обвинение. Говорителката на главния прокурор: Арабаджиеви не са се предали сами Това е ставало най-често, като дружествата са декларирали и осчетоводявали доставки от фирми от типа „липсващ търговец“. Впоследствие придобитите чрез данъчните измами средства били изпирани с поредица от транзакции, които е трябвало да скрият произхода им. За изпирането на пари обвинение е повдигнато на сина на Арабаджиеви - Вълчо   в съучастие с родителите му и двама от участниците в групата. КПКОНПИ запорира над 300 млн. лв. на Арабаджиеви Арабаджиеви бяха задържани в Барселона през март 2019 г. с европейска заповед за арест. Два месеца по-късно те бяха екстрадирани в България и им бяха предявени обвиненията. Комисията за противодействие на корупцията наложи запор на имущество на Арабаджиеви за над 310 милиона лева след получено уведомление от Специализираната прокуратура за привличането им към наказателна отговорност. Говорителката на главния прокурор: Арабаджиеви не са се предали сами КПКОНПИ запорира над 300 млн. лв. на Арабаджиеви", "date": "2019.12.19", "title": "Вълчо и Маринела Арабаджиеви на съд: крили данъци, прали пари"}
{"url": "https://clubz.bg/92004-fandykova_obqvi_tretiq_si_zamestnik_cvetan_bojinov_otgovornik_za_stroitelstvoto", "text": "Кметицата на София Йорданка Фандъкова обяви третия си и последен заместник - инженер Цветан Божинов, който ще отговаря за строителството. Ново лице в екипа на Фандъкова - бивш министър на транспорта Това стана след дълги дебати в Столичния общински съвет върху доклада й за промените в структурата на общината. Божинов е с 30-годишен опит в строителството, завършил е \"Промишлено и гражданско строителство\" в УАСГ, започнал е кариерата си в \"Метрополитен\". Работил е по изграждане на големи инфраструктурни и строителни обекти у нас и в чужбина, подчерта Фандъкова.  Той е последният от тримата заместници на Фандъкова. По-рано тя обяви, че зам.-кмет по транспорта ще е бившият служебен министър със същия ресор Кристиан Кръстев (в служебното правителство на Марин Райков), а шефът на Столичната общинска агенция по приватизация и инвестиции Владимир Данаилов става кмет на нов ресор. Той ще отговаря за дигитализацията, иновациите и икономическото развитие. Тримата ще бъдат назначени след 1 януари 2020 г., уточни Фандъкова.", "date": "2019.12.19", "title": "Фандъкова обяви третия си заместник - Цветан Божинов, отговорник за строителството"}
{"url": "https://clubz.bg/92013-speczveno_shte_sledi_za_seksualen_i_psihicheski_tormoz_v_armiqta", "text": "Специализирано звено във военното министерство ще прави обстойни проверки в армията за психологичен и сексуален тормоз на работното място, неравнопоставеност в трудовите права и задължения, включително и по полов признак. Това се предлага в проект на наредба за осигуряване на психичното осигуряване в министерството на отбраната и въоръжените сили,  .  Дончев потвърди: Човек от военното министерство - сред насаждащите истерия за децата В мотивите на документа се казва, че с наредбата се добавят допълнителни функции на специализираното звено Лабораторията за психично здраве и превенция на Военномедицинска академия. С промените се задължава и към всеки български контингент зад граница да има щатен психолог.  Освен редовни проверки за психологическата годност на професионалните военнослужещи, през контрола на звеното ще преминават и бъдещите добоволни резервисти. Те ще преминават когнитивни тестове - изследвания на интелектуалната, личностната и емоционалната сфери. Както и ще бъдат оценявани за социалната компетентност.  Постъпилите в армията са повече от напусналите. За втора поредна година Проектът е отворен за обсъждане до 16 януари 2020 г.  Постъпилите в армията са повече от напусналите. За втора поредна година", "date": "2019.12.19", "title": "Спецзвено ще следи за сексуален и психически тормоз в армията"}
{"url": "https://clubz.bg/91946-belite_pantaloni_na_fredi_merkyuri_prodadeni_za_%C2%A320_hil", "text": "Китарата на Франсис Роси, основател на британската рок група „Стейтъс Куо“, бе продадена на 17 декември на търг за 118 800 британски паунда. Аукционната къща „Бонамс“ организира разпродажбата „Entertainment Memorabilia“ и предложи предмети, свързани с музикалния бизнес от миналото столетие. Зелената електрическа китара с марка  „Fender“ е била купена от Роси през 1968 г. за 75 паунда и е използвана без прекъсване до 2015 г. Музикантът твърди, че е излизал с нея на сцената на почти 6 хиляди концерта. За доста по-малка сума – само 27 хил. паунда – е продадена китарата, изработена от фирмата „Хамър“ специално за К. К. Даунинг от „Джудас Прийст“. Белите панталони на Фреди Меркюри от музикалното турне през 1986 г. и оригинална рисунка на Джон Ленън, на която той е скицирал себе си и Йоко Оно, са оценени на 20 хил. паунда. В рамките на аукциона за по-малки суми са разпродадени също китарите на Мик Джагър и Джордж Харисън, автографи и фотографии на членовете на „Бийтълс“, ръчно ушита риза на Робърт Смит от „Дъ Кюр“ и още десетки по-дребни предмети.", "date": "2019.12.19", "title": "Белите панталони на Фреди Меркюри продадени за £20 хил."}
{"url": "https://clubz.bg/91952-tesla_apple_google_i_microsoft_vlizat_v_syda_po_obvinenie_za_uchastie_v_smyrtta_na_deca_v_kongo", "text": "Пет от най-големите технологични компании в света бяха обвинени в съучастие за смъртта на деца в Демократична Република Конго. Става дума за малолетни, които са били принудени да копаят в мини за кобалт, използван за производството на телефони и компютри.  Юридическата жалба е внесена от името на 14 конгоански семейства в неделя. Помощ при провеждането на всички процедури им е оказвана от международната правозащитна организация International Rights Advocates. Обвинените компании са гигантите \"Tesla\", \"Apple\", \"Dell\", \"Microsoft\" и \"Alphabet\", компанията-майка на Google, пише Al jazeera.  В жалбата се твърди, че компаниите са били част от система за принудителен труд, довела до сериозни наранявания на децата и в крайна сметка - до смърт на някои от тях.  Делото е прецедент, защото до момента никога технологични концерни не са били изправяни заедно в дело поне по отношение на източниците на кобалт. Иначе - съмнения за такива действия има от години.  Tesla на съд за измама с капацитета на батериите Документацията по процеса, който ще се проведе първо в Окръжния съд на Вашингтон, щата Колумбия, съдържа брутални снимки на деца претърпели тежките физически щети, обезобразени или на такива с липсващи крайници.  Шест от тези 14 деца са загубили живота си при срутване на тунели, а останалите са с частична или пълна парализа.  Всъщност конкретният материал е от критична важност при производството на акумулаторни литиеви батерии, използвани в милиони продукти - главно в технологичната индустрия. Повече от половината кобалт в света пък се копае именно в Демократична република Конго. Очакванията на специалистите са търсенето на метала само да нараства в следващите години. Адвокатът на пострадалите семейства твърди, че децата, някои от които само на шест години, са били принудени от родителите си да напуснат училище, заради крайната бедност. Те били изпращани в кобалтовите мини, собственост най-вече на британски и швейцарски компании, една от които - Glencore, и преди е била обвинявана в използването на детски труд.  Всичко това - за заплащането от 1,50 долара на ден за работа шест дни в седмицата. БТК искаше санкции за \"Apple\" от родната КЗК. Но вече не иска До момента единствената компания, която е отговорила на обвиненията е Dell, като нейн представител е заявил, че \"фирмата никога съзнателно не е участвала в такива операции\". Dell ще започне и собствено разследване на обвиненията.  Припомняме, че по оценки на Международната организация на труда над 40 милиона души по света са в плен на съвременното робство, което включва принудителен труд или принудителен брак. БТК искаше санкции за \"Apple\" от родната КЗК. Но вече не иска", "date": "2019.12.19", "title": "Tesla, Apple, Google и Microsoft влизат в съда по обвинение за участие в смъртта на деца в Конго"}
{"url": "https://clubz.bg/91962-sinqta_svetlina_ne_e_tolkova_vredna_tvyrdqt_ucheni", "text": "Синята светлина не вреди толкова на съня ни, твърди ново изследване на учени от Манчестър, съобщи Engadget. Досега се смяташе, че типично синият спектър на светлина, която излъчват повечето смартфони, затруднява съня на хората, когато ни облъчва в тъмните часове на деня. Това доведе първо до външни приложения, които да променят тона на дисплеите в оранжеви в определени часове, а отскоро дори производителите започнаха да вграждат тази функция в продуктите си. Екраните на лаптопите ще догонват смартфоните Според новото изиследване обаче именно хладната синя светлина вечер и ярката и топла следобед е по-полезна за нашето здраве. Причината е, че привечер естествената светлина навън придобива сини нюанси. Естествено тя е и по-слаба, затова е важно да се намалява яркостта на дисплея в тъмните часове. Биологичният ни часовник използва светлината, за да определя кога е подходящото време за сън или за будност. Според изследователите \"защитата\" в съвременните смартфони всъщност праща смесени сигнали и обърква мозъка ни, защото изключването на синия спектър води до образи, които повече напомнят на тези, които виждаме през деня. За да потвърдят това, те са провели тестове върху мишки със специално осветление, при което учените са могли да регулират цвета, без да променят яркостта. Синьото има по-слаб ефект върху биологичния часовник на мишките, установяват тестовете. Samsung навлиза в дълбините на съня Добрата новина е, че повечето приложения и вградени функции в смартфоните позволяват да се обърне лесно цикълът, така че всеки може да тества за себе си тезата на манчестърските изследователи. Samsung навлиза в дълбините на съня", "date": "2019.12.19", "title": "Синята светлина не е толкова вредна, твърдят учени"}
{"url": "https://clubz.bg/91984-stadionyt_na_ludogorec_oficialno_e_s_novo_ime", "text": "Както е очакваше, стадион \"Лудогорец арена\" вече носи името \"Хювефарма арена\". Предложението за това идва от ръководството на \"орлите\" - \"Хювефарма\" е фармацевтичната компания на собственика на клуба Кирил Домусчиев. \"Лудогорец\" обясни за преименуването на стадиона   В съобщение на сайта на \"Лудогорец\" се казва следното: Стадионът в Разград е отдаден на концесия от местната община на \"Лудогорец\". Три от трибуните са изцяло нови, средства за което отпуснаха, освен собствениците, също правителството и общината. Остава да се направи единствено централната трибуна. Междувременно \"Лудогорец\" обяви цените на билетите и реда на продажбата им за първия 1/16-финал с \"Интер\" от Лига Европа. Двубоят е на 20 февруари от 19:55 часа на ст. \"Хювефарма арена\".", "date": "2019.12.19", "title": "Стадионът на \"Лудогорец\" официално е с ново име"}
{"url": "https://clubz.bg/91995-nachalnikyt_na_nso_poiska_promeni_v_zakona_na_slujbata", "text": "За промени в закона за Националната служба за охрана (НСО), призова нейният началник ген. Красимир Станчев в коледно обръщение към служителите на службата. По думите му не може вече да се отрича, че „професионализмът, съвестта и лоялността на служителите на НСО не са достатъчен аргумент за обществена подкрепа“. Изказването му идва дни след като кола на НСО блъсна 14-годишно момче. Оперираха успешно 14-годишното момче, блъснато от кола на НСО Според ген. Станчев промените в закона за НСО трябва да концентрират функциите и дейността на НСО до същността на една мотивирана и с висок обществен авторитет държавна охранителна служба. Той посочва още, че много от служители на НСО са „демотивирани, обезкуражени, дори обезверени“.  След поредния инцидент с кола на НСО: обмисля се видеонаблюдение Началникът на НСО завършва, че „промените не могат да се случват само „отгоре“. И добавя: \"Избрах тази форма да се обърна към Вас, защото по естеството на дълга Ви повечето от Вас и в момента са в различни краища на страната и в чужбина. В празнични и в почивни дни, по всяко време на деня и на нощта, Вие продължавате да изпълнявате съвестно задълженията си - да пазите поверените Ви лица и обекти, да поддържате и усъвършенствате уменията си. През тази година отбелязахме 140 години от полагането на основите на охранителната структура на България. Отбелязахме годишнината скромно и без много шум и в поредния преходен за Службата момент. За кратко време се случиха много промени в ръководството на НСО. Те съвпаднаха с напрегнат обществено-политически дневен ред, който винаги влияе пряко върху динамиката на нашата работа. Имахме и критични ситуации и благодарение на придобитите умения и висок професионализъм на наши служители, не се стигна до по-сериозни последствия. Справихме се достойно и получихме висока оценка от нашите партньори - за работата си при осигуряването на редица визити на високо и на най-високо държавно равнище, у нас и в чужбина. Поехме и удари от различни страни върху доброто име, престижа и достойнството на Националната служба за охрана. Чухме отново и напълно несъстоятелни призиви за закриване на НСО. Поехме тези удари, но запазихме добрия тон и професионалното си достойнство. УВАЖАЕМИ КОЛЕГИ, През краткия период след встъпването си в длъжност предприех действия за укрепване на функционалния капацитет на Службата и за подобряване на нейната ефективност. Немалко колеги бяха преназначени на позиции и в структури, които ще им позволят по-пълноценно да използват уменията си. НСО не може да си позволи да се лиши от нито един свой служител. Затова и занапред ще положа всички усилия, за да ограничим текучеството на опитни и кадърни специалисти. Трябва да запазим наличния потенциал, да привлечем и да обучим нови служители. През последните 6 месеца много нови млади колеги се присъединиха към екипа на НСО – ще ги мотивираме да останат и да реализират потенциала си възможно по-пълноценно. Това обаче е началото. Имаме да преминем през още много предизвикателства – всички те свързани едно с друго. Устойчивото кариерно израстване, възнагражденията на състава, условията за обучение и усъвършенстване на уменията, материално-техническото осигуряване, състоянието на автомобилния парк са само част от тях. Общо предизвикателство е повишаването на обществения аворитет на НСО и на публичното доверие в нашата работа. Не можем вече да отричаме, че професионализмът, съвестта и лоялността на служителите на НСО не са достатъчен аргумент за обществена подкрепа. Необходимо е да започне дебат за промени в Закона за Националната служба за охрана, пет години след влизането му сила. Тези промени трябва да концентрират функциите и дейността на НСО до същността на една мотивирана и с висок обществен авторитет държавна охранителна служба. Не е достатъчно една специална служба да има свой закон. Този акт трябва да отразява обективните условия на специализираната дейност за целите на националната сигурност, която нито една друга служба или държавна структура не може да изпълнява. Тази наложителна стъпка няма как да се случи без подкрепа и отвътре, без Вашата експертна подкрепа. УВАЖАЕМИ КОЛЕГИ, Наясно съм, че много от Вас са демотивирани, обезкуражени, дори обезверени. През годините много от Вас са останали излъгани в очакванията си за устойчиво кариерно израстване и за достойно възнаграждение за често подценявания Ви труд. Всички ние знаем на какво се дължат тези разочарования. Диагнозата отдавна е известна, решенията също и те вече са в ход. Благодарен съм за търпението и за стоицизма Ви в условията на тези промени. Поемам ангажимент те да се случват плавно, защото в основата на всяка промяна винаги стоят хората. Промените не могат да се случват само „отгоре“. Длъжни сме да се приспособяваме към новите условия и да отчитаме обществените очаквания към нашата работа.   УВАЖАЕМИ СЛУЖИТЕЛИ НА НАЦИОНАЛНАТА СЛУЖБА ЗА ОХРАНА, В навечерието на Коледните и Новогодишните празници искрено се надявам да имате възможност да бъдете по-дълго с близките Ви хора. Благодарен съм Ви за всеотдайността и за доверието Ви. От сърце пожелавам на Вас и на хората около Вас да бъдете здрави, успешни и удовлетворени в професионалния Ви и в личния Ви път. Светли празници и на добър час!\" След поредния инцидент с кола на НСО: обмисля се видеонаблюдение", "date": "2019.12.19", "title": "Началникът на НСО поиска промени в закона на службата"}
{"url": "https://clubz.bg/91987-moje_li_bylgariq_da_byde_lideryt_na_balkanite_v_ustojchivoto_razvitie", "text": "Как ще се промени светът ни след навлизането на т.нар. Зелена сделка, имат ли място новите политики в дневния ред на българските предприемачи и може ли България да бъде мост на Балканите по отношение на устойчивото развитие? На тези теми се опитаха да отговорят представители на Българската търговска промишлена палата, Балканският инстутут за устойчиво развитие и външнотърговският съветник на френската парламентарна комисия по търговия Фредерик Пети. Срещата се проведе в рамките на конференцията „Устойчиво развитие и бизнес в България и Европа\" и засегна най-вече вариантите за бъдещата трансформация на икономиките и бизнеса в светлината на новата Зелена сделка и пътят на ЕС към въглеродна неутралност. По думите му организацията от години работи за създаването на висока степен на доверие в българския бизнес и то в една непрестанно променяща се среда. Брюксел ще регулира кои инвестиции могат да се наричат \"зелени\" Основен акцент на срещата бяха не толкова държавните политики, колкото активното участие на бизнеса в процеса на трансформация на глобалната икономика.  Според Цветанова, която е българо-френски гражданин, изрази мнение, че преходът може да стане много лесен, ако бъде развита един вид пътна карта и \"общ език\", който да обединява хората в целите на следващите години. Зеленият курс на ЕС не отхвърля ядрената енергия На срещата присъства и експертът по устойчиво развитие Димитър Стоянов, който акцентира именно върху Зелената сделка и желанието на Европейския съюз да се превърне в екологичен лидер, постигайки пълна въглеродна неутралност до 2050 г.  Той обаче предупреди и за трудностите по пътя и за фактическата цена на начинанието. Фон дер Лайен обеща 100 милиарда евро за Зеления пакт Специалният гост Фредерик Пети сподели, че вярва в усилията на страната ни да продължи да се движи с темпото на страните от ЕС, но отбеляза, че устойчивото развитие на бизнеса все още не е достигнало необходимото ниво. По думите му е нужна много по-сериозна ангажираност на световните лидери по отношение на бъдещата икономическа трансформация, особено в светлината на завършилата преди няколко дни климатична конференция КОП25 в Мадрид.  Иначе - към днешна дата България подготвя един от дин от най-важните си стратегически документи - \"България 2030\" - и за първи път него намират място целите за устойчиво развитие, като бизнесът е поставен на водещо място. Зеленият курс на ЕС не отхвърля ядрената енергия Фон дер Лайен обеща 100 милиарда евро за Зеления пакт", "date": "2019.12.19", "title": "Може ли България да бъде лидерът на Балканите в устойчивото развитие?"}
{"url": "https://clubz.bg/91988-manchestyrsko_derbi_za_kupata_na_ligata", "text": "\"Манчестър Сити\" и \"Манчестър Юнайтед\" се паднаха на полуфинал за Купата на Лигата в Англия. Двубоите този път са два - на 6-и и 27 януари. Другата двойка е \"Лестър\" - \"Астън Вила\". Носителят на трофея \"Сити\" победи треторазредния \"Оксфорд Юнайтед\" с 3:1 снощи. \"Юнайтед\" пък се справи с \"Колчестър\" (4-та дивизия) - 4:0. \"Лестър\" надви \"Евертън\" като гост - 2:2 и 4:2 след дузпи. Първи полуфинал си осигури ден по-рано \"Астън Вила\" - 5:0 срещу юношите на \"Ливърпул\". Манчестър е червен - \"Юнайтед\" удари \"Сити\" като гост (СНИМКИ) \"Манчестър Сити\" триумфира за Купата на Лигата в последните два сезона и в четири от изминалите шест.  Последното манчестърско дерби завърши 2:1 за \"червените дяволи\" на терена на техния съперник. \"Юнайтед\" спечели последния сблъсък между двата тима в този турнир - 1:0 през 2016 г.", "date": "2019.12.19", "title": "Манчестърско дерби за Купата на Лигата"}
{"url": "https://clubz.bg/91989-google_se_srina", "text": "Всички онлайн услуги и портали на Google се сринаха. Достъпът до Gmail, Youtube и т.н. е сериозно затруднен. Същото се отнася и до работата на браузъра Chrome.  Все още няма подробности относно ситуацията, според наличната информация става дума за сериозен срив най-вече в Турция и Източна Европа. Карта в реално време се вижда  Проблемите обхващат не само десктоп версиите, но и мобилните такива.  Сигнали за проблеми с търсачката и свързаните й платформи се появяват мрежата от вчера вечерта, но изглежда, че към момента те достигат пика си. Според експерти такъв мащабен срив се случва за първи път. Само в рамките на по-малко от час в Twitter се появиха стотици съобщения. В последствие и социалната мрежа стана труднодостъпна.   ", "date": "2019.12.19", "title": "Google се срина "}
{"url": "https://clubz.bg/91980-geshev_pred_koveshi_s_vydica_lovim_slon_ot_vreme_na_vreme_i_hvashtame", "text": "Дебатите за мястото на прокуратурата целят нейното унищожаване. Така както бе унищожено следствието по времето на Иван Костов. Това каза пред БНТ новият главен прокурор Иван Гешев. Той изтъкна, че само парламентът може да прецени какви изменения в Конституцията ще се случат. И заяви, че той лично е против прокуратурата да мине към изпълнителната власт. Според него това са политически идеи на \"един сегмент от политици извън НС\" за унищожаване на прокуратурата. И изтъкна, че по онова време Костов не е харесвал шефа на следствието Бойко Рашков. Гешев обясни, че следствените служби са били откъснати от националната следствена служба. Няколко години след това комуникацията била възстановена, но следствието вече било загинало. Гешев изтъкна, че поема прокуратурата в добра кондиция и с административен капацитет. Най-сериозният проблем пред него бил формирането на екип. Според него трябва да се промени мисленето на прокурорите, много от които смятат, че са чиновници. По отношение на шефа на ВКС Лозан Панов Гешев заяви, че не го интересува дали някой го харесва. Гешев заяви, че не се притеснява от каквито и да е механизми за контрол, които са в интерес на българското общество. И допълни: По този повод Гешев разказа за срещите си с Лаура Кьовеши, която бе избрана за шеф на европейската прокуратура.  ", "date": "2019.12.19", "title": "Гешев пред Кьовеши: С въдица ловим слон. От време на време и хващаме"}
{"url": "https://clubz.bg/91991-zatvoriha_magistrala_trakiq_zaradi_katastrofiral_kamion_s_metan", "text": "Камион е катастрофирал в района на   Катастрофата затруднява движението, съобщават от пресцентъра на ОД на МВР. Камионът е превозвал метан. Участъкът е затворен за движение. Опасност има и поради силно намалената видимост под 100 метра заради гъста мъгла. Възникналото ПТП е между товарния и лек автомобил, при който има теч на гориво по пътните платна, поясняват още от пресцентъра на  . При произшествието няма пострадали, но се налага почистване на пътя. Затова движението временно ще бъде временно ограничено в двете посоки. \n\t \n\tОбходът е: в посока Бургас - през с. Поповица; в посока София – през с. Шишманци. Екипи на Пътна полиция регулират движението. От полицията призовават да се кара с повишено внимание заради мъглата. ", "date": "2019.12.19", "title": "Затвориха магистрала \"Тракия\" заради катастрофирал камион с метан"}
{"url": "https://clubz.bg/91990-shto_e_to_inspire_za_koqto_otgovarq_i_agenciqta_po_geodeziq_kartografiq_i_kadastyr", "text": "Агенцията по геодезия, картография и кадастър (АГКК) е една от институциите, които отговарят за въвеждането на изискванията на европейската директива 2007/2/ЕО – в сила от 15 май 2007 г. Целта на документа е да се създаде Инфраструктура за пространствена информация в Европейската общност (INSPIRE), като се следват общи правила. Тази инфраструктура ще помага за общите европейски политики в областта на околната среда и политиките и дейностите, които могат да окажат въздействие върху нея. Чрез INSPIRE трябва да се осигури изчерпателна, стандартизирана и качествена географска информация за нуждите на определянето, изпълнението, мониторинга и оценката на тези политики и дейности. Агенцията по геодезия и кадастър черпи опит от най-добрите в Европа INSPIRE се изгражда на основата на инфраструктурите за пространствена информация на отделните държави от ЕС. Системата обхваща масиви от пространствени данни, необходими за ефективното осъществяване на дейности по защита на околната среда, съгласно 34 теми, изброени в 3 приложения към Директивата. Според документа няма задължение да бъдат създавани нови данни по описаните теми, използват се наличните такива. „Инфраструктура за пространствена информация“ означава метаданни, масиви от пространствени данни и услуги за пространствени данни; мрежови услуги и технологии; споразумения за обмен, достъп и използване; механизми за координация и наблюдение, процеси и процедури, въведени, управлявани или предоставяни съгласно правилата в директивата.  С помощта на Агенцията по геодезия, картография и  кадастър  Северна Македония вече е на общата европейска геодезическа карта Директивата въвежда изисквания за отделните елементи на INSPIRE – за да се гарантира съвместимост и използваемост на пространствени данни на държавите членки в ЕС и в трансграничен контекст. Изискванията са свързани със следните неща: Българската агенция вече е изпълнила проекти за привеждане на наличните геоданни за тема „Кадастрални парцели“ и тема „Административни единици“ от Приложение I и тема „Сгради“ от Приложение III на Директивата. По този начин АГКК е завършила дейностите по привеждане на кадастралните данни съгласно изискванията на INSPIRE и Закона за достъп до пространствени данни. Да се научим за 5 минути как се търси имот в кадастралната карта (ВИДЕО) Данните са достъпни за разглеждане в интернет портала  . За тях има разработени мрежови услуги. Ограничение върху използването на данните чрез мрежови услуги за разглеждане и сваляне е наложено от Тарифа 14 за таксите, които се събират в системата на МРРБ и от областните управители, приета, съгласно която тези услуги са платени. След създаване на Национален портал за INSPIRE, тези данни могат да бъдат имплементирани в него.Регистърът е сред приоритетите, заложени в Пътната карта за изпълнение на Стратегията за развитие на електронното управление в България. С помощта на Агенцията по геодезия, картография и  кадастър  Северна Македония вече е на общата европейска геодезическа карта Да се научим за 5 минути как се търси имот в кадастралната карта (ВИДЕО)", "date": "2019.12.19", "title": "Що е то INSPIRE, за която отговаря и Агенцията по геодезия, картография и кадастър"}
{"url": "https://clubz.bg/91957-eto_zashto_vodata_na_mars_izchezva", "text": "Американски астрономи наблюдаваха загадъчни ултравиолетови сияния на Марс, които позволиха да се разкрие как на повърхността и в атмосферата на Червената планета изчезва огромно количество вода, съобщи \"Сайънс алърт\", цитирана от БТА. Учени откриха процеси на Марс без аналог на Земята Те анализирали данни, събрани от сондата \"Мейвън\" на НАСА. Оказало се, че сияния има в 14-80 процента от общото време на дневните наблюдения. Броят на сиянията се увеличава с доближаването на планетата по елиптична орбита към Слънцето. По-рано се смяташе, че този феномен е относително рядък на Червената планета. Ултравиолетови или протонни полярни сияния възникват, когато слънчевият вятър се сблъсква с водородни облаци около Марс. Водородните йони с положителен заряд отнемат електрони, изпускайки ултравиолетово лъчение. При това водородният облак се формира за сметка на загубата на вода на планетата. САЩ не изключват полет до Марс  през 2033 г. Увеличената температура на марсианската атмосфера през лятото става причина водните пари да се издигнат на по-голяма височина, където се разлагат на водород и кислород под въздействието на ултравиолетовите лъчи. По думите на учените наблюдаването на протонно сияние дава възможност да се проследят загубите на вода и взаимодействието на слънчевите лъчи с горните слоеве на марсианската атмосфера. САЩ не изключват полет до Марс  през 2033 г.", "date": "2019.12.19", "title": "Ето защо водата на Марс изчезва"}
{"url": "https://clubz.bg/91992-edin_e_s_opasnost_za_jivota_sled_masoviq_boj_vyv_filipovci", "text": "Десетима са арестуваните, а 5-има са пострадали при  съобщава БНТ. От \"Пирогов\" потвърдиха, че един от ранените е приет в изключително тежко състояние с черепно-мозъчна травма, направена му е операция, но все още е с опасност за живота. Масов бой във \"Филиповци\", вероятно с пострадали  Националната телевизия уточнява, че става въпрос за меле между две враждуващи ромски фамилии. Както Клуб  Z съобщи, сигналът е подаден в полицията около 21:30 часа снощи. В боя по разкази на очевидци са участвали над 40 души. Всичко тръгнало от спор между деца, който по-късно е прераснал в сблъсък и между възрастни. Версиите на хората, които са били на мястото на инцидента, са различни. Според някои от тях, боят е бил предварително подготвен и са се използвали лопати и брадви. В момента ситуацията в квартала е спокойна. Полицейските патрули обаче все още са във \"Филиповци\".", "date": "2019.12.19", "title": "Един е с опасност за живота след масовия бой във \"Филиповци\""}
{"url": "https://clubz.bg/91994-koledna_reklama_qdosa_morqshki_semejstva", "text": "Моряшки съпруги пуснаха   против коледната реклама на магазините за детски играчки „Джъмбо“. Сърцераздирателният клип, в който се разказва за моряка Христо, принуден да прекара Коледа далеч от семейството си на кораб, събужда по-скоро тъга и страх, отколкото коледно настроение, твърдят организаторите на символичния онлайн протест. В текста към петицията се казва: Във Фейсбук-групи на бургаски майки текат и призиви да се бойкотират магазините от веригата, докато рекламата не бъде свалена от екран. До този момент петицията е събрала подкрепата на около 4 хил. души. Всяка година рекламите на магазините „Джъмбо“ предизвикват полемика в социалните мрежи. През 2017 г. потребителите се опитваха вкупом да разгадаят неразбираемите думи от детската песничка в рекламата. \n\tВсъщност, клиповете с маркетингови послания на веригата са адаптирани за българския пазар от гръцките оригинали. Това не винаги е добър подход, защото не се отчитат разликите във възприемането при различните народи. Трогателните и сантиментални истории, подходящи за друг тип култура, у нас предизвикват различно, по-скоро неприятно усещане, смятат рекламни експерти.    ", "date": "2019.12.19", "title": "Коледна реклама ядоса моряшки семейства"}
{"url": "https://clubz.bg/91996-putin_obeshta_da_zapazi_tranzita_na_ruski_gaz_prez_ukrajna", "text": "Русия ще запази транзита на газ през Украйна за Европа въпреки строителството на газопроводите \"Северен поток-2\" и \"Турски поток\", каза днес на традиционната си годишна пресконференция президентът Владимир Путин. Пореден кръг от газовите преговори между Русия и Украйна е насрочен днес в Берлин. Двустранният им договор за доставка и транзит на газ изтича в края на тази година. Путин каза, че Украйна все още не е платила на Русия 3 милиарда долара заем от руския Фонд за национално благосъстояние. Той заяви, че решение на  арбитражен съд в Стокхолм в полза на Украйна има политически характер.  Путин каза, че след срещата на т.нар. Нормандска четворка (лидерите на Русия, Украйна, Германия и Франция - б.р.) в Париж на 9 декември има напредък в решаването на кризата в Източна Украйна, но по главните ѝ въпроси - статута на самообявилите се сепаратистки \"републики\" в Донбас и охраната на границата с Русия позициите на Москва и Киев, са все още противоположни. Той отхвърли каквото и да е преразглеждане на   от февруари 2015 г., които новият президент на Украйна Володимир Зеленски се опитва да предоговори. Русия настоява на тези точки от тях, които предполагат своего рода автономия на т.нар. Луганска и Донецка република. \"Ако преразгледаме Минските споразумения, цялата ситуация може да отиде в задънена улица\", каза Путин. По думите му на тези споразумения \"трябва да се придаде постоянно действащ характер\", клаузите им да влязат в Конституцията на Украйна. Той отбеляза, че предишното и сегашното украинско ръководство не искат да направят това, както и \"да водят пряк диалог\" със сепаратистите. Заедно с това руският президент отбеляза, че \"има положителни изменения\" след парижката среща. На въпрос защо Киев да преговаря с непризнати от него власти, Путин отговори, че предишният му украински колега Петро Порошенко е настоявал под Минските споразумения да се подпишат ръководителите на самообявилите се републики. Те не искали, но Путин с много усилия ги склонил. Той изтъкна, че сепаратистките власти са провели \"избори\" в контролираните от тях територии - вот, който никой извън тях и Русия не признава за легитимен. Руският президент се съгласи, че и двете страни в конфликта използват чуждестранни наемници. Втвърдявайки тона, той посочи, че Киев ще си върне контрола върху границата на Донбас с Русия, когато изпълни споменатите руски искания съгласно Минските споразумения. \n\t  Измененията на климата бяха първата тема, която Путин засегна в пресконференцията, която счупи рекорда по присъстващи журналисти - 1895 при 1702 през миналата година.  Европейският съюз обяви свеждането на нетните въглеродни емисии на Европа до нула до 2050 г. за свой главен приоритет в началото на новия мандат на неговите институции през този месец. Путин припимни, че Русия се е присъединила към Парижкото споразумение за климата от 2015 г. Тя се е ангажирала да намали въглеродните си емисии с 30 на сто спрямо нивото им от 1990 г. Той посочи, че Русия не е между най-големите емитенти на въглероден двуокис. Това са Китай и САЩ с по 16% от общите емисии, каза Путин. Руският дял е 5%. Путин не беше ясен за причините за промените в климата, но не отрече антропогенния фактор. В същото време отбеляза: Той предупреди, че в Русия ръстът на повишение на годишните температури е 2,5 пъти по-голям от средния за света, което по думите му може да има тежки последствия за полярните райони на страната и да превърне други нейни части в пустини.  Пресконференцията може да проследите на живо и по-късно на запис тук:   Президентът отговаря на въпроси на руски и чуждестранни журналисти близо четири часа и половина.", "date": "2019.12.19", "title": "Путин обеща да запази транзита на руски газ през Украйна"}
{"url": "https://clubz.bg/91983-radan_kynev_podkrepih_lgbt_horata_no_brakyt_e_nacionalen_vypros", "text": "Евродепутатът от \"Демократична България\" Радан Кънев спази традицията да се отчита за дейността си чрез профила си във фейсбук. Ето какво написа Кънев:      ", "date": "2019.12.19", "title": "Радан Кънев: Подкрепих ЛГБТ хората, но бракът е национален въпрос"}
{"url": "https://clubz.bg/91981-sydyt_reshava_puska_li_ot_aresta_kmeta_na_nesebyr", "text": "Апелативният специализиран съд ще реши днес дали да бъдат освободени от следствения арест кмета на Несебър Николай Димитров и общинския съветник Петър Тодоров. Близо два месеца вече двамата са задържани с обвинения за купуване на гласове или престъпление срещу политическите права на гражданите. Преди седмица Специализираният наказателен съд реши да промени мярката им за неотклонение от „задържане под стража“ в „парична гаранция“, съобщава  . \"Кметът на Несебър може да работи от ареста. Не е прокуратурата тази, която ще каже\" Специализираният наказателен съд определи Николай Димитров да бъде освободен срещу парична гаранция от 40 хил. лева, а за общинския съветник от БСП Петър Тодоров - 20 хиляди лева. Прокуратурата протестира решението и сега то ще бъде или потвърдено или отхвърлено от Апелативният специализиран съд. Димитров и още 4-ма кандидати за местната власт бяха задържани преди местните избори. Първоначално арестуваните Константин Лефтеров и Атанас Япаджиев, обаче, бяха освободени. Срещу мярка за неотклонение подписка ареста напусна и Георги Георгиев, който тази седмица положи клетва като общински съветник. Кметът на Несебър се закле. Пристигна с белезници (ВИДЕО) Междувременно в отговор до адвокатите на Николай Димитров, които протестират, че спецсъдът няма правомощия да гледа делото, от прокуратурата са уточнили, че делото срещу него се гледа от Специализирания наказателен съд, а не от Районния съд в Несебър, защото той е обвинен като ръководител на организирана престъпна група. Самият Димитров спечели поредния си кметски мандат на практика от ареста. И то от първи тур. Бе закаран с белезници до Несебър, за да положи клетва. Кметът на Несебър се закле. Пристигна с белезници (ВИДЕО)", "date": "2019.12.19", "title": "Съдът решава пуска ли от ареста кмета на Несебър"}
{"url": "https://clubz.bg/91982-sled_12_chasa_zasedanie_dolnata_kamara_iska_impijchmynt_na_trymp", "text": "Американската камара на представителите приключи работата си за деня след като гласува за импийчмънт на президента на САЩ Доналд Тръмп по две обвинения, на маратонско заседание от около 11 часа и 50 минути, предаде ДПА. Камарата одобри първото основание за импийчмънт срещу Тръмп, за това, че е злоупотребил с власт като е оказал натиск върху Украйна да разследва негов политически съперник, предаде Ройтерс. 230 конгресмени гласуваха \"за\", при 197 \"против\". Срещу обвинението гласуваха всички републиканци и двама демократи. Какво предстои по процедурата за импийчмънт на Тръмп? Камарата гласува в подкрепа и на второто обвинени - за възпрепятстване на работата на Конгреса, предаде Ройтерс. В подкрепа на обвинението гласуваха 229 законодатели, 198 бяха против, а един се въздържа. При първото гласуване против обвиненията се обявиха и двама демократи - Джеф ван Дрю и Колин Питърсън, а при второто против гласува и демократът Джаред Голдън. И при двете гласувания се въздържа демократката Тулси Габард, която е претендентка за номинацията на своята партия за следващите президентски избори. Повече от тридесет американски конгресмени демократи пък увещават председателката на камарата на представителите Нанси Пелоси да отложи за по-подходящ момент предаването в Сената на двете обвинения, съобщи Си Ен Ен като се позова на конгресмена демократ Ърл Блуменауър. Той посочва, че целта е първо да се изчака съгласието на републиканците да бъдат призовани предложени от демократите свидетели, които да дадат показания на слушанията по импийчмънт в горната камара на Конгреса на САЩ. Камарата на представителите гласува импийчмънт на Тръмп Лидерът на републиканското мнозинство в Сената Мич Маконъл обаче се обяви срещу исканото от демократите призоваване на свидетели. Блуменауър каза, че е обсъждал такава отсрочка с лидера на демократичното мнозинство в камарата на представителите Стени Хойър, с председателя демократ на специалната комисия по разузнаването Адам Шиф, с конгресмена демократ Хаким Джефрис и с повече от 30 други законодатели. Белият дом бързо отвърна на удара на законодателите, след като те одобриха обвиненията срещу президента на САЩ за импийчмънт като осъди \"незаконните основания за импийчмънт\" и изрази увереност, че президентът ще бъде оправдан в Сената, предаде ДПА. Доналд Тръмп: Импийчмънтът повиши моя рейтинг Пред свои привърженици в щата Мичиган Тръмп нарече гласуването политическо самоубийство за Демократическата партия. Президентът каза още, че по този начин демократите се опитват да \"отменят\" вота на милиони американци, предаде Франс прес. Тръмп осъди и \"омразата\" на \"радикалната левица\" в Конгреса. На митинга в Мичиган вицепрезидентът Майк Пенс каза, че демократите се опитват да отстранят Тръмп от поста, защото разбират, че е невъзможно да го победят на избори.  Нови 2 обвинения за импийчмънт на Тръмп - злоупотреба с власт и възпрепятстване на Конгреса (ВИДЕО) Гришъм посочи също, че демократите не са били безпристрастни. Камарата на представителите гласува импийчмънт на Тръмп Доналд Тръмп: Импийчмънтът повиши моя рейтинг Нови 2 обвинения за импийчмънт на Тръмп - злоупотреба с власт и възпрепятстване на Конгреса (ВИДЕО)", "date": "2019.12.19", "title": "След 12 часа заседание: долната камара иска импийчмънт на Тръмп"}
{"url": "https://clubz.bg/91986-154_dushi_sa_prieti_za_denonoshtie_v_centyra_za_bezdomni_v_sofiq", "text": "154 души са били настанени през изминалото денонощие в кризисния център на столицата, съобщава \"Фокус\". Агенцията цитира Кризисния център за настаняване на бездомни лица в София Пепи Джуренов. Къде в София ще окажат помощ на бездомните в студа (КАРТА) Въпреки ниските температри, по думите му нощта е минала спокойно. Както Клуб Z вече писа, кризисният център отвори врати от 1 декември. Той се намира в кв. В дните с ниски температури хората могат да останат в центъра, като ще им се . Гражданите, които желаят да подадат сигнали за нуждаещи се от настаняване хора, могат да звънят на тел. 112 или на телефона в центъра –  . Прогнозите обаче са добри - температурите ще скочат до 18 градуса. Денят ще е тих и сух. Мъгли ще се стелят на много места в равнините и покрай големите водоеми като река Дунав. Ще има температурни инверсии в котловините. Температурите в най-топлите часове ще са от 8-9 градуса по местата с мъгли докъм 17-18 в Предбалкана и около Черноморието. В планините ще е топло за сезона с разкъсана облачност и вятър със скорост до 20-30 километра в час. Температурите – от 10  градуса по високите части до 15 градуса в ниското.", "date": "2019.12.19", "title": "154 души са приети за денонощие в центъра за бездомни в София"}
{"url": "https://clubz.bg/91985-ministyryt_detskata_bolnica_v_sofiq_shte_priema_po_speshnost_sled_20_qnuari", "text": "Националната педиатрична болница в София можело да започне отново да приема пациенти по спешност догодина, след 20 януари. Това увери министърът на здравеопазването Кирил Ананиев в Народното събрание, след като депутати от левицата настояха той да бъде изслушан за състоянието на здравното заведение и педиатричната помощ след трагичния случай с починалото 3-годишно момченце. След случая с малкия Александър анестезиолози и лекари от детската болница напуснаха - заради отношението, в това число и от политици, към работата им. В резултат - в края на ноември интензивното отделение спря работа поради липса на кадри. Експертизата в крайна сметка показа, че детето е починало в следствие на тежка и скоротечна бронхопневмония и докторите, работили по случая не носят вина. Както припомниха от БСП - премиерът Бойко Борисов се обяви за \"възмездие\" по случая, а \"публичният линч\" към лекарите доведе до кадровия проблем. Кирил Ананиев обяви, че в спешното отделение тече ремонт, защото е имало нужда от такъв. Временното спиране на приема на деца по спешност в болницата пък щял да се разреши след 20 януари, когато ремонтът ще приключи. През това време се водели \"преговори\" за намиране на двама анестезиолози, които да приемат да работят в лечебното заведение, за да се реши проблемът с липсата на кадри. Той обясни отново как три болници са се съгласили да приемат деца, докато казусът в детската болница се реши - \"Пирогов\", Трета градска болница и \"Александровска болница\".  Тя попита министър Ананиев знае ли, че въпреки че има повсеместна криза с наличието на анестезиолози, за новата година държавата не обявява нито едно място за такава специализация - държавна поръчка. Председателката на ПГ на ГЕРБ Даниела Дариткова си позволи от трибуната да обяви, че проблемът се \"политизира\" и сама настоя \"всички ние\" да помогмем да се намерят анестезиолози за детската болница в София.  Представители на левицата й припомниха, че в парламента се дискутират политики и именно лошите политики в сферата са проблемът. ", "date": "2019.12.19", "title": "Министърът: Детската болница в София ще приема по спешност след 20 януари"}
