{"url": "http://clubz.bg/68335-cherven_yumruk_sreshtu_makron_snimki", "text": "Над 60 леви партии, сдружения и синдикати протестираха в редица френски градове срещу политиката на президента Еманюел Макрон. Десетки хиляди излязоха по улиците на френските градове, предаде \"Франс прес\". Макрон обаче заяви, че нищо няма да спре неговите икономически реформи. Според полицията в Париж са демонстрирали едва 21 хил. души, според данните на организаторите - в столицата са протестирали 80 хил., а в цялата страна - 250 хил. французи. Подобни бяха сметките и при последните маршове на опозицията на 5 май. Тогава полицията преброи 40 хил. на улиците на Париж, а сметките на един от левите профсъюзи ги преброиха 100 хил. В петък Макрон от Русия вече обяви, че протестите няма да спрат провеждането на реформите му. Няколко десетки души бяха арестувани в началото на марша в Париж на площада на Бастилията. Според полицията някои от тях са носели оръжия, други са прибягвали към насилие. Вътрешният министър Жерар Коломб обясни, че властите са искали да ограничат действията на крайнолеви групировки, които се опитаха да нападат полицията, както и да рушат имущество по време на сблъсъците на 1 май. Демонстрантите критикуваха президента, че реформира твърде шоково и твърде обхватно и че е отговорен за отстъпления в социалния сектор. \"Правят се подаръци на най-богатите, канят се в Елисейския дворец шефовете на компании, които не си плащат данъците, облагат се пенсиите\", разкритикува президента генералният секретар на влиятелния синдикат Се Же Те Филип Мартинез, който участва в протестното движение заедно с крайнолявата парламентарно представена партия \"Непокорната Франция\" на Жан-Люк Меланшон, който участва в протеста в Марсилия. \"Ще изразим послание, което трябва да бъде чуто от твърдоглавия Еманюел Макрон\", заяви Меланшон пред аплодираща тълпа в Марсилия. Той отправи редица критики към Макрон, сред които недостиг на болничен персонал, ограничен прием в университетите и липсата на полицаи в рискови квартали, защото правителството твърди, че не може да ги финансира. \"Не ви вярваме, защото лъжете\", заяви Меланшон и добави, че правителството на Макрон е направило за най-богатите данъчни отстъпки за общо 4,5 милиарда евро, които е можело да се инвестират в болници. Сред другите участници в протестите са Френската комунистическа партия и еколозите, както и движението на бившия социалистически кандидат за президент Беноа Амон. За сметка на това другите два големи национални синдикати Се Еф Де Те и Еф О обявиха, че няма да участват в протестната акция, защото я смятат за твърде политически оцветена. По същата причина няма да участва и Френската социалистическа партия.", "date": "2018.05.26", "title": "Червен юмрук срещу Макрон (СНИМКИ)"}
{"url": "http://clubz.bg/68332-rusiq_vryshta_na_turciq_1_miliard_dolara", "text": "Турският президент Реджеп Тайип Ердоган съобщи, че Турция и Русия са постигнали споразумение за отстъпка в цената на руския газ, доставен през 2015 и 2016 г., предаде ТАСС. На митинг на управляващата Партия на справедливостта и развитието (ПСР) в източния окръг Ерзурум Ердоган каза, че през 2015 г. Путин привлича натовска Турция Турция е поискала от Русия да й предостави отстъпка в цената на природния газ, но руската страна е отказала да удовлетвори искането и Анкара се е обърнала към международен арбитраж. На митинга турският президент призова сънародниците си да прехвърлят валутните си спестявания в лири, за да подкрепят слабата национална валута, която изгуби около 20 процента от стойността си спрямо американския долар тази година, предаде Ройтерс.", "date": "2018.05.26", "title": "Русия връща на Турция 1 милиард долара"}
{"url": "http://clubz.bg/68326-shte_trqbva_da_mutirame_za_da_se_razmnojavame_na_mars", "text": "Две са главните причини, поради които хора не могат да имат потомство на Марс - радиацията и намалената гравитация, съобщи Лайф. Марсианската атмосфера е много тънка и на практика не защитава от космическата радиация. Това оказва силно негативно въздействие върху всички полови клетки, ембриони и зародиши. Продължителното пребиваване в условия на намалена гравитация прави костите чупливи, влияе върху нивото на течността в очите и върху гръбначно-мозъчната течност у астронавтите, а това може да доведе до много сериозни проблеми при бременността и раждането. Ще колонизираме ли Марс? Бас Лансдорп ще каже Ако добавим потискането на имунната система, промените в нервната система и загубата на слуха, които са следствие от дългите пътешествия в космоса, става ясно, че хората на Марс няма да са в най-добра форма, що се отнася до раждането на деца. Какво трябва да направят заселниците на Марс, ако искат да създадат семейство? Учени от университета по информационни технологии и мениджмънт в Полша предложиха неочаквано решение на проблема - да се промени ДНК на астронавтите. Според учените е възможно технологията CRISPR-Cas9 да преодолее въпросните препятствия, свързани с размножаването. Подобна инициатива ще доведе до развитие на \"подвид на Хомо сапиенс\". Това ще постави пред нашата цивилизация редица нови въпроси от етично естество, на които светът ще трябва да търси отговори.", "date": "2018.05.26", "title": "Ще трябва да мутираме, за да се размножаваме на Марс"}
{"url": "http://clubz.bg/68334-borisov_ot_kiev_da_spasim_mira", "text": "За постигане на мир и стабилност, които да носят полза и блага на всички народи се обяви министър-председателят Бойко Борисов в Киев, където е на посещение по покана на президента Петро Порошенко. Той посочи, че изходът от кризата в Украйна, е в спазването на Минските договори от всички страни и изрази очакване, че чрез преговори това може да бъде постигнато. Захариева: Западът вече не вярва, че Русия ще върне Крим на Украйна Борисов потвърди, че разглежда изграждането на инфраструктура като възможност за постигане на стабилност, икономически растеж и подобряване на доходите и живота на хората. В този период станаха много промени, България се утвърди като член на НАТО и ЕС, но връзките между нашите народи са стабилни, защото много периоди в историята и личности, оказали влияние върху развитието на двете страни, продължават да ни свързват, каза още премиерът. Макрон: С Москва можем да намираме решения за Украйна, Иран и Сирия Той припомни, че ангажираността на страната ни се изразява и в отпуснатите средства за образование в Украйна. До момента с българска помощ са изградени 10 компютърни кабинета на обща стойност близо 200 хиляди евро. Предстои да бъдат изградени още два нови за чужди езици в Лвовския национален университет „Иван Франко” и в Киевският национален университет „Тарас Шевченко”. Борисов се застъпи за безпрепятственото изучаване на български език, култура и история от членовете на българската общност и посочи, че чрез своята администрация и институции държавата ще продължи да съдейства за това. Той приветства подписаната в края на м. април Декларация за гарантиране на лицата, принадлежащи към българското национално малцинство, живеещи на територията на Украйна, на правото да изучават майчин език и да учат на майчин език и я оцени като потвърждение на намеренията на украинската страна да гарантира изучаването на български език в държавните общообразователни учебни заведения. Украйна може да съди депутатите от \"Атака\", ходили в Крим Българският премиер посочи, че се очаква през есента провеждане на сесия на смесената междуправителствена комисия, която да разгледа възможностите за сътрудничество между университетите на двете страни и подпомагане на обучението в сферата на висшето образование. Петро Порошенко благодари за позицията на България в подкрепа на териториалната цялост на страната, както и за отношението на правителството ни по теми като визовите облекчения и икономическите връзки със страните от ЕС. Той посочи, че разчита на България и на Българското председателство така, както е поставило въпроса за Западните Балкани, да разглежда и инициативата на ЕС за Източното партньорство. Борисов, който е фен на \"Реал\" Мадрид ще гледа на живо тази вечер финалът за купата на Шампионска лига. Макрон: С Москва можем да намираме решения за Украйна, Иран и Сирия Украйна може да съди депутатите от \"Атака\", ходили в Крим", "date": "2018.05.26", "title": "Борисов от Киев: Да спасим мира"}
{"url": "http://clubz.bg/68234-manhatynskiqt_versaj_si_tyrsi_kupuvach_ot_13_godini", "text": "При изключително високите си цени за малко пространство, пазарът на недвижими имоти в Ню Йорк си е малко скандален. Например една от най-разкошните градски къщи в мегаполиса с над 8000 кв. фута жилищна площ - близо 743.2 квадратни метра, не може да намери купувач. Брокерите я наричат \"архитектурен шедьовър\" и \"Версаят на Манхатън\", но 15-стайната къща може да добави и \"неизползваема\" към списъка си от прилагателни. Градската къща на Upper East Side, собственост на брокера на търговска площ Кенет Лауб, е на пазара от април 2003 г. и сега е в ръцете на 12-ия екип брокери, които се опитват да продадат дома, съобщи New York Post. Самият Лауб се сдобива с луксозния имот през 1986 г. срещу 4 милиона долара. Брокерската къща Corcoran, която сега се опитва да го продаде, е свалила цената до 19.75 милиона долара. Това е сериозен спад спрямо обявената през декември 2007 г. цена от $35 млн., най-високата за последните 15 години. Никоя друга градска къща в Манхатън не е прекарала толкова време на пазара, според New York Post. Дори и сега, поевтинял с над $15 млн., манхатънският \"Версай\" продължава да е смятан за доста надценен, в сравнение с най-търсените жилища около Сентръл парк и Пето авеню в Ню Йорк. Градска къща в района беше продадена за 9.5 млн. долара през януари. Според изданието има няколко причини, поради които купувачите не \"захапват\": квадратурата е малко подвеждаща, тъй като включва и мазето, а имотът може да е придобил лоша репутация, след като е бил на пазара толкова дълго. Освен това нейните великолепни интериори, вдъхновени от Версай, след като Лауб обновява къщата, може да изглеждат малко старомодни за съвременния купувач.  ", "date": "2018.05.26", "title": "Манхатънският \"Версай\" си търси купувач от 13 години "}
{"url": "http://clubz.bg/68322-izsledvane_hodeneto_i_dyvcheneto_na_dyvka_shte_vi_poddyrjat_slabi", "text": "Все още търсите тайната на отслабването, което да не е свързано с драконовски диети или безкрайни упражнения във фитнеса? Може би е нещо просто - например да дъвчете дъвка, докато ходите. Това е новото предположение по тази вечна тема. Идеята е на японски изследователи, съобщава Франс прес. При експерименти, твърдят учените, пулсът на 46 души на възраст между 21 години и 69 години се увеличава, когато те трябва да дъвчат дъвка, докато се движат с нормална стъпка. Това упражнение води до различен ритъм и при двата пола, както и в различните възрасти, но най-силен е ефектът при мъжете над 40 години, съобщи екипът по време на Европейския конгрес за затлъстяването, който се провежда във Виена. Нова диета стана хит в социалните мрежи \"Съчетаването на упражнения с дъвченето на дъвка може да се окаже успешен начин за регулирането на теглото\", казаха изследователите. Това ще е особено ефективно в страни като Япония, където вървенето е най-разпространеното движение. Предишни изследвания са показали, че дори при хора, които не се движат, дъвченето на дъвка повишава пулса и увеличава разхода на енергия. Това проучване е първото, което е посветено на ефекта на дъвченето при хора, които вървят, обясняват авторите му. Въпреки че изследването не си поставя за задача да обясни връзката между дъвченето на дъвка и разхода на енергия, според учените може би има нещо общо с \"кардио локомоторната синхронизация\"- това е естествен феномен, при който биенето на сърцете се синхронизира с ритъма на повтарящо се действие. Американски учени преди години изчислиха колко допълнителни калории ще натрупаме при целогодишно дъвчене на дъвки. Или по-скоро колко ще загубим. Дори при дъвките, които са без съдържание на захар, всяка една от тях добавя между 2 и 5 калории. А когато се сумират, това прави от 1 344 до 3 360 калории годишно, ако дъвчем два къса дневно. Но това не трябва да ни притеснява. Те не могат да навредят на талията ни, тъй като изгаряме повече калории дъвчейки, отколкото получаваме. Нова петдневна диета бори стареенето и удължава живота Колко калории се горят чрез дъвчене за един час? Според специалистите от клиниката Майо те са точно 11. Ако дъвчем по 4 часа на ден, ще изгорим 308 калории седмично, 1 232 месечно и 14 784 годишно. Дъвката е полезна за устната хигиена, припомнят учените. Дъвченето на един къс дъвка за 10 минути може да ни освободи от 100 милиона бактерии. Според друго проучване хората, които дъвчат дъвка, изглеждат по-секси за 73 процента от анкетираните. Затлъстяването отдавна вече е глобален проблем. То увеличава риска от инфаркт, инсулт, диабет и някои видове рак. Изследването на японските учени е публикувано в  Нова петдневна диета бори стареенето и удължава живота", "date": "2018.05.26", "title": "Изследване: ходенето и дъвченето на дъвка ще ви поддържат слаби"}
{"url": "http://clubz.bg/68327-liderite_na_severna_i_na_yujna_koreq_obsydiha_trymp", "text": "Севернокорейският лидер Ким Чен-ун днес се срещна отново с южнокорейския президент Мун Дже-ин, за да обсъдят постигнатите на предишната им среща мирни споразумения и евентуалната среща между Ким и президента на САЩ Доналд Тръмп, предаде Асошиейтед прес. Утре Мун ще обяви лично резултатите от днешната среща с Ким, продължила близо два часа, съобщава канцеларията на южнокорейския президент. \n\tСрещата се състоя в граничното селище Панминчжон, на север от Демилитаризираната зона. Ново 20. Пак ще има среща Тръмп-Ким Необявената среща е последният драматичен обрат в изминалата седмица на дипломатически промени в позициите около планираната за 12 юни безпрецедентна среща на върха между САЩ и КНДР и най-ясният знак, че лидерите на двете Кореи се опитват да съхранят възможността за провеждането на този форум, отбелязва Ройтерс. Днешната среща в Панминчжон идва един месец след първата междукорейска среща на върха от повече от десетилетие на същото място на 27 април, на която Мун и Ким заявиха, че ще работят за безядрен Корейски полуостров и официално прекратяване на Корейската война (1950-1953 г.). Вчера Тръмп заяви, че Вашингтон води продуктивни разговори с Пхенян за провеждане на срещата на върха на 12 юни в Сингапур, ден след анулирането й. Според сп. \"Политико\" екип от 30 служители на Белия дом и Държавния департамент се готви да замине за Сингапур през уикенда. Очаква се този екип да обсъди програмата и логистиката за срещата на върха с представители на Северна Корея.  По-рано Тръмп съобщи, че срещата на върха може все пак да се състои, след като приветства помирително изявление на КНДР, в което тя заяви, че запазва готовност за преговори. ", "date": "2018.05.26", "title": "Лидерите на Северна и на Южна Корея обсъдиха Тръмп"}
{"url": "http://clubz.bg/68328-cvetan_vasilev_pritejaval_desetki_ofshorki", "text": "Мажоритарният собственик на КТБ, който в момента се намира в Белград, е бил собственик и на десетки офшорни компании. Това се разбира от документите по започналото вече дело за фалита на финансовата институция, съобщава \"Дневник\", позовавайки се на статия от седмичния  . За собствеността на офшорките на Василев става ясно предимно от от собственоръчно подписвани от него декларации, изпращани до външни институции, които изискват такива, за да отговорят на вътрешните си правила и регулаторни изисквания. Другата серия подписани документи от Василев е около смени в чуждестранните кантори, които движат регистрацията и операциите на офшорките му. Сред тях са и такива, свързани със сделки като тази за \"Техномаркет\", \"Петрол\" и др. Дадоха старт на делото \"КТБ\" без Цветан Василев В едно уверение до швейцарски банкер Василев оценява състоянието си на около половин милиард евро, което произхожда от управлението на банката и участие в проекти в различни сфери. Самата КТБ е придобита през 2001 г. чрез система от офшорни компании, припомня изданието. Друг източник на информация за фирмите на Василев в офшорни зони е кореспонденцията на прокуратурата с чужди служби, които са я сезирали за съмнителни сделки на Василев и съпругата му. Всяка банка е длъжна да идентифицира кой е реалният собственик на корпоративните й клиенти. Причините за това са много - противодействие на прането на пари, финансирането на тероризма, корупцията, както и формирането на големи експозиции, посочва изданието като уточнява, че при КТБ проблемът е обратен - да се укрие реалният собственик. Някои от офшорките, за които се разбира, че са с краен собственик Василев, са сред кредитополучателите на банката като, ако отпуснатите суми се съберат, се надвишават всякакви тавани за големи експозиции към една група в Закона за кредитните институции. Това се е знаело от мениджмънта на банката, което означава, че той е бил наясно и с това, че към надзора на БНБ се подават документи с невярно съдържание, допълва вестникът.", "date": "2018.05.26", "title": "Цветан Василев притежавал десетки офшорки"}
{"url": "http://clubz.bg/68329-britancite_prekarvat_10_godini_ot_jivota_si_pred_televizora", "text": "Десет години от живота си средностатистическият британец прекарва \"залепен\" за телевизора, пише в. \"Дейли стар\", позовавайки се на резултатите от проучване, направено по поръчка на Пърфект хоум.  Жителите на Острова отделят 27 часа седмично на любимото си занимание, сочат резултатите от допитването. Месечно поданиците на Нейно Величество следят средно 13 различни телевизионни поредици. Въпреки популярността на хитовия сериал \"Игра на тронове\", предпочитана за британците си остава поредицата \"Само баламите бачкат\", излъчена за първи път през далечната 1981 г. Следват \"Игра на тронове\" и \"Коронейшън стрийт\".  В Топ 10 на предпочитаните от жителите на Острова сериали намират място още \"Приятели\", \"Доктор Кой\", \"Фолти Тауърс\", \"Имението Даунтън\", \"Синята планета\", \"В обувките на Сатаната\" и \"Черното влечуго\". ", "date": "2018.05.26", "title": "Британците прекарват 10 години от живота си пред телевизора"}
{"url": "http://clubz.bg/68318-hyu_grant_veche_e_jenen", "text": "Известният британски актьор Хю Грант се венча за пръв път в Лондон за приятелката си Ана Ебърстийн в рамките на скромна гражданска церемония, предаде Ройтерс. Снимки на 57-годишния \"вечен ерген\" и на бившата шведска телевизионна продуцентка се появиха на страниците на британските вестници. На тях се вижда как Грант и Ебърстийн напускат гражданско отделение в квартал Челси и позират пред фотографите, заедно с малка група от членове на семействата им. Хю носеше тъмносин костюм, а Ана - синя риза и бяла мини пола. Заявление за сключване на граждански брак беше подадено в кметството на Кенсингтън и Челси в западен Лондон, където двойката притежава къща. В съответствие с британските закони заявлението беше публикувано три седмици преди събитието.  За 57-годишния актьор, спечелил световна слава с участието си във филма \"Четири сватби и едно погребение\", това е първа сватба. Грант и Ебърстийн са двойка от 6 години. Тя го е дарила с три деца.  Неговата 39-годишна съпруга е разведена. Тя е бивша продуцентка на телевизия И Ес Пи Ен, а сега работи за шведския бранд за детско облекло \"Ейс енд Ми\". \n\tНаричан вечния ерген от британските медии, Грант поддържаше следени отблизо от таблоидите любовни връзки с британската актриса и манекенка Лиз Хърли и продуцентката Джемайма Голдсмит. Той има също две деца от китайската актриса Тинглан Хонг.  Няколко месеца преди да навърши 50 години, Грант заяви, че се страхува, че ще остане стар, тъжен и самотен мъж.", "date": "2018.05.26", "title": "Хю Грант вече е женен"}
{"url": "http://clubz.bg/68330-chaka_ni_skypo_lqto_v_gyrciq_benzinyt_stiga_2_evro_za_lityr", "text": "Много скъпо лято очаква гърците и туристите при цени на бензина над 2 евро за литър, съобщава БНР. Председателят на собствениците на бензиностанции в интервю за гръцките медии обясни причината за рязкото покачване на цените на  горивата. Собствениците на бензиностанции отричат да има спекулация с цените, а те са резултат от високите транспортни разходи до островите и кризата за петрола в света. От туристическия бранш, където очакват много силен сезон тази година, също призоваха правителството за спешна реакция, защото високите цени на бензина ще се отразят на туристопотока. Вече се съобщава, че туристи с предварителни резервации това лято изчакват да се успокоят цените на бензина и след това потвърждават почивки на островите. Днес цената на безоловния бензин в континентална Гърция се движи между 1,70 евро с максимални стойности до 1,85 евро. Гърците са недоволни не само от високите цени на бензина, но очакват да се повишат цените на стоки и услуги, които са свързани с по-скъп транспорт.", "date": "2018.05.26", "title": "Чака ни скъпо лято в Гърция, бензинът стига 2 евро за литър"}
{"url": "http://clubz.bg/68331-venecuela_osvobodi_amerikanski_zatvornik", "text": "Президентът на САЩ Доналд Тръмп изрази задоволство от освобождаването на американския мормонски мисионер Джошуа Холт, който бе държан близо две години в затвор във Венецуела по обвинение, че организирал въоръжени групи за дестабилизирането на президента Николас Мадуро, предаде Франс прес. При обиска в дома на Холт във Венецуела са били намерени автомат \"Калашников\" и ръчна граната, припомня ТАСС. Джошуа Холт е жител на този щат с многобройно мормонско население. Сенаторът републиканец от щата Юта Орин Хач потвърди самоличността на освободения американец, като написа в изявление: Очаква се Джошуа и Тами Холт да пристигнат във Вашингтон след няколко часа и да бъдат приети в Белия дом около 23 ч. по Гринуич, съобщи Тръмп в Туитър. Съобщението за освобождаването на Холт идва ден след необявена среща в Каракас между влиятелния американски сенатор републиканец Боб Коркър, председател на комисията за външни работи, и президента на Венецуела Николас Мадуро.", "date": "2018.05.26", "title": "Венецуела освободи американски затворник"}
{"url": "http://clubz.bg/68319-vandal_povredi_ivan_grozni_ubiva_sina_si", "text": "Сериозни повреди са били нанесени на картината на Иля Репин \"Иван Грозни убива сина си\" след нападение на вандал в Третяковската галерия, съобщава ТАСС. Платното е било пробито на три места в централната част, където е изобразен царският син. В резултат на нанесените удари дебелото стъкло, което защитава картината от температурните колебания, е било разбито. То е пробило канавата. При падането на стъклото силно е пострадала и авторската рамка на творбата. По щастлива случайност най-ценното в картината - изображенията на лицата на царя и на сина му не са пострадали. Вандалът е бил задържан и по-късно предаден на правоохранителните органи. Злосторникът е използвал метално стълбче от загражденията, с което е разбил стъклото на картината и е повредил платното.  Малко по-късно стана ясно, че задържаният вандал е бил пиян, съобщава ТАСС. Мъжът си признал, че отишъл да разгледа творбата в осем часа вечерта. В бюфета изпил 100 грама водка. Той по принцип не пиел и алкохолът му подействал. Видео с обяснението на 37-годишния злосторник беше разпространено от МВР на Руската Федерация. В отговор на въпроса дали осъзнава тежестта на стореното, задържаният отговорил утвърдително. Вандалът обяснил постъпката си и с желанието да възстанови историческата справедливост. Той повредил картината заради недостоверността на изобразените на платното исторически факти.", "date": "2018.05.26", "title": "Вандал повреди \"Иван Грозни убива сина си\" "}
{"url": "http://clubz.bg/68325-volejbolistite_otstypiha_pred_sasht", "text": "Националният отбор по волейбол отстъпи с 1:3 (19:25, 25:22, 19:25, 20:25) пред САЩ във втория си мач от Лигата на нациите в Нингбо, Китай. Вчера тимът на Пламен Константинов се наложи с 3:2 над Китай, а утре играе с Аржентина. В края на другата седмица нашите ще домакинстват на Сърбия, Австралия и Русия. Днес българският тим даде битка на янките, но все пак загуби. Съперникът бе по-концентриран и решителен във важните моменти на геймовете. Селекционерът Пламен Константинов направи две промени в титулярния състав, като вместо Боян Йорданов и Светослав Гоцев започнаха съответно Николай Учиков и Илия Петков. Учиков е най-резултатен за България с 15 точки. ", "date": "2018.05.26", "title": "Волейболистите отстъпиха пред САЩ"}
{"url": "http://clubz.bg/68321-po_malko_valeji_prez_novata_sedmica", "text": "Слънце и по-малко дъждове ни очакват през следващата седмица, съобщава бТВ. И утре, в часовете преди обяд, над по-голямата част от страната ще бъде слънчево. След обяд ще се развива купеста и купесто-дъждовна облачност и на много места отново  ще има краткотрайни валежи, придружени от гръмотевици. Ще духа слаб до умерен североизточен вятър. Максималните температури ще са между 24° C и 29° C, на морския бряг – от 21° до 24°.  В началото на следващата седмица ще настъпи относително стабилизиране на атмосферата и вероятността за валежи ще намалее. Ще преобладава слънчево време, а температурите ще се повишават. Вятърът ще е от изток-североизток, слаб до умерен. В понеделник все още над Югозападна България в следобедните часове ще има условия за развитие на купеста и купесто-дъждовна облачност, превалявания и гръмотевици. През следващите дни превалявания са възможни само на изолирани места. Днес времето в много райони от страната е предимно слънчево. Следобяд ще се развива купеста и купесто-дъждовна облачност. На места отново ще има краткотрайни валежи, придружени от гръмотевици. Условия и за градушки. Ще духа слаб, в Източна България -  до умерен североизточен вятър. Максималните температури ще са между 24° и 29°, за София – около 25°.  По Черноморието облачността ще е по-често значителна. Ще има краткотрайни валежи от дъжд, придружени от гръмотевици. Ще духа умерен вятър от север-североизток. Максималните температури ще са от 23° до 26°. Температурата на морската вода е 20° -22°. Вълнението на морето ще е около 3 бала. В планините също ще се развива купеста и купесто-дъждовна облачност и на места отново ще има краткотрайни, в отделни райони - временно интензивни валежи, придружени от гръмотевици. Ще духа умерен  и силен вятър от североизток. Максималната температура на височина 1200 метра ще е около 16°, на 2000 метра – около 10°", "date": "2018.05.26", "title": "По-малко валежи през новата седмица"}
{"url": "http://clubz.bg/68312-interesni_fakti_predi_golemiq_final_real_livyrpul", "text": "\"Реал\" (Мадрид) и \"Ливърпул\" играят финал в Шампионската лига тази вечер от 21:45 часа на стадион \"Олимпийски\" в Киев. Главен съдия е сърбинът Милорад Мажич. С това ще поставим точка на клубния футбол за сезона и вниманието ще бъде насочено към световното в Русия.  Вижте някои интересни факти и числа в часовете преди най-важния финал на Стария континент.  \"Реал\" (Мадрид) е рекордьор по спечелени купи в турнира, познат в миналото като КЕШ. \"Белите\" имат 12 отличия. Те са актуални шампиони и могат да поставят рекорд с три поредни триумфа в ерата на Шампионската лига. Иначе \"Аякс\" (1971-1973 г.) и \"Байерн\" (1974-1976 г.) вече са записвали постижението.  Последният отбор, спорил на три финала поред, е \"Ювентус\" в периода 1996-1998 г.  \"Ливърпул\" има пет купи на шампионите в музея си. Последната е от 2005 г. - от онзи незабравим сблъсък с \"Милан\" в Истанбул, когато \"червените\" изравниха от 0:3 до почивката и след това ликуваха след дузпи. * Нито един играч в сегашния състав на \"Ливърпул\" не е излизал на финал в Шампионската лига.  Двата съперника са се срещали пет пъти в шампионския турнир и английският тим има предимство - 3:2 победи, при голова разлика 6:4.  Грандовете спориха на финал през 1981 г. в Париж, когато \"Ливърпул\" спечели с 1:0 с попадение на защитника Алън Кенеди в 82-ата минута. Това е последният случай, в който \"Реал\" губи финал в най-престижния евротурнир. * Кристиано Роналдо е голмайстор в надпреварата за поредна година с 15 гола (отправил е 33 удари във вратите и 33 извън). Ако отбележи тази вечер, той ще стане първият играч в историята с голове на четири финала. Португалецът изпреварва с цели пет попадения втория в класацията.  А вторият в класацията е Мохамед Салах, който направи изумителен сезон, независимо дали ще прегърне купата в Киев. Египтянинът има 10 гола, с колкото е и Роберто Фирмино, а с 9 е Садио Мане. Вездесъщото трио в атаката на \"Ливърпул\" е основната причина отборът да има 46 попадения в турнира - рекорд за английски клуб. Рекорд и за турнира, ако се броят попаденията от предварителния кръг. \"Барселона\" има 45 за сезон 1999-2000.  Още нещо за Мо Салах - този сезон той е отбелязъл 44 пъти във всички турнири. Поне до днес е №2 в историята на \"червените\" след Йън Ръш - 47 гола в сезон 1983-1984, когато \"Ливърпул\" спечели КЕШ в Рим.  Стадион \"Олимпийски\" в Киев е открит през 1923 г. На-високата посещаемост на арената е поставена на 16 март 1977 г. - 102 000 души на мача \"Динамо\" - \"Байерн\" (Мюнхен). Сега капацитетът е за 68 000 зрители. Тази вечер се очаква на трибуните да има 66-67 хиляди. Разликата е заради съображения за сигурност.", "date": "2018.05.26", "title": "Интересни факти преди големия финал \"Реал\" - \"Ливърпул\""}
{"url": "http://clubz.bg/68323-advokat_na_trymp_se_e_sreshtal_s_ruski_oligarh", "text": "Майкъл Коен, адвокат на президента на САЩ Доналд Тръмп, се е срещнал със свързания с Кремъл руски олигарх Виктор Векселберг в Ню Йорк, по-малко от две седмици преди встъпването на президента в длъжност, предаде Ройтерс, цитирайки осведомен източник. По време на дискусията в офиса на Коен 11 дни преди церемонията по встъпването в длъжност на Тръмп, адвокатът и олигархът са обсъждали подобряването на отношенията между Москва и Вашингтон и са се уговорили да се срещнат отново на церемонията, съобщи в. \"Ню Йорк таймс\", цитирайки Андрю Интратер, американец, който е присъствал на срещите и ръководи инвестиции на Векселберг.  Източник, пожелал анонимност, е потвърдил информацията на в. \"Ню Йорк таймс\". Сенатори публикуваха 2 500 страници от разследването за руска намеса Фирмата на Интратер \"Колъмбъс нова\" е дала на Коен консултантски договор на стойност 1 милион долара, който в момента се разследва от федералните власти на САЩ. Специалният прокурор Робърт Мълър провежда разследване на предполагаемите контакти на Тръмп и помощниците му с Русия, преди и след президентските избори през 2016 година. В същото време федерални прокурори разследват финансовите и бизнес дела на Коен.  Интратер заяви, че Векселберг не е давал инструкции да наема Коен за консултант. Малко по-рано самият олигарх беше разпитван от агенти на ФБР, работещи по воденото от Мълър разследване.", "date": "2018.05.26", "title": "Адвокат на Тръмп се е срещал с руски олигарх"}
{"url": "http://clubz.bg/68324-signal_za_bombi_zatvori_stancii_na_metroto_v_kiev", "text": "Пет станции на метрото в Киев бяха затворени днес след заради предупреждение за поставени в тях бомби, съобщиха Ройтерс и ТАСС. По думите й неизвестни лица съобщили за поставени бомби в станциите \"Днепър\", \"Гидропарк\", \"Левобережная\", \"Арсеналная\" и \"Героев Днепра\".  Интересни факти преди големия финал \"Реал\" - \"Ливърпул\" Украинската столица е домакин на финала на Шампионската лига, в който тази вечер английският отбор \"Ливърпул\" ще се изправи срещу настоящия европейски клубен първенец \"Реал\" Мадрид. Метрото възобнови работа след като се оказа, че бомбената тревога е фалшива. След щателна проверка, извършена от полицията, следователи и сапьори, взривни устройства не бяха открити и петте станции отново са отворени, съобщи дирекцията на метрополитена на страницата си във Фейсбук. ", "date": "2018.05.26", "title": "Сигнал за бомби затвори станции на метрото в Киев"}
{"url": "http://clubz.bg/68317-tatqna_doncheva_i_da_se_izjivqvash_kato_kralq_slynce_prezidentyt_syshtestvuva", "text": "Липсва синхрон между президентската институция и Министерския съвет. От \"Дондуков\" 1 всячески неглижират държавния глава Румен Радев и това ясно си е проличало и при мероприятията около българското председателство на Съвета на ЕС. Тази липса на синхрон е следствие от влошените отношения между двете институции, а вината носи предимно премиерът Бойко Борисов. Това заяви лидерът на \"Движение 21\" Татяна Дончева пред БНТ в коментар за визитата на президента в Русия и предстоящата такава в края на месеца на премиера.  Финално: Москва очаква Борисов на 30 май По думите й това не е напрежение, а просто  . Кръгът на \"гербаджиите\" казвал, че друг отсвен Бойко Борисов няма да има, смята още Дончева. Дали има резултат от визитата на Радев в Русия, за Дончева нямало значение. По думите й тя е рутинна, протоколна и няма дълбок смисъл. Според Дончева енергийните проекти не зависят нито от посещението на президента, нито от бъдещото такова на премиера. Ако е имало съмнения за Радев: по-далеч от Запада, по-близо до Русия Коментар по темата направи и вицепрезидентът Илияна Йотова по Нова тв. Захариева: Визитата на Борисов в Москва не е \"по спешност\" Тя допълни, че Румен Радев отново е станал заложник на ниски вътрешнопартийни страсти, а не трябва да е така, тъй като външната политика трябва да е обект на национален консенсус. Тя направи обиколка в Чехия, Словакия и Сърбия по стъпките на светите братя Кирил и Методий. Основната цел бе отдаване на почит към делото на светите равноапостоли. Ако е имало съмнения за Радев: по-далеч от Запада, по-близо до Русия Захариева: Визитата на Борисов в Москва не е \"по спешност\"", "date": "2018.05.26", "title": "Татяна Дончева: И да се изживяваш като Краля Слънце, президентът съществува"}
{"url": "http://clubz.bg/68258-moralno_li_e_da_poluchavash_poveche_ot_3000_lv_na_mesec", "text": "Огромната, непрекъснато нарастваща разлика между богати и бедни се превръща в главен проблем на 21-ти век, твърдят много наблюдатели и леви икономисти. Все повече хора по света се гневят срещу тази отваряща се ножица, а сред младите поколения се надига съпротива. От несправедливото разпределение на богатството печелят и какви ли не популистки партии, които предлагат нереалистични рецепти за решаване на проблема. Той обаче не може да се реши толкова бързо – поне в икономическия си аспект. А има и морален… Доклад на институтa към швейцарската банка \"Креди Сюис\" от 2017 разкрива, че най-богатият един процент от човечеството притежава половината от световното богатство. Подобна тенденция се наблюдава и в Германия: около 1/3 от всички доходи отиват при най-богатите хора в държавата. Такова разпределение на материалните блага е неморално, твърди германският философ Кристиан Нойхойзер в книгата си \"Богатството като морален проблем\". Според Нойхойзер един човек е богат тогава, когато месечният му доход е два до три пъти по-висок от средния за страната, в която живее. Хората, чиито доходи надвишават средния четири или пет пъти, са твърде богати, смята германският философ. Тяхното свръхбогатство води до неравенство между различните социални слоеве в обществото и накърнява достойнството на по-бедните, твърди Нойхойзер. Философът вярва, че заради материалните си притежания, богатите имат неограничена политическа власт: Милиардер е и сегашният президент на Съединените Щати Доналд Тръмп. Пред швейцарското обществено радио и телевизия Нойхойзер изказва и предположението, че огромната разлика между имащи и нямащи едва ли ще се заличи, дори ако свръхбогатите даряват половината от приходите си за благотворителност: Според Нойхойзер, да си твърде богат е морален проблем, дори когато най-бедните в едно общество разполагат с достатъчно, за да преживяват. Затова свръхбогатството трябва да бъде забранено, смята той. Ако превърнем в числа неговото твърдение, ще се окаже, че брутният месечен доход в Германия не бива да надвишава 11 000 евро, а този в България – 3000 лв. Правилно ли е това? Във \"Франкфуртер Алгемайне Цайтунг\" Фридман Бибер пише, че философът Нойхойзер не взима в предвид различните видове материално богатство. Така например заможни наследници, чийто месечен доход надвишава предложената от Нойхойзер горна граница, попадат в една и съща категория с лекари, чиято заплата е също толкова висока. Бибер смята още, че разбирането за това дали един човек е богат, не бива да се определя спрямо средния за страната доход. Въпреки това въпросите, които повдига Нойхойзер, са важни за днешния материален свят, признава Бибер. Особено убедителна според него е тезата, че неравностойното разпределение на материалните блага има негативни последствия, дори когато никой в обществото не живее в крайна бедност. Трябва обаче да се търси по-ефективно решение на проблема от онова, предложено в \"Богатството като морален проблем\", смята Бибер. Засега въпросът \"Морално ли е да си богат\" така и си остава без отговор. А може би просто е неправилно формулиран?", "date": "2018.05.26", "title": "Морално ли е да получаваш повече от 3000 лв. на месец"}
{"url": "http://clubz.bg/68314-naj_malko_15_bejanci_zaginali_pri_bqgstvo_ot_nelegalen_zatvor", "text": "Множество мигранти и бежанци, задържани от трафиканти на хора, загинаха при бягство от нелегален затвор в Либия, предаде Асошиейтед прес, цитирайки международната организация \"Лекари без граници\". Трафикантите стреляли по стотината бегълци, мнозина от които са ранени или убити. Те били преследвани от въоръжени мъже, които се опитвали се да ги задържат отново, но получили помощ от членове на силите за сигурност, служители на болницата и общинските власти и старейшини в град Бани Уалид. Загинали са най-малко 15 души, съобщават бегълците. До 40 души, предимно жени, са останали в ръцете на похитителите. Служители на \"Лекари без граници\" са помогнали за лечението на 25 ранени в болницата в града. Седем от тях са получили рани от куршуми и множество счупвания. Защо спорът между Изтока и Запада в ЕС за бежанците е формален? Оцелелите са предимно тийнейджъри от Еритрея, Етиопия и Сомалия, търсещи убежище в Европа, съобщи организацията. Някои от тях са били задържани до три години. Много от травматизираните бегълци имат видими белези, следи от електрически изгаряния и стари инфектирани рани, показващи изпитанията, през които са преминали. Организацията подчерта, че бягството и стрелбата по бягащите са нов пример за продължаващите ужаси, на които са изложени множество мигранти и бежанци, преминаващи през обхванатата от хаос Либия в търсене на по-добър живот в Европа. \"Отвличанията за откуп остават процъфтяващ бизнес, подсилван от подкрепяни от ЕС политики, целящи да криминализират мигрантите и бежанците и да им попречат на всяка цена да достигнат бреговете на Европа\", подчертава организацията. Нейни служители работят от три години в Бани Уалид, където се смята, че мигрантите са изложени на отвличания, изтезания и изнудване. Оцелелите мигранти са били ескортирани до либийски център за задържане от местните сили за сигурност.", "date": "2018.05.26", "title": "Най-малко 15 бежанци загинали при бягство от нелегален затвор"}
{"url": "http://clubz.bg/68320-ako_ne_garantirame_che_balkanite_sa_prioritet_to_v_sofiq_e_imalo_prosto_edna_sreshta", "text": "Така министър-председателят Бойко Борисов коментира ангажимента на българското председателство по процеса на приобщаване на държавите от региона към Европа чрез постигане на свързаност, икономически растеж и разрешаване на двустранните конфликти, съобщават от пресцентъра на Министерския съвет. Борисов е в Загреб по покана на премиера на Хърватия Андрей Пленкович. Той посочи, че е обсъдил темата и с папа Франциск при аудиенцията си вчера и е получил съгласието му да посети България, Румъния и при възможност и друга държава от региона с основната цел да изпрати послание за мир и разбирателство. На пресконференция след срещата си с хърватския премиер, Борисов подчерта, че диалогът може да доведе до разбирателство, дори между държави с многогодишни проблеми помежду им. Той даде пример в новия етап в отношенията между България и Македония и разказа за поредното съвместно честване, обединило двете страни – отдаването на почит в Рим на делото на светите братя Кирил и Методий. Борисов благодари и за възможността броени дни след отбелязване на Празника на българската просвета и култура и на славянската писменост в хърватската столица да бъде открит паметник на патриарха на българската литература Иван Вазов, което е още един символ на близостта между страните и народите ни. Пленкович поздрави Борисов за организираната Среща на върха в София, която постави темите за Западните Балкани след 15-годишна пауза. Той отбеляза добрите политически и икономически отношения между Хърватия и България и подчерта, че ще продължи съвместното сътрудничество за влизане на страните в Шенгенското пространство и в еврозоната. Паметникът на Иван Вазов бе открит от Борисов и от министъра на външните и европейските въпроси Мария Бурич. Той е разположен в парка Бундек на Алеята на поетите, където са и монументите на Александър Пушкин и Сергей Есенин. Под бюста е изписан стих от “Моите песни” на патриарха на българската литература:  И благодари, че на хърватски са преведени голяма част от произведенията на Иван Вазов и днес заедно отдават почит към делото му. Премиерът посочи и че паметта за Вазов винаги ще бъде гарант за чистотата на българския език.  Инициативата за издигането на паметника на Иван Вазов в хърватската столица е на посолството на България, като изграждането и поставянето на бюста е финансирано със средства от дарения. Идеята за поставяне на паметник е вдъхновена от дългогодишното лично приятелство на патриарха на българската литература с хърватския новелист и преводач д-р Фран Гундрум-Ориовчанин. Хърватинът е превел редица творби на Иван Вазов, включително „Под игото“, публикуван в гр. Крижевци през 1898 г.", "date": "2018.05.26", "title": "Ако не гарантираме, че Балканите са приоритет, то в София е имало просто една среща"}
{"url": "http://clubz.bg/68316-pochina_svetlin_rusev", "text": "На 84 години почина Светлин Русев. Новината за смъртта му е потвърдена пред Нова телевизия от Вежди Рашидов, председател на Комисията по култура и медии. Потвъждение на вестта „Площад Славейков“ получи от Валентин Старчев и Георги Йорданов, близки на Русев. Художникът е издъхнал в дома си. Смъртта му е била неочаквана, по думите на Старчев причина за кончината на Русев е  . И той, и другият близък приятел на художника – бившият министър на културата Георги Йорданов – твърдят, че Светлин Русев не е имал оплаквания за здравето си. Преди две години художникът постъпи в болница в прединфарктно състояние. Пред „Площад Славейков“ Йорданов сподели, че двамата с Русев са се видели вчера, на 25 май, и са обсъждали предстоящата изложба на живописеца. Всяка година на рождения си ден   той открива изложба. Светлин Русев хвърли оставка от българския \"Лувър\" Светлин Русев бе фактор в българската култура в продължение на повече от 40 години. Роден е през 1933 г. в плевенското село Върбица. Завършва живопис в Художествената академия през 1959 г. при проф. Дечко Узунов, където по-късно сам става преподавател, професор е от 1975-а. Член е на БКП от 1971 г., а на ЦК на БКП в периода 1976 – 1988. Председател е на Съюза на българските художници в периода 1973 – 1985 г. Между 1982-а и 1984 г. е първи заместник-председател на Комитета за култура. От 1985 до 1988 г. е директор на Националната художествена галерия. Носител на държавното звание  . Депутат е в редица Народни събрания до 1989 г. и с листата на БСП в Седмото Велико народно събрание през 1990 г. По това време е член на Висшия съвет на БСП. Квадрат 500: Магнум Опус на Светлин Русев По време на тоталитарния режим Светлин Русев бе сред най-важните фигури на родната арт сцена. Като един от приближените на Людмила Живкова, той ръководеше художествените процеси в страната и реално, и неформално. След промените художникът продължи да бъде най-влиятелната фигура в изкуството, в арт средите бе наричан „сив кардинал“. Светлин Русев бе състудент с Христо Явашев-Кристо в Художествената академия. Пред „Площад Славейков“ преди време той сподели, че за 80-годишнината си Кристо му пратил каталог с автограф по брат си Стефан. Русев притежаваше една от най-ценните и представителни лични колекции с изобразително изкуство, но той бе посредник и търсен специалист и за сбирките на другите големи колекционери. Неговата Ателие-колекция „Светлин Русев“ е събрана в резултат на възможностите, които е имал, докато е бил в управлението на художествения живот у нас преди промените, а тогава легален пазар на картини у нас не съществуваше. Преди 10 ноември той е сред малцината, които са могли да колекционират изкуство. В сбирката му присъстват безценни платна на Владимир Димитров-Майстора, Васил Стоилов, Андрей Николов, Златю Бояджиев, Илия Петров, Елиезер Алшех, Бенчо Обрешков, Димитър Казаков, Никола Маринов, Екатерина Савова-Ненова, Владимир Рилски, Александър Поплилов, Найден Петков, Магда Абазова… Колекцията му е със значимостта на национална. Светлин Русев е куратор на сбирката, наредена в Националната галерия „Квадрат 500“. Той бе сред най-активните защитници на паметника „1300 години България“, дело на скулптора Валентин Старчев. Една от последните му публични появи у нас бе през март тази година, когато бе открита изложбата на Съюза на българските колекционери в галерията на СБХ на „Шипка“ № 6. Голяма част от платната в експозицията бяха част от личната колекция на Светлин Русев. На 10 април той откри самостоятелна изложба в Галерията на изкуствата на скулптора Зураб Церетели в Москва. Квадрат 500: Магнум Опус на Светлин Русев", "date": "2018.05.26", "title": "Почина Светлин Русев"}
{"url": "http://clubz.bg/68313-shte_padne_li_rahoj_jertva_na_edna_kaishka", "text": "Ако испанският премиер Мариано Рахой се размине само с пропускането на финала на Шампионската лига тази вечер, той ще е огромен късметлия. Вчера той обяви, че поради избухналата поредна политическа криза в страната му няма да пътува до Киев за мача на любимия му \"Реал\" (Мадрид) срещу \"Ливърпул\". Много вероятно е на следващия финал той вече да бъде в качеството на обикновен политик, и то опозиционен. Или на адвокат, каквато е професията му. Този път кризата не е в Каталуня, където сепаратистите не спират с опитите си за обявяване на независимост. Последните събития дори нямат нищо общо със сепаратизма. А са предизвикани заради корупция в редиците на управляващата консервативна Народна партия (НП) на Рахой. Магистъргейт клати стола на Мариано Рахой На 24 май социалистите, които са главната опозиционна сила, внесоха искане за вот на недоверие срещу испанското правителство. А \"Сиудаданос\" (\"Граждани\") - най-голямата парламентарна сила, подкрепяща кабинета, направо поиска предсрочни избори. Причина са произнесените същия ден присъди срещу 29 бизнесмени и бивши функционери на НП за различни престъпления, сред които измами, укриване на данъци и пране на пари. Деянията били част от незаконна схема, спомагала за финансирането на партията. Подсъдимите получиха общо 351 години затвор. Първата реакция на Рахой бе да заяви, че няма да свика избори. Той заяви, че Испания има нужда от политическа стабилност, за да запази силното икономическо възстановяване, което в момента преживява, след като бе ред най-силно пострадалите от световната икономическа криза страни. Премиерът се зарече, че ще прослужи четиригодишния си мандат. Властта му обаче е сериозно разклатена. Партията му няма абсолютно мнозинство. Тя има подкрепата на либералите от \"Сиудаданос\". Но те набират все повече популярност. И според много проучвания биха спечелили изборите, ако те се провеждат сега. Съвсем естествено, \"Сиудаданос\" няма да пропуснат шанса да се възползват. Пък и не е проблем да бъдат развалени близо 150-те им договорки с НП. Рахой разпусна властта в Каталуня и отстрани Пучдемон Присъдите от 24 май са завършекът на случая, известен в Испания като \"Гюртел\". Всъщност  е немска дума и означава \" . Това е просто буквален превод на испанската дума  . Само че в случая не става дума за никаква каишка, а за бизнесмена Франсиско Кореа, който е движил схемата и който тази седмица бе осъден на 51 години и 11 месеца затвор. Тази е и най-суровата от издадените присъди. И досега не е ясно защо аферата е кръстена на немския превод на \"каишка\". Всичко започва през 2007 г. Тогава НП е в опозиция, а на власт е Испанската социалистическа работническа партия (ИСРП), оглавявана от премиера Хосе Луис Сапатеро. В Прокуратурата за борба с корупцията постъпва оплакване от Хосе Луис Пеняс, бивш общински съветник в мадридската община Махадаонда. При това той е от НП. Пеняс предава на прокуратурата тайно направени записи на разговори с хора от схемата, която ще получи названието \"Гюртел\". Всички те са свързани с НП. Продължителността на записаните разговори е над 80 часа. От тях става ясно, че приближеният до консерваторите Франсиско Кореа е раздавал щедри подкупи и подаръци на държавни чиновници на най-различно ниво. Най-много са били облагодетелствани общинарите. В замяна те предоставяли на \"свои\", разбирай свързани с НП бизнесмени, примамливи обществени поръчки, предимно в сферата на строителството. Пеняс е получил \"само\" 260 000 евро. Разследването започва през 2009 г. И постепенно става ясно, че замесените са десетки. Схемата действа в Мадрид (по-специално в общините Посуело и Махадаонда) и автономните области Кастиля и Леон, Валенсия и Галисия. Мрежата е оплетена още през 1999 г., по време на първия от двата поредни мандата на премиера консерватор (1996-2004) Хосе Мария Аснар. И е действала до 2005 г. Изникват имената и на пет испански фирми – 4 от тях с английски названия – които организират всички публични събития, свързани с НП в споменатите автономни области, Галисия и Валенсия. Три от тези фирми са собственост на Франсиско Кореа. Това са Special Events, Easy Concept и Orange Market. Вторият човек в тази схема е Луис Барсенас – ковчежникът на НП. Тази седмица той бе осъден на 33 години и 4 месеца затвор, както и да плати глоба в размер на 44 милиона евро. Съпругата му Росалия Иглесиас получи 15 години зад решетките. Барсенас е човекът, движил и съхранявал цялата документация на подкупите. Той е използвал поста си, за да получава подкупите. Бившият ковчежник призна преди няколко години в интерю за в. \"Ел Мундо\", че е водил двойно счетоводство. Благодарение на този факт той е раздавал пари на редица партийни функционери, включително Рахой, който по времето на Аснар бе първо министър на държавната администрация, а после – вицепремиер и вътрешен министър. Често парите били слагани в кутии за пури и куриерите ги придавали така на получателя. В крайна сметка Мариано Рахой стана първият в историята на Испания действащ премиер, принуден да дава показания в съда. Това се случи през юли 2017 г. Пред магистратите Рахой заяви, че не е чувал за черните каси и че никога не се е занимавал с финансите на партията. Но едва ли някой е повярвал на тези думи. Само че обратното много трудно би могло да се докаже юридически. Рахой ловко се измъкна, когато бе уличен през 2013 г. в изпращане на окуражителен SMS до Луис Барсенас. Посланието гласеше, че от партията \" . Премиерът се оправда, че искал да каже, че няма да направят нищо, което би възпрепятствало закона. Но самият Рахой не е сред обвиняемите по случая \"Гюртел\". И едва ли ще бъде. Произнесените на 24 май присъди изглеждат сурови и справедливи. Пък и го отнесоха поне две едри риби – Франсиско Кореа и Луис Барсенас. А дали Мариано Рахой ще бъде свален – това също не е ясно. Исканията на различните му противници са коренно различни. Те са като орел, рак и щука. Социалистите настояват за вот на недоверие, а \"Сиудаданос\" - за предсрочни избори. Радикалната левица в лицето на \"Унидос подемос\" (\"Заедно можем\") пък не желае в никакъв случай да действа заедно със \"Сиудаданос\". Разположението на силите в испанския парламент в момента е такова, че са необходими депутатите най-малко от три партии, за да бъде постигнато нещо. Любопитното е, че вота на недоверие няма да подкрепят дори представените в испанския парламент каталунски сепаратисти, за които Рахой е смъртен враг. Те обаче не желаят да застанат на страната на социалистите заради подкрепата им за член 155, който отне временно автономията на Каталуня заради обявяването на независимост. Така че засега 100 процента е сигурно едно нещо. - Довечера Мариано Рахой ще гледа финала на Шампионската лига по телевизията в Мадрид. Рахой разпусна властта в Каталуня и отстрани Пучдемон", "date": "2018.05.26", "title": "Ще падне ли Рахой жертва на една \"каишка\""}
{"url": "http://clubz.bg/68307-iran_pokazva_optimizym_no_ne_i_golqmo_tyrpenie", "text": "Иран даде на големите сили ясно да разберат, че ще чака те да опитат да намерят противотежест на излизането на САЩ от ядреното споразумение от 2015 г., но не и прекалено дълго, предаде ДПА. Вчера висши дипломати от Великобритания, Франция, Германия, Русия, Китай и Иран се събраха във Виена на първата среща помежду си, откакто на 8 май президентът Доналд Тръмп оттегли страната си от споразумението. Меркел от Пекин: Германия и Китай подкрепят Иран Иран придоби увереност, че споразумението може да бъде спасено, дори и въпреки че Вашингтон се оттегли от него, каза след срещата иранският заместник-министър на външните работи Абас Арагчи. Срещата беше председателствана от високопоеставения дипломат от ЕС Хелга Шмид. Арагчи допълни обаче, че \"до няколко седмици\" Иран ще реши дали да остане в споразумението или да се оттегли от него. Това ще стане след по-нататъшни технически разговори с големите сили. Иранското ръководство даде да се разбере, че ще продължи да спазва своята част от споразумението, включително строгите ограничения за ядрените дейности, само ако останалите големи сили спазват своята. Това означава да се дадат гаранции, че Иран ще може и занапред да има делови отношения с останалия свят. \n\tЕС задейства правни механизми, чрез които да защити от американски санкции европейските компании с отношения с Иран. В добавка към това съюзът се опитва да направи така, че подобни компании да не бъдат засегнати и от санкции на САЩ срещу международните банкови връзки на Техеран. \n\tПожелал анонимност високопоставен дипломат от ЕС заяви, че Техеран вчера е бил уведомен, че Европа ще действа бързо, но не непременно толкова бързо, колкото би се искало на Иран. Според официалното съобщение на ЕС за срещата висшите дипломати на Техеран и петте оставащи в споразумението големи сили са обсъдили как в контекста на задаващите се американски санкции да бъдат продължени петролният износ на Иран, неговите финансови отношения в чужбина, както и международните му транспортни връзки. \n\tТръмп разкритикува споразмунението с Техеран с мотива, че то не е в състояние да попречи на Иран да се сдобие с ядрени бойни глави, както и че по никакъв начин не пресича регионалните амбиции на Техеран и неговата ракетна програма. ЕС ще блокира санкциите на САЩ срещу Иран на територията си Вчера пред събралите се във Виена дипломати шефът на Международната агенция за атомна енергия Юкия Амано заяви, че Иран държи ядрената си програма в съответствие със споразумението от 2015 г. Високопоставеният източник от ЕС каза, че остава известна несигурност за това доколко ефективни ще се окажат европейските усилия да бъде спасено споразумението. Всички от присъстващите пратеници обаче били убедени, че решението на Тръмп е погрешно. В съобщението на ЕС за срещата се казва, че участниците в нея са нарекли ядреното споразумение с Иран \"ключов елемент\" за неразпространението на ядрените оръжия по света и значимо дипломатическо постижение, подкрепено единодушно от Съвета за сигурност на ООН. Международният валутен фонд обяви, че ще продължи да си сътрудничи с управителя на иранската централна банка Валиула Сейф, независимо от това, че САЩ са го поставили в списъка си със санкционирани лица. Това съобщи от своя страна иранската телевизия \"Прес\", цитирана от ТАСС. БТА ЕС ще блокира санкциите на САЩ срещу Иран на територията си", "date": "2018.05.26", "title": "Иран показва оптимизъм, но не и голямо търпение"}
{"url": "http://clubz.bg/68308-s_ogromno_mnozinstvo_irlandcite_odobriha_abortite", "text": "Два големи екзитпола прогнозират, че ирландците са отхвърлили конституционната забрана за абортите, предаде Асошиейтед прес. И според двете проучвания, едното за вестник \"Айриш таймс\", а другото за ирландската телевизия, прогнозата е за победа с голяма преднина на лагера, който иска да бъде либерализиран строгият законодателен режим за абортите. Според екзитпола за ирландската телевизия подкрепата за либерализирането ще достигне около 70 процента. Екзитполовете са само прогнози, а резултатите от официалното преброяване се очаква да бъдат обявени днес следобед, отбелязва Асошиейтед прес.  Според екзитпола за \"Айриш таймс\" либерализирането минава с 68 срещу 32 процента, а според този за ирландската телевизия - с 69 срещу 31 процента. Мръсни хватки и решаващ избор за абортите Екзитполовете по категоричен начин показват, че избирателите са възприели ясното послание, че конституционната забрана вреди на жените и трябва да бъде премахната, заяви Катрин Мърфи, един от лидерите на малката Социалдемократическа партия. Според екзитполовете във всички части на Ирландия отпадането на забраната среща силна подкрепа. Ако либерализирането мине на референдума, ирландският парламент ще изработи нови правила за абортите. БТА", "date": "2018.05.26", "title": "С огромно мнозинство ирландците одобриха абортите"}
{"url": "http://clubz.bg/68292-vrychvat_nagrada_na_imeto_na_kristian_takov", "text": " съвместно с   организира във вторник форум “Върховенство на справедливостта и правосъдието”. \"Правосъдие за всеки\": Поведението на Цацаров засяга националната сигурност (ПЪЛЕН ТЕКСТ) В първата част на събитието, което ще продължи един ден, ще бъдат признати личности със съществен принос в отстояването на върховенството на правото и на европейските ценности за свободата и човешките права, съобщават от сдруженията. Сред тях са . Ще бъдат връчени почетни грамоти в седем категории, без парични суми или техен еквивалент, а с гражданско признание за заслуги към обществото. Ще бъдат отличени и  и докторанти от конкурса „Съдебната реформа през погледа на младите“. Награда за цялостен принос към правото и справедливостта ще бъде връчена в памет на доцент Кристиан Таков. От Фондацията е учредена и специална награда за “Битка за право и справедливост”, която ще носи неговото име. Предложение: всички да подкрепят реформите на \"Правосъдие за всеки\" Във втората част на форума ще се проведе панелна дискусия на тема   с участието на юристи, журналисти и общественици. Сред тях са   председателят на сдружение “Правосъдие за всеки” Велислав Величков и други. Както и първото подобно събитие през 2015 г., и това ще се проведе в дните около годишнината от атентата срещу смелия италиански магистрат Джовани Фалконе. Той загина на 23 април 1992 г. край Палермо, след като постигна поврат в битката срещу мафията, припомнят организаторите. Предложение: всички да подкрепят реформите на \"Правосъдие за всеки\"", "date": "2018.05.26", "title": "Връчват награда на името на Кристиан Таков"}
{"url": "http://clubz.bg/68310-momche_strelq_po_syuchenici_v_indiana_rani_10_dushi", "text": "Ученик откри стрелба в средно училище в американския град Ноубълсвил в щата Индиана. Двама души са ранени, съобщи телевизионният канал Ей Би Си, цитиран от ТАСС. Телевизията се позова на полицията. По информация на Ей Би Си по време на учебните занятия един от учениците поискал от учителя да излезе от час, след което се върнал с два пистолета и открил огън. Произвел е шест изстрела. Ранени са ученичка и преподавателят, които са откарани в болница. Стрелба в училище в Мериленд, има ранени (ВИДЕО) Учителят по думите на неговия брат е получил минимум три огнестрелни рани. В момента го оперират, няма данни за състоянието му. Според един от учениците именно учителят е съумял да спре стрелеца, посочва Ей Би Си. Полицията установява как стрелецът, чието име и възраст не се съобщават, се е сдобил с оръжията. Той не е пострадал и е бил арестуван от пристигналите полицаи. Мотивите му засега са неизвестни. Стрелба в училище във Флорида се размина с 1 ранен Преди седмица подобна трагедия се разигра в град Санта Фе в щата Тексас, където 17-годишният Димитриос Пагуртис застреля десет души и рани още толкова. По данни на Си Ен Ен от началото на годината в училищата в САЩ вече е имало 22 случая на употреба на огнестрелно оръжие, при които е имало убити и ранени.  Демократите в Сената на щата Индиана изразиха съпричастност и призоваха за мерки за предотвратяване на подобни стрелби, включително да бъдат въведени ограничения за огнестрелните оръжия, предаде Асошиейтед прес. БТА Стрелба в училище във Флорида се размина с 1 ранен", "date": "2018.05.26", "title": "Момче стреля по съученици в Индиана, рани 10 души"}
{"url": "http://clubz.bg/68305-novo_20_pak_shte_ima_sreshta_trymp_kim", "text": "Президентът Доналд Тръмп изненадващо заяви снощи, че САЩ имат \"много продуктивни разговори\" с Пхенян за среща на върха със севернокорейския лидер Ким Чен Ун. И това само ден след като отмени срещата, предаде Ройтерс. Няма да има среща между Тръмп и Ким Той добави, че ако е необходимо, срещата може да се състои и на по-късна от планираната дата.  В Южна Корея веднага заявиха, че са почувствали облекчение след новината за подновените преговори за среща на върха между президента на САЩ Доналд Тръмп и лидера на Северна Корея Ким, предаде Асошиейтед прес, като се позова на изявление на президентството в Сеул. Съобщението на президентството беше разпространено само часове след като Тръмп приветства помирителния тон в реакцията на Северна Корея на отмяната от негова страна на срещата с Ким и заяви, че среща все пак може и да има. Ким готов на преговори по всяко време Синият дом (президентството на Южна Корея) допълни, че \"внимателно\" следи развоя на събитията в отношенията между Вашингтон и Пхенян. Магазинът за сувенири на Белия дом понижи цената на специалната емисия на два вида монети, които, може би преждевременно, бяха изсечени по случай срещата на върха между Тръмп и Ким, предаде ДПА. Според страницата в интернет на магазина цената на по-скъпия вид монети е понижена от 85 на 59 долара, а на по-евтиния от 24,95 на 19,95 долара.  Изсякоха монети с Тръмп и Ким, но среща ще има ли В четвъртък монетите се обезцениха, след като Тръмп внезапно обяви, че отменя срещата, по случай която те бяха изсечени. Въпреки това решението явно засили интереса на колекционерите и другите възможни купувачи, което доведе до срив на страницата на магазина. Ким готов на преговори по всяко време Изсякоха монети с Тръмп и Ким, но среща ще има ли", "date": "2018.05.26", "title": "Ново 20. Пак ще има среща Тръмп-Ким"}
{"url": "http://clubz.bg/68311-neprochetenite_dokladi_za_evroto", "text": "През тази седмица бяха публикувани докладите за конвергенцията, които най-общо казано оценяват напредъка на държавите, които са поели ангажимент да приемат еврото (1). Докладите са два – единият на Европейската централна банка, а другият e на Европейската комисия и се представят на всеки две години. Това представяне беше очаквано с повишено внимание, тъй като заявката на българското правителство е да изяви официално желание за влизане в чакалнята на еврозоната съвсем скоро и съответно написаното в тези доклади е основата за предстоящите разговори.  Много от реакциите в родните медии на представените заключения в докладите показват някаква комбинация от 1) непрочитане на докладите и 2) неразбиране на написаното в докладите. Затова говорят категорични заглавия от сорта на „ЕК и ЕЦБ не искат България в еврозоната” и „Европа отразя България за еврото”. В допълнение, огромен фокус се поставя върху корупцията и бедността, които са „спирачки” за еврото. Детайлното прочитане на докладите обаче, както и поставянето им в контекста на предишни доклади и въобще на процеса по присъединяване към еврото, показва съвсем различна картина. Разбира се, водещо място в цялата дискусия заема заключението и на двата доклада, че България не отговаря на критериите за еврото. Това общо заключение е безспорно най-безинтересната част от докладите, тъй като в текущата ситуация е абсолютно невъзможно да пише друго – нормално такава оценка получават абсолютно всички страни. Причината е проста – нито една държава не изпълнява критерия за валутния курс, тоест не са в чакалнята на еврото. Казано с други думи, за да изпълняваш всички критерии, трябва да си в чакалнята – разбирай валутния механизъм (ERM II), поне две години преди да приемеш еврото. Тъй като нито една от тези страни не е в чакалнята на еврото, съответно нито една не отговаря на критериите. Брюксел: Корупцията и зависимата БНБ ви пречат за еврозоната  По-важното е, че България вече отговаря на всички други критерии – за ценова стабилност, публични финанси и дългосрочни лихвени проценти. Именно затова и Валдис Домбровскис, заместник-председателят на Комисията, които отговаря за еврото и социалния диалог, изрично поздрави българските органи в желанието им да се включат във валутния механизъм (тоест чакалнята на еврото), тъй като така „ще бъде изпълнен и критерият за стабилност на валутния курс”. На практика, България беше поздравена, че ще предприеме най-голяма стъпка към членството в еврозоната – официалното желание да влезе в чакалнята на еврото. За да влезем в повече детайли, нека да сравним какво пише по отделните критерии за България в докладите от 2018 г. и да сравним с докладите от 2016 г. В случая ползваме докладите на ЕЦБ, но същото упражнение е приложимо и към докладите на ЕК – общите оценки по критериите са съвсем сходни. Тук ще вървим по основните параграфи в доклада, които обхващат по-широка рамка от самите критерии: Динамика на цените – България изпълнява този критерий. През март 2018 г. 12-месечният среден темп на ХИПЦ инфлация в България бе 1,4%, т.е. под референтната стойност от 1,9% по критерия за ценова стабилност. Важна е и оценката за дългосрочното развитие на инфлацията – средно за последните 10 години темпът на инфлация се променя от „висок” (доклад 2016 г.) на „умерен” (доклад 2018 г.); \n\tВ дългосрочен план остават опасенията за устойчивостта на конвергенцията при инфлацията – в новия доклад дори са „сериозни” опасения, но иначе коментарът е идентичен. Това обаче е напълно очаквано и отдавна коментирано като потенциален проблем, който да ни задържи по-дълго в чакалнята. Причината е, че в процеса на догонване на средноевропейските доходи, е много вероятно инфлацията у нас да изпреварва тази в еврозоната. Парадоксално, това е особено вярно в добрите години – когато тук растем по-бързо от еврозоната, цените също ще вървят нагоре. Този казус обаче, ще владее общественото пространство, когато сме в чакалнята, сега не е на дневен ред; Брюксел ни вижда в еврозоната, но без да се бърза Макроикономическите дисбаланси – коментират се в частта с устойчивата конвергенция, стабилната икономическа политика и широкообхватните структурни реформи. Голямата разлика тук е, че през 2016 г. дисбаласните ни бяха „прекомерни”, докато сега са само „дисбаланси”. Извън това, без да има някакви критерии да изпълняваме, се казва, че трябва да се правят структурни реформи, което е абсолютно вярно. Тук се казва, идентично в стар и нов доклад, че трябва значително да се намали корупцията и да се осигури независима съдебна система. Наличието на този текст е положително, тъй като поддържа натиска върху родните политици да се борят с корупцията; Финансов сектор – в доклада от 2016 г. се говори за фалита на КТБ, неефективен надзор и институционални проблеми. В новия доклад се отбелязва прегледа на качеството на активите и стрес теста. Резултатите показват възстановяване на банковата система от труса през 2014 г., както и адекватна капитализация и ликвидност на банковата система. Въпреки това, се посочват проблеми с кредитния риск и нуждата да се усъвършенства надзора върху банковия и небанковия сектор; Публични финанси – България продължава да отговаря на критериите за дълг и дефицит. През референтната 2017 г. бюджетът на сектор „Държавно управление“ отчете излишък в размер на 0,9% от БВП, постигайки с лекота референтната стойност за дефицита от 3%. В доклада от 2016 г. се отбелязва, че сме с бюджетен дефицит, докато в новия доклад имаме излишък. Дългът също леко се свива и очакването е да намалее още. И в двата доклада се отбелязва, че нямаме процедура по прекомерен дефицит. В доклада от 2016 г. има „риск от известно отклонение от изискванията на предпазния лост”, докато през 2018 се „показва спазване на мерките по предпазния лост”; МВФ: България ще расте по-бързо от еврозоната, по-бавно от останалия свят Фискална устойчивост – тук има важна промяна. През 2016 г. в дългосрочен план има „средно големи рискове за фискалната устойчивост”, докато през 2018 г. има „малки рисове за фискалната устойчивост” в средно- и дългосрочен план през 2018 г. Това показва много по-положителна оценка не само за текущото състояние на публичните финанси, но и за дългосрочното им здраве. Въпреки това, и в двата доклада се казва, че въпреки ниския дълг, следва да се държи благоразумна фискална политика; \n\tДинамика на валутния курс – валутният курс в България е фиксиран към еврото, така че по дефиниция тук отговаряме. Не сме обаче в чакалнята на еврозоната, което вече коментирахме; Динамика на дългосрочния лихвен процент – България отговаря на този критерий и в двата доклада. През последния референтен период от април 2017 г. до март 2018 г. дългосрочните лихвени проценти в България бяха средно 1,4%, оставайки под референтната стойност от 3,2% по критерия за конвергенция на лихвените проценти. През 2018 г. се отбелязва, че диференциалът на дългосрочните лихвени проценти (по българските държавни облигации) спрямо средните за еврозоната се е затворил; Национално законодателство – оценката и в двата доклада е, че законодателството в България не е в пълно съответствие с изискванията за еврозоната. На практика тук почти няма промени в текстовете: „по отношение на въпросите, посочени в Доклада на ЕЦБ за конвергенцията от юни 2016 г., не са настъпили големи промени и затова коментарите са повторени и в тазгодишната оценка.” Въпреки, че общата оценка за законодателството звучи негативно, тя по-скоро касае някои детайли, които ще бъдат изчистени при приемането на еврото. В родното законодателство, например, не са разписани правомощията на ЕЦБ по отношение на управлението на международните валутни резерви на страната. Към момента е нормално да няма такива правомощия – това ще се уреди като влезем в еврозоната. Юнкер “дърпа“ България към еврозоната заради своя дневен ред Общата картина показва, че това е един от най-положителните доклади за конвергенцията, които България е получавала. Въпреки всички критики в него, които са напълно основателни, фокусът попада върху формалните критерии за членство в еврозоната. Тях ги изпълняваме и това е ясно отбелязано. Това, което не изпълняваме е, че не сме в чакалнята. Именно за чакалнята ще кандидатстваме в идните седмици, както бе декларирано от правителството наскоро. Факт е, че публикуването на докладите на ЕЦБ и ЕК разкри и появата на нов критерий за членство в еврозоната, който явно се подразбира и като такив за приемане в чакалнята. Това обаче не са нивата на доходите и корупцията. Те присъстват като предизвикателства пред конвергенцията и бизнес средата, но не се посочват като пречка пред влизането в чакалнята. Новият критерий, неразписан, но изговорен ясно от Валдис Домбровскис, е членството в банковия съюз. Очевидно, както стана ясно от последните няколко седмици, това е основният казус в преговорите. Въпросът обаче не е дали да влезем в банковия съюз, а по-скоро кога и как да стане това. Към момента, наблюдавайки развитието на тезите на двете страни по тази тема, не изглежда да има непреодолими прегради в нашата и европейската позиция. Залогът да влезем в чакалнята изглежда е по-голям от разминаването между двете страни, така че това по-скоро ще бъде решено като казус. [1] Към момента това са България, Чехия, Хърватия, Унгария, Полша, Румъния и Швеция. Брюксел ни вижда в еврозоната, но без да се бърза МВФ: България ще расте по-бързо от еврозоната, по-бавно от останалия свят Юнкер “дърпа“ България към еврозоната заради своя дневен ред", "date": "2018.05.26", "title": "Непрочетените доклади за еврото"}
{"url": "http://clubz.bg/68297-kak_amerikanci_se_bili_4_chasa_sreshtu_rusnaci_v_siriq", "text": "Артилерийската стрелба била толкова мощна, че американските командоси се скрили в окопите и се показвали, покрити с прах и мръсотия, за да отговорят на огъня по колоната от танкове, движеща се под масирания обстрел. Така в. \"Ню Йорк таймс\" описва началото на 4-часова атака на близо 500 сирийски проправителствени бойци сред които и руски наемници. Това се случва на 7 февруари. Инцидентът можел да подпали и без това нажежените до крайност отношения между Москва и Вашингтон. В крайна сметка били убити между 200 и 300 от нападателите. Другите се оттеглили под безмилостните въздушни атаки на САЩ, а по-късно се върнали да си приберат убитите. Не пострадал нито един от близо 40-те американци на малкия контролен пункт. \"Ню Йорк таймс\" научил подробности за битката от интервюта и документи, с които се сдобил. Това е първият огласен публично отчет на Пентагона за инцидента. Според американското Министерство на отбраната боят е бил акт на самозащита срещу подразделение, подкрепящо сирийското правителство. В интервютата представители на ведомството твърдят, че са наблюдавали приближаването на стотици бойци на противника, бойни коли и артилерия през седмицата преди атаката. Отдавна има опасения от възможността за сблъсък между руски и американки сили при положение, че двата противника от времето на Студената война подкрепят различни страни в 7-годишния сирийски конфликт. Руски и американски военни командири отдавна поддържат връзка в Сирия по спеиален телефонен канал. В дните преди атаката двете страни подкрепяха отделни настъпления срещу \"Ислямска държава\" в богатата на петрол провинция Дейр аз Зур. Твърди се, че американците предупредили, че има нарастване на броя на войските. Руснаците обаче заявили, че те не контролират бунтовниците, които се събират близо до брега на река Ефрат. Руските военни твърдели това дори след като чрез разузнавателни средства американците научили, че пристигащите бойци говорят на руски. Блумбърг: Над 200 руски наемници са убити от американците в Сирия (ВИДЕО) Документите описват бойците като \"подкрепящи режима сили\", верни на сирийския президент Башар Асад. Сред тях имало някои правителствени войници и милиции. Но според представители на армията и разузнаването на САЩ повечето били руски паравоенни наемници. Най-вероятно те били от Частната военна компания (ЧВК) на Вагнер. Тя често е използвана от Кремъл за задачи, с чието изпълнение висшето ръководство не желае да бъде свързвано руското правителство. Тогава той каза, че е наредил на шефа на Съвета на началник-щабовете ген. Джоузеф Данфорд да използва сила и да ги унищожи. Така и станало. В началото на деня почти нищо не намеквало за предстоящата битка. Група от близо 30 войници от отряда \"Делта\" и рейнджъри от Съвместното командване на специалните операции работили заедно с кюрдски и арабски сили на малък и прашен контролен пост близо до газовата рафинерия \"Коноко\", близо до град Дейр аз Зур. На около 30 километра разстояние, на база за поддръжка на мисията, група \"зелени барети\" и взвод морски пехотинци наблюдавали компютърните екрани и подавали на американците в рафинерията събирана от дронове информация за струпването на войници. Москва призна за убити в Сирия. Но не казва колко В 15 часа местно време сирийските сили започнали да се придвижват към \"Коноко\". Привечер се събрали над 500 военнослужещи и 27 военни машини, сред които танкове и бронетранспортьори. В американския център за въздушни операции в базата \"Ал Убейд\" в Катар и в Пентагона обърканите военни и анализатори на разузнаването наблюдавали развитието. Командирите уведомили пилотите и наземния персонал. В целия регион бойните самолети били поставени под тревога. В малката база в Сирия \"зелените барети\" и морските пехотинци подготвили малка група за реагиране - едва 16 военнослужещи и 4 коли, защитени срещу мини. Това било в случай, че бъде необходима помощта им в \"Коноко\". В 20,30 часа три руски танка Т-72, тежащи близо 50 тона и въоръжени със 125-милиметрови оръдия, се приближили на километър и половина от рафинерията. Готови за атака, \"зелените барети\" се приготвили да задействат силите за реагиране. На контролния пункт американците видели как колона от танкове и други бронирани коли тръгнали към тях в 22 часа. Те се появили иззад близките домове, където опитали да се съберат незабелязано. Руските наемници и сирийските сили нападнали час по-късно. Върху \"Коноко\" се стоварил огън от танкове, едрокалибрена артилерия и миномети, сочат документите. Въздухът бил пълен с прах и шрапнели. Американските командоси се укрили, след което побегнали зад земните насипи, за да отвърнат на огъня с противотанкови ракети и картечници по настъпващата колона от бронирани машини. През първите 15 минути американските военни звънели на руските си колеги и ги призовалали да спарт атаката. След като не успели, американците отправили предупредителни изстрели по посока на група коли и гаубици. Врагът обаче продължавал да напредва. На групи пристигали американски самолети, сред които дронове \"Рийпър\", изтребители Ф-22 и Ф-15Е, бомбардировачи Б-52, хеликоптери \"Апачи\" и други. През следващите три часа по противника били нанесени десетки удари. От земята морската пехота провеждала ракетна артилерийска атака. Към мястото на битката се отправила групата за реагиране. Когато \"зелените барети\" и морските пехотинци приближили \"Коноко\" около 23,30 часа, те трябвало да спрат. Артилерийският огън правил невъзможно преминаването, докато въздушните атаки не унищожили вражеските гаубици и танкове. Групата за реагиране стигнала \"Коноко\" в 1 часа сутринта на 8 февруари и започнала да стреля. По това време час от американските бойни самолети се завърнали в базата поради изчерпването било на боеприпасите, било на горивото. Американските военнослужещи, които били едва 40 на брой, се приготвили да се отбраняват, когато наемниците тръгнали към контролния пункт пеша. Час по-късно неприятелят започнал да отстъпва, а американците прекратили огъня. Броят на убитите на 7 февруари е спорен. В началото руски представители съобщиха, че са загинали само 4-ма руски граждани. Вероятно обаче са убити с десетки повече. Сирийски представител съобщи, че са загинали близо 100 войници на Дамаск. Според документа, с който се е сдобил \"Ню Йорк таймс\", жертвите са между 200 и 300. Резултатът от битката и голяма част от нейната \"механика\" показват, че руските наемници и сирийските им съюзници са допуснали грешката, като са опитали обикновена масирана атака срещу американски военен пост. След нахлуването в Ирак през 2003 г. Централното командване на САЩ подобри оборудването, логистиката, координацията и тактиката, необходими за атака от въздуха и от земята. Остават въпросите кои точно са били тези руски наемници и защо са извършили нападението. Американски разузнавачи твърдят, че ЧВК на Вагнер се намира в Сирия, за да превзема петролни и газови полета и да ги охранява от името на правителството на Асад. Наемниците получават част от доходите от добива на тези полета. Наемниците рядко координират действията си с руската армия в Сирия, макар да се твърди, че лидерите на ЧВК на Вагнер са получавали награди в Кремъл, а бойците й се обучават в центрове на руското Министерство на отбраната. Намиращите се в Сирия руски правителствени сили настояват, че не са участвали в този бой. През последните седмици обаче те заглушават връзките с малките американски дронове и самолетите за артилерийска поддръжка от типа, използван при Дейр аз Зур. Москва призна за убити в Сирия. Но не казва колко", "date": "2018.05.26", "title": "Как американци се били 4 часа срещу руснаци в Сирия"}
{"url": "http://clubz.bg/68306-putin_kym_zapada_ne_prekrachvajte_chervenata_liniq", "text": "Отношенията ни с Тръмп   на срещата с ръководителите на световните информационни агенции, която се организира от ТАСС в кулоарите на икономическия форум в Санкт Петербург, предаде БТА. Според него това се дължи в значителна степен на продължаващ конфликт вътре в американския елит. Евентуалната среща Тръмп-Путин е сложена във фризера Путин заяви, че се надява този конфликт  Руският президент призова проблемите между страните да се решават, без да се пречи на световната икономика. Той заяви, че практиката на САЩ да въвеждат едностранни санкции нарушава мира и реда, които съществуват днес. В отговор на един от въпросите на срещата, Путин заяви, че Русия е за това Испания да запази единството си, но като се отчитат интересите на жителите на Каталуния. По думите му Москва има много добри отношения с Мадрид. Путин нарече безсмислици твърденията, че Русия се е намесила в ситуацията с Каталуния и решението на Великобритания да излезе от ЕС. Той отбеляза, че министърът на външните работи на Обединеното кралство Борис Джонсън също е бил за Брекзит. По повод обтегнатите отношения с Лондон Путин подчерта необходимостта от провеждането на всестранно съвместно разследване на инцидента с отравянето на Сергей Скрипал в Солсбъри. Той напомни, че Лондон обвинява Русия в отравянето с отровно бойно вещество, но ако такова вещество е било използвано, то жертвите умират на място и почти незабавно. А Скрипал и дъщеря му Юлия са живи и бяха изписани от болницата, изтъкна Путин. А неотдавна по телевизията бе излъчено интервю на Юлия Скрипал, която  , каза той. \n\t  Руският президент призова Запада да не прекрачва   в отношенията с Русия. Нека се отнасяме с уважение и към нашите интереси.  Той допълни, че някога Москва доброволно се е съгласила СССР да се разпадне, като е разчитала, че бившите съветски републики ще останат приятелски настроени към Русия. Путин заяви, че върху Турция се оказва несправедлив натиск заради намерението й да закупи руски ракетни комплекси С-400. По думите му Анкара сама трябва да реши този въпрос. Путин заяви, че е уверен, че турският му колега Реджеп Тайип Ердоган няма да се поддаде на този натиск и няма да прави отстъпки, като по този начин ще защити националния интерес. Любимата на Путин взриви публиката с патриотична рокля Руският президент Владимир Путин заяви, че за Русия е много важно да бъде урегулирано напрежението около севернокорейската ядрена програма, както и че трябва да бъде гарантиран суверенитетът на КНДР, предаде Асошиейтед прес. Пълното премахване на ядрените оръжия на Северна Корея трябва да включва даването на гаранция на КНДР за ненакърнимост на нейния суверенитет, каза Путин. Путин отбеляза, че Северна Корея е съсед на Русия и допълни, че намирането на решение на този въпрос \"е от изключително важно значение, особено когато обстановката е на прага на войната\". Ново 20. Пак ще има среща Тръмп-Ким Той направи това изказване, докато в същото време американският президент отново Доналд Тръмп заговори за възможност срещата на върха със Северна Корея все пак да се състои. В четвъртък Тръмп отмени срещата и заяви, че причината са \"огромният гняв и откритата враждебност\", които КНДР е демонстрирала. Руският президент Владимир Путин заяви още, че ще спазва руската конституция, която забранява повече от два последователни президентски мандата, предадоха световните агенции. Той обаче намекна, че може да остане на \"лостовете\" на властта и след изтичането на мандата му през 2024 г., отбелязва Франс прес. Той обаче припомни, че през 2008 г. след изтичането тогава на двата му последователни президентски мандата той се оттегли от власт и президент стана премиерът Дмитрий Медведев. След четири години отново се върна в Кремъл. Путин заяви още, че Русия я устройва цена на нефта от 60 долара за барел. Любимата на Путин взриви публиката с патриотична рокля Ново 20. Пак ще има среща Тръмп-Ким", "date": "2018.05.26", "title": "Путин към Запада: Не прекрачвайте червената линия"}
{"url": "http://clubz.bg/68309-mitove_i_istini_za_vaksinite", "text": "Великата конспиративна теория за ваксините се роди през 1998 година, когато в престижното британско медицинско списание \"Лансет\" хирургът Андрю Уейкфийлд заедно с 12 съавтори оповести проучване, в което се предполага, че ваксината срещу морбили, заушки и рубеола, известна като МРП, предизвиква аутизъм у децата. Авторите твърдят, че са проследили развитието на 12 деца, ваксинирани с МРП. Родителите на осем от 12-те деца съобщили, че след ваксинацията наблюдавали загуба на част от способностите на малките, включително и говорните, както и определени отрицателни изменения в организма. Съобщението на Уейкфийлд и компания предизвика незабавна реакция: във Великобритания при децата до 2-годишна възраст ваксинациите срещу тези три болести спаднаха под 80%. Уейкфийлд се превърна в истинска звезда, започна да изнася сказки и да препоръчва ваксините да се прилагат поотделно, а не комбинирано срещу трите болести. Съпротивата срещу ваксините трайно се увеличи, но в същото време нараснаха и съмненията около правдивостта на изследването и мотивите за неговото провеждане. По-късно на бял свят излезе конфликт на интереси: оказа се, че Уейкфийлд е кандидатствал за патентоване на своя собствена ваксина срещу морбили и е получил 675 000 долара от адвокат, който се опитвал да съди компаниите, произвеждащи дотогавашните ваксини. Освен това децата, включени в проучването, били така подбрани, че да онагледят предполагаемата връзка между ваксината и определени болести. През 2010 година \"Лансет\" оттегли статията с обяснението, че \"повечето елементи в изследването на д-р Уейкфийлд са неточни и противоречат на предишни изследвания“. Малко след това Британският медицински съвет завинаги отне медицинския лиценз на Андрю Уейкфийлд. Но това не спря победния ход на конспиративната теория. Социалните мрежи, силното антиваксинално лоби, половинчатите отговори, които лекарите дават на загрижените родители, както и съмненията в качеството на ваксините - в резултат от всички тези фактори броят на децата, които не са ваксинирани, непрекъснато се увеличава. Ваксините без съмнение са цивилизационна придобивка. Но за да се бориш срещу страховете, не е достатъчно просто да заявиш, че антиваксиналното лоби заблуждава обществеността и че неваксинираните деца могат да навредят на околните. В борбата срещу митовете и страха няма нищо по-убедително от фактите. Затова нека видим какво показват фактите за ваксините и върху какво стъпват митовете. След публикуването на хипотезата на Андрю Уейкфийлд бяха проведени десетки други големи проучвания. И нито едно от тях не откри връзка между аутизма и ваксините. Истинските причини за развитието на аутизма си остават загадка и до днес. Няколко проучвания констатират симптоми на аутизъм у деца, които още не са били ваксинирани с МРП, а последните изследвания предлагат доказателства, че аутизмът е генетично кодиран и се развива още в майчината утроба. Много от хората са загрижени, защото вярват на твърдението, че ваксината съдържа опасна смес от живак, алуминий и формалдехид. Вярно е, че в определени дози тези химикали могат да бъдат отровни за човешкия организъм, но в официално лицензираните ваксини тяхната концентрация е в пъти по-ниска от опасното. Нещо повече дори: чрез метаболизма нашето тяло произвежда по-големи дози от тези химикали, отколкото съдържат ваксините. Естествено е да мислим, че бебетата и децата имат слаба имунна система, която тепърва трябва да се развива. Но не е така. Въз основа на броя на антителата в кръвта, едно бебе теоретично има възможност да приеме едновременно близо 10 000 ваксини. В сравнение с количествата вируси и бактерии, на които всекидневно е изложено всяко малко бебе, минималните равнища в една ваксинация са буквално пренебрежими. Разбира се, естественият имунитет понякога може да бъде по-силен от развития чрез ваксини. Но да се разчита на това в дългосрочен план е лоша идея. При определени заболявания рисковете на неваксинираните просто са многократно по-високи. При морбили например опасността от смъртен изход при неваксинираните е 1 към 500, докато процентът на тежки алергични реакции след приемането на МРП е под 1 на 1 000 000. Всяка имунизация причинява стрес за тялото. Затова най-добре е на децата да се дават по няколко ваксини едновременно, тъй че организмът им да бъде поставян на изпитание по-рядко. Нито едно научно изследване не доказва, че отлагането на ваксините е по-безопасно. Тъкмо напротив: при някои деца такова отлагане може да се окаже руска рулетка. Около ваксините има и още митове, които могат да бъдат оборени с факти. Но фактите не убеждават привържениците на конспиративните теории. Точно обратното дори: проучване на Единбургския университет показва, че фактите само увеличават недоверието у тези хора. Тоест, безплодно е да твърдим, че техните идеи за ваксинациите са глупави и противоречат на фактите. Да не говорим, че някои родители разглеждат ваксинацията като въпрос на политическа свобода, като нарушаване на правото им да взимат решения за собствените си деца. Сигурно обаче е едно: имунизацията е едно от най-фантастичните научни нововъведения. Тя не само има огромен принос за спасяването от смърт на десетки милиони деца, но и значително е увеличила средната продължителност на живота. Да не говорим, че всичко това дава сериозен тласък на икономическото развитие. Всеки долар, инвестиран в имунизация, връща 16 долара икономии в здравеопазването и увеличава икономическата производителност. Но както вече стана дума, числата и фактите трудно разграждат здравата сплав от слухове и фантасмагории.", "date": "2018.05.26", "title": "Митове и истини за ваксините"}
