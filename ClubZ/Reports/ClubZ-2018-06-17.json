{"url": "http://clubz.bg/69254-makedoniq_i_gyrciq_podpisaha_sporazumenieto_za_imeto", "text": "Министрите на външните работи на Македония и на Гърция Никола Димитров и Никос Кодзиас подписаха договора между двете страни, с който се слага край на 25-годишния спор за името, предаде агенция МИА, цитирана от БТА. Договорът предвижда ерга омнес име /за всеобща употреба/ - Република Северна Македония. Церемонията протича при засилени мерки за сигурност и в присъствието на високопоставени представители на международната общност. Договорът е със заглавие Окончателна спогодба за решаване на различията, описани в резолюции 817 и 845 на Съвета за сигурност на ООН за прекратяване на силата на Временната спогодба от 1995 г. и за установяване на стратегическо партньорство между страните На събитието присъстваха премиерите на двете страни Алексис Ципрас и Зоран Заев. В края на церемонията Заев подари на Ципрас вратовръзката си. Това написа във Фейсбук българският премиер Бойко Борисов. \n\t", "date": "2018.06.17", "title": "Македония и Гърция подписаха споразумението за името"}
{"url": "http://clubz.bg/69265-iznenadvashto_no_napylno_zaslujeno_meksiko_pobedi_germaniq_snimki", "text": "Мексико победи Германия с 1:0 в първия мач от група F на световното първенство в Русия. Победата е голяма изненада, но е напълно заслужена. В 39-тата минута Лосан вкара гол след много добра контратака на мексиканските футболисти. Той бе изведен на добра позиция от Хавиер Ернандес-Чичарито. През цялото първо полувреме Мексико бе по-активния отбор и определено превъзхождаше актуалния световен шампион. \"Ацтеките\" пропуснаха много положения, като с най-голям пропуск се отличи Чичарито в 21-ата минута. Малко след гола германците получиха право да изпълнят пряк свободен удар. Тони Кроос показа майсторство, но топката се отби в гредата, след като бе отразена от вратаря на Мексико. През второто полувреме германците започнаха с масирани атаки. Въпреки това играчите на Мексико също имаха своите шансове. В 57-ата минута Чичарито пусна пас в наказателното поле на Германия към Вела. Пасът обаче бе малко назад и Вела не успя да овладее топката. Германците също създадоха много опасности. В 66-ата минута Боатенг центрира в наказателното поле на Мексико, където Кимих със задна ножица прати топката над вратата. Малко преди това Дракслер опита удар с десния крак, но бранител застана на пътя на топката. В 71-ата минута при поредната контратака на Мексико Чичарито падна в наказателното поле на Германия. Страничният съдия обаче вдигна засада, каквато нямаше. Минута след това Ройс на два пъти стреля към вратаря Очоа от седем-осем метра, но не успя да вкара. Томас Мюлер също имаше шанс да стреля към вратата на Мексико, но несполучливо. \"Ацтеките\" на няколко пъти имаха възможност да контраатакуват при числено преимущество, но им липсваше достатъчно класа в завършващата фаза. В края на мача Марио Гомес направи сериозен пропуск от границата на наказателното поле. Съотборникът му Бранд отправи страхотен удар от дъгата, но не му достигна шанс. Мексиканците демонстрираха изключително себераздаване, което в крайна сметка им спечели мача. Това е първа загуба на Германия в първия мач на Световно от \"Испания '82\", когато \"железните\" отстъпиха с 1:2 на Алжир. Но после стигнаха до финал, на който загубиха от Италия с 1:3. ", "date": "2018.06.17", "title": "Изненадващо, но напълно заслужено! Мексико победи Германия (СНИМКИ)"}
{"url": "http://clubz.bg/69253-migrantite_koito_ne_se_uplashiha_ot_sicilianskata_mafiq", "text": "Доскоро Рубен държал вратата на офиса си заключена и през работно време. Той е от Бангладеш. През 2002 година мъжът отворил офис за парични преводи в чужбина на оживена улица в Палермо. В магазините по Виа Макуеда човек може да си купи всичко - туристически сувенири, традиционните индийски сари, северноафрикански подправки. И точно тук 11 собственици на магазини се опълчват на мафията - не желаели повече да търпят мълчаливо уличната престъпност и рекета на мафията. С помощта на местната антимафиотска група „Addio Pizzo“/ Да кажем сбогом на рекета/ те информирали полицията. През май 2016 година карабинерите арестували девет души, обвинени в рекет, обири, палежи и нанасяне на телесни повреди. Сега те са изправени на съд. Рубен разказва, че след арестите вече не заключва офиса си, а клиентите вече не трябва да звънят на вратата. „По-рано на тази улица бяха извършени много грабежи“, казва той и припомня за времето, когато Емануеле Рубино, наречен „Вълкът от Баларо“, е тероризирал целия квартал. Обратът настъпва през април 2016 година, след като Емануеле Рубино посред бял ден прострелял в главата млад гамбиец, който оцелял по чудо. След този инцидент търговците в квартала решили да действат - алармирали карабинерите, а мафиотите били задържани. Емануеле Рубино междувременно е осъден на 12 години затвор. Петима от неговите съучастници са оправдани по обвинението в рекет. Един от мафиозите е поставен под домашен арест. Процесът продължава.  Дълго време кварталът Баларо е бил бастион на сицилианската мафия Коза Ностра. Междувременно нещата се промениха. „Старата система, когато един мафиотски бос районираше териториите, вече не съществува“, казва кметът на Палермо Леолука Орландо. „След пораженията, които бяха нанесени на мафията през последните години, структурите станаха по-скоро хоризонтални. Сигурно съществуват връзки и с висшето ръководство, но старата система е отслабена“, казва той за ДВ. В доклад на изследователския център за трансгранична престъпност от 2013 година се казва, че сицилианската мафия печели от нелегалната си дейност почти два пъти по-малко в сравнение с неаполитанската мафия Камора. През последните години на сцената излязоха други мощни престъпни групировки, като нигерийската „Черна брадва“. Миналия месец бяха осъдени 14 нейни членове, между другото и за връзки с мафията. За първи път италиански съд  обвинява в такива престъпления  чуждестранна престъпна групировка. Той е собственик на малък супермаркет и един от ищците срещу бандата на Рубино. Повечето от засегнатите собственици на магазини са дошли в Италия от чужбина преди години, но сред жертвите на мафията има и по-стари мигранти. Нито един от тях не участва в общото обвинение. \"Много от тях и до днес плащат на рекетьорите\", казва Маранано от Addio Pizzo. От основаването си през 2004 година тази организация се опитва да убеди хората да скъсат с табуто и да говорят за машинациите на мафията. „Днес стана по-лесно да се говори. Но спрямо мащабите на проблема, все още много малко хора проявяват такъв кураж“, допълва Маранано. Addio Pizzo не помага само на бизнесмените, станали жертва на рекет, да се обръщат към полицията. Организацията е създала мрежа от 1000 магазина, които се противопоставят открито на рекетьорите. На входните им врати са залепени стикери с надпис „Addio Pizzo“. И според избора на определен магазин, клиентите също могат да подкрепят съпротивата срещу мафията. „Полицейската работа е важна. Но докато не се промени общественото мислене, проблемът ще продължи да съществува. Докато има и един единствен собственик на магазин, който е готов да плаща, винаги ще има и някой с протегната ръка“, казва Маранано.", "date": "2018.06.17", "title": "Мигрантите, които не се уплашиха от сицилианската мафия"}
{"url": "http://clubz.bg/69263-kachinski_boleduva_koj_moje_da_go_nasledi", "text": "Все по-чести са спекулациите кой ще замени Ярослав Качински, председател на управляващата партия в Полша и най-силния човек в политиката в централноевропейската страна. Властите вече официално потвърдиха, че той е бил в болница заради \"животозастрашаваща ситуация\", не контузия на коляното, пише \"Политико\". Качински, могъщият лидер на управляващата партия \"Право и справедливост\", не се е появявал на публично място от края на април. Отначало беше съобщено, че причината е остеоартрит, който мъчи дясното му коляно. Качински: Полша плати солена цена за ревизията на съдебната реформа \"Състоянието на Ярослав Качински е такова, че ако не беше постъпил в болница, това щеше да застраши живота му, беше приет в тежко състояние\", обясни здравният министър Лукаш Шумовски по полското национално радио. Говорителката на \"Право и справедливост\" Беата Мазурек потвърди информацията, но отказа да даде детайли. Качински, който трябва да стане на 69 г. в понеделник, беше изписан от болницата на 8 юни, след като беше лекуван повече от месец. Той не се появи в събота на церемонията за откриването на монумент на брат му близнак Лех в пристанищния град Шчечин. Лех Качински почина в самолетна катастрофа през 2010 г., докато беше президент. Въпреки че информацията за здравословното състояние на Ярослав Качински е оскъдна, отсъствието му предизвика спекулации за това кой ще го наследи на поста му. Новият премиер на Полша - евроскептик и любимец на Качински Вътрешният министър   остро реагира на подобни предлоложения като обясни, че \"всички, които мечтаят да заместят Качински, трябва да се въоръжат с голямо търпение\". Според него лидерът напълно контролирал какво се случва в партията и не планирал да се оттегля. Вътрешният министър обаче е един от най-приближените на Качински и е очаквано да реагира по този начин. Същевременно самият той се спряга за един от възможните наследници на най-силния човек в полската политика. Преди да стане МВР шеф при рокадите в правителството през януари той отговаряше за партийните структури и има силно влияния вътре в партийната организация. Според скорошно социологическо проучване на IBRIS за всекидневника Rzeczpospolita 14,4 на сто от анкетираните смятат, че   най-вероятно ще замени Качински, 9 на сто са за Бруджински и 8,6 на сто за бившата премиерка Беата Шидло. 42,8 на сто са без мнение. Моравецки, който навърши 50 г. в сряда, миналата година изведнъж се оказа протеже на Качински. Бившият банкер замени на премиерския пост Шидло през декември и започна международна офанзива в опит на подобри доста влошения в последните години имидж на Полша. Той може да се окаже подходящ кандидат, защото се представя като крайнодесен политик. На конференция през февруари в Мюнхен той говори за \"еврейските виновници за Холокоста\", а в своето първо интервю като министър-председател каза, че мечтата му е да \"рехристиянизира Европа\". Израел се разгневи на Варшава заради закон за Холокоста Друг възможен претендент да замени Качински е 47-годишният министърът на правосъдието  , мозъкът зад спорната правосъдна реформа на Полша. Новият премиер на Полша - евроскептик и любимец на Качински Израел се разгневи на Варшава заради закон за Холокоста", "date": "2018.06.17", "title": "Качински боледува. Кой може да го наследи?"}
{"url": "http://clubz.bg/69262-kak_rusiq_na_putin_se_prevyrna_v_sssr_na_brejnev", "text": "Никога няма да забравя вкуса на онзи ягодов сок в пъстро пластмасово шише с капачка на винт. На шишето беше изписано \"Made in Finland\". Истинско чудо беше, че по онова време това произведение на гастрономическото изкуство можеше да се закупи във всеки магазин на улица \"Малая Бронная\" в Москва, където живееше моето семейство. Годината е 1980. В Москва се провеждат Летните олимпийски игри. Столицата на СССР е изолирана от целия свят. В сила е негласна забрана за командировки и отпуска в Москва. По време на \"световния празник на спорта\" проститутките, валутните спекуланти и другите личности, нарушаващи хармоничния образ на \"страната на победилия социализъм\" са изселени принудително на 100 километра от Москва. Милицията от целия Съветски съюз е изпратена в столицата, за да поддържа идеален ред. И най-важното: в магазините има предостатъчно финландски ягодов сок и финландски колбаси, за да не си помислят чуждестранните гости, че в Съветския съюз няма достатъчно храна, както съобщаваше навремето \"лъжливата буржоазна преса\". Вносът от независима Финландия трябваше да запълни тази пропагандна празнина. Хората, които сега управляват Русия, бяха около 30-годишни по времето на \"Брежневската Олимпиада\". Всички те - млади капитани и майори от КГБ и епохата на застоя - се занимаваха тогава с \"профилактиката\" на дисидентите, препечатващи \"Архипелаг Гулаг\", с евреите, които настояваха за правото си да напуснат СССР, и с активистите от московската Хелзинкска група, следяща за (нe)спазването на човешките права в страната. \"Гражданино Иванов, не се показвайте на улицата през тези две-три седмици. Така е по-добре за Вас и за семейството Ви! Ако пък решите да се изправите някъде с плакат, се сърдете на сeбе си!\"; \"Гражданко Розберг, не ходете в холандското посолство в отдела, който представлява интересите на Израел. Чужденците могат да Ви видят и да започнат да разпитват за напускането на СССР. А това сега не ни е нужно. Нали все някога Вие искате да емигрирате? Помогнете ни сега, пък ние може в бъдеще да не ви се бъркаме в работите.\" Властите затваряха или депортираха най-непокорните. Изселиха носителя на Нобелова награда за мир Андрей Сахаров и жена му в град Горки (Нижни Новгород), който тогава беше затворен за чужденци. Сега историята се повтаря. Полицията изиска подписи от активистите и най-вече от поддръжниците на Алексей Навални, че няма да \"нарушават реда по време на Световното първенство\". Самият Навални на излизане от следствения изолатор (в който прекара 30 дни) приветства в профила си в Инстаграм големия евроремонт на затворите. И гостите на Световното първенство трябвало да бъдат потресени от нивото на услугите в руските следствени изолатори, с които не можели да се сравняват дори най-хуманните скандинавски държави. По данни на опозиционера, в \"местата за изтърпяване на наказанията\" били инсталирани големи екрани, на които затворниците можели да следят мачовете. Затворническият стол бил превърнат в ресторант, където можело да си поръчаш не само обичайното свинско шишче, но и овче месо за мюсюлманите. По-нерадостни новини пристигат от Московския държавен университет. Там инициативна група, протестираща срещу създаването на специална зона за феновете в защитен природен парк, обвинява ръководството на университета начело с ректора в корупция, \"срастване\" с полицията и с \"командированите\" сътрудници на тайните служби. По думите на активистите, силоваците преследвали неудобните студенти и преподаватели. Обвиненията в корупция са едно от нещата, които отличават 2018 от 1980 година. Както и соковете и колбасите, които бяха по магазините и преди началото на тазгодишното Световно първенство. Методите на властите обаче изобщо не са се променили. И днес налице е същата комбинация от целенасочени репресии, заплахи, присъди и затваряне на собствените граждани в потемкински села. А днес дори и в потемкински следствени изолатори. Както през 1980, така и сега чужденецът е най-важният човек, колкото и навремето вестник \"Правда\" и информационната емисия \"Время\" да говореха за патриотизъм. Западните страни не бойкотират Световното първенство по футбол, както навремето Олимпиадата, след като Брежнев нахлу с войски в Афганистан. Вярно, че на откриването на Световното първенство не присъстваха висши представители на ЕС и САЩ, но в замяна на това вече пристигнаха всички отбори. А това, разбира се, е важно. Всичко останало на пръв поглед е непроменено. Застаряващото руско ръководство се превърна в клуб на реставраторите. Те старателно реконструират образите на своята младост. В съвременна Русия вече е построен онзи \"СССР-light\", за който мечтаеха тогавашните обитатели на Кремъл и Лубянка преди 40 години - без партийни събрания, но с идеология, с изобилие от стоки, но без свобода, с възможност за пътуване зад граница, но без \"чуждопоклоничество\" към Запада. И най-важното: с такива възможности за лично обогатяване, за каквито Брежнев, Суслов и другите старци от Политбюро дори не са могли и да мечтаят. Излетелият над стадиона Лужники талисман на Световното първенство по футбол \"Миша\" помаха с ръка не само на Олимпийските игри, но и на Съветския съюз, който изчезна 11 години след Олимпиадата. Путинова Русия обаче ще си отиде по друг начин - не като Съветския съюз. Защото игрите на реставраторите се различават толкова от сегашната история, колкото китайски от швейцарски \"Ролекс\". \"СССР-light\" няма да просъществува дълго. А засега: Добре дошли в 1980 година! Някой да иска още една чаша финландски сок?", "date": "2018.06.17", "title": "Как Русия на Путин се превърна в СССР на Брежнев"}
{"url": "http://clubz.bg/69256-bratqta_v_pirinska_makedoniq_sa_podlojeni_na_bylgarsko_robstvo", "text": "Не бива да се притесняваме от името Северна Македония. Това заяви пред БНР директорът на Института за исторически изследвания на БАН доц. Даниел Вачков. Според него споровете за историята между България и Македония не водят към добро нито Македония, нито България, а създават едни ненужни проблеми във взаимоотношенията ни.", "date": "2018.06.17", "title": "\"Братята в Пиринска Македония са подложени на българско робство\""}
{"url": "http://clubz.bg/69261-britanskiqt_vytreshen_ministyr_obran_na_ulicata_v_london", "text": "Британският вътрешен министър Саджид Джавид заяви в интервю за в. \"Сън\" днес, че преди няколко месеца е станал жертва на обирджии с мотопед, които успели да откраднат мобилния му телефон, и се закани да въведе промени в полицейските правила за справяне с нарастващия проблем, предаде Ройтерс, цитирана от БТА Обирите с мотопед, при които престъпниците нападат изневиделица пешеходци и грабват чантите или телефоните им, зачестиха в Лондон и привлякоха национално внимание. Случаят с Джавид е станал преди назначението му за министър. Министърът иска да промени правилата, които не позволяват на полицаите да преследват заподозрени на мотопеди, ако не носят каски.", "date": "2018.06.17", "title": "Британският вътрешен министър обран на улицата в Лондон"}
{"url": "http://clubz.bg/69266-bihme_braziliq_na_volejbol", "text": "Националният отбор по волейбол записа най-впечатляващата си победа в турнира Лига на нациите - 3:2 срещу олимпийския шампион Бразилия в Двореца на културата и спорта във Варна. Домакините водеха в геймовете през целия мач, а \"селесао\" догонваше - 25:22, 19:25, 25:15, 18:25, 15:12. Така балансът на тима на Пламен Константинов от двубоите в морската ни столица 2:1. Нашите биха Бразилия и Канада, а загубиха само от Франция в петък.", "date": "2018.06.17", "title": "Бихме Бразилия на волейбол"}
{"url": "http://clubz.bg/69259-syrbiq_bi_minimalno_kosta_rika_snimki", "text": "Сърбия победи Коста Рика с 1: 0 в мач от група Е на Световното първенство по футбол в Русия. В 56-ата минута Александър Коларов вкара великолепен гол от пряк свободен удар. Футболистът на \"Рома\" прати топката в горния ляв ъгъл във вратата на Коста Рика. Топката бе заложена по-скоро към десния фланг на нападението на Сърбия. От тази позиция Коларов демонстрира чудесния си ляв крак. През първото полувреме сърбите атакуваха повече, но пък футболистите на Коста Рика бяха по-ефективни. В 12-ата минута Джанкарло Гонсалес получи топката на перфектна позиция - на границата на вратарското поле. Въпреки, че той бе абсолютно сам ударът му с глава изпрати топката в аут. Полувремето ще се запомни и с много красиво изпълнение на Сергей Милинкович-Савич от Сърбия. Той направи великолепна задна ножица, но Кейлор Навас спаси. Страничният съдия вдигна засада, но такава нямаше. Сърбите започнаха активно и второто полувреме. В 50-ата минута Митрович излезе сам срещу вратаря Кейлор Навас. Вратарят на \"Реал\" (Мадрид) обаче изби удара му. В 76-ата минута Тадич центрира, топката отиде у Костич, но той я отби, вместо да я отправи към вратата на Навас. В 87-ата минута Митрович излезе сам срещу Навас и падна, след като защитник на Коста Рика се появи в близост до него. Дузпа обаче не бе отсъдена, като повторенията показаха, че решението на съдията  Маланг Диедиу от Сенегал е правилно. В края на мача звездата на \"Манчестър Юнайтед\" Неманя Матич влезе в остро пререкание с човек от щаба на Коста Рика, който не му даде топката, за да изпълни бързо тъч.    ", "date": "2018.06.17", "title": "Сърбия би минимално Коста Рика (СНИМКИ)"}
{"url": "http://clubz.bg/69248-eto_simeon_pristiga", "text": "На днешния ден преди 17 години България направи рязък завой в историческото си развитие. На парламентарни избори на 17 юни 2001 г. партията НДСВ спечели 1 952 513 гласа, които й осигуриха 120 депутатски мандата. Тази партия бе създадена няколко месеца по-рано от завърналия се в България бивш цар Симеон II, наричащ се вече Симеон Сакскобургготски. Историята за царя, спечелил парламентарни избори в страната си, която вече е република, обиколи целия свят и България бе във водещите новини дълго време. Самият Симеон стана министър-председател. И до днес хора от неговия тогавашен атнураж твърдят, че влизането ни в НАТО през 2004 г. и в ЕС през 2007 г. е негова заслуга. Със сигурност факта, че Симеон бе премиер по това време имаше своето значение. Той е добре познат в цяла Европа, при това в най-висшите й политически среди, тъй като има зад гърба си близо 1000 години царско родословие. Ако се вярва на тогавашните политически клюки дори президентът на САЩ Джордж Буш му е давал път по международни форуми, заслепен от неговото царско достойнство. А в Камарата на лордовете във Великобритания го посрещаха на крака, защото \"в сравнение с него те са селяци\" по сполучливия израз на тогавашен български депутат от опозицията. Симеон със сигурност има заслуга за формалното влизане на България в ЕС. От друга страна обаче фактът, че и до ден-днешен България не е пълноправен член на съюза, тъй като над нейната съдебна система тегне мониторинг, също до голяма степен е на сметката на НДСВ. Достатъчно е само да си припомним, че днешният премиер Бойко Борисов и днешният силен човек Делян Пеевски започнаха своите полтически кариери именно от НДСВ. По време на правителството на Иван Костов, България следваше твърд курс към реформи и бе по-напред в това отношение от съседна Румъния. От правителството на НДСВ насам, последвано от това на тройната коалиция и ГЕРБ реформите забуксуваха и така и не бяха довършени, особени съдебната. Няма как да не стане дума и за едно друго сравнение. По времето на Костов България изгони руски дипломати заради шпионски скандал. А по време на правителството на НДСВ бе рестартирана АЕЦ \"Белене\". Фактът, че настоящото правителство, начело с Борисов отказа да изгони руски дипломати и подкрепя АЕЦ \"Белене\" може би не трябва да е чак толкова голяма изненада, предвид близката ни история и политическия генезис на ГЕРБ.", "date": "2018.06.17", "title": "\"Ето, Симеон пристига\""}
{"url": "http://clubz.bg/69255-kogato_taksito_vozi_kartofi_i_izliza_8_pyti_nad_realnata_cena", "text": "Двама от пратениците на английския в. \"Дейли Мейл\" на Световното в Русия - Оливър Холт и Йън Хърбърт, разказват интересни случки на страниците на изданието. Хърбърт е изпитал \"културен шок\", когато шофьор на такси е трябвало да попремести два чувала с картофи в багажника, за да побере багажа му. После махнал табелата \"Такси\" и невъзмутимо я поставил на предната дясна седалка. Във Волгоград: Нека англичаните зачитат нашите паметници Друг случай. Репортерът пристига в Екатеринбург с влак и на гарата с усмивка му поискали 8000 рубли (около 213 лева) за съвсем кратък курс до хотел наблизо. При това в очукан автомобил, който, съдейки по мириса в купето, се използва за селскостопанска дейност. На въпрос на рецепцията в хотела колко реално струва пътуването от гарата, отговърът бил:  Хърбърт описва премеждия в метрото в Москва, където обявяването на спирките било на такъв английски, че и британци трудно го разбирали. Табелите пък били само на кирилица. За 1 седмица репортерът е пропътувал 9733 км между пет града - Москва, Казан, Волгоград, Ростов и Екатеринбург. Минал е през неуредици и странности с \"Аерофлот\". Неговият колега Оливър Холт, един от най-добрите пишещи журналисти на Острова, награждаван няколко пъти, хвърля по-различна светлина към \"обикновените хора\" в Русия. Холт е посетил бар с крафт бира в Москва на мача Русия - Саудитска Арабия (5:0). Също така паркове, където играят деца и се разхождат всякакви хора, разговарял е с фенове, журналисти и футболни хора. Искал е да се потопи както в атмосферата, така и в живота на руснаците. Да ги усети. Ето как свършва материалът му:", "date": "2018.06.17", "title": "Когато таксито вози картофи и излиза 8 пъти над реалната цена"}
{"url": "http://clubz.bg/69257-severna_makedoniq_veche_e_fakt_ne_syvsem", "text": "В неделя сутринта, 17 юни, в малкото гръцко селце Псарадес на Преспанското езеро бе подписан договорът за разрешаване на македонско-гръцкия спор за името и за стратегическо партньорство между правителствата на Република Македония и Република Гърция. За втората част от официалната среща на двете делегации - в Отешево от македонската страна - премиерите Алексис Ципрас и Зоран Заев прекосиха езерото с лодки. За церемонията в Псарадес и в Отешево пристигнаха върховният представител на ЕС за външната политика и сигурността Федерика Могерини, еврокомисарят Йоханес Хан и зам.-генералният секретар на ООН Розмари ди Карло. Този договор се чака над четвърт век, но бе подписан на фона на сериозно напрежение както в Гърция, така и в Македония. И в двете страни подписването бе съпроводено от протести. За мнозина гърци този договор е \"национално предателство\". Според последните проучвания, публикувани в гръцките медии, 70% от гърците са против името Северна Македония. Според коментарите, това ще срине доверието в управляващата \"Сириза\". Във връзка с подписването на договора опозиционната партия в Гърция \"Нова демокрация\" внесе вот на недоверие към правителството на Ципрас, който обаче беше неуспешен. Същевременно македонският президент Георге Иванов не възнамерява да подпише документа след евентуалната му ратификация в македонския парламент, тъй като, според него, той предвижда промени в конституцията и име за всеобща употреба. Премиерът на Македония Зоран Заев обаче е твърдо убеден, че договорът ще донесе само ползи за двете страни и целия регион. Подписаният договор най-вероятно ще бъде внесен на правителствено заседание в понеделник сутринта, а до средата на следващата седмица и в парламента в Скопие. Преди да получи зелена светлина на пленарно заседание, договорът ще трябва да мине и през парламентарната комисия за външна политика, председателствана от ВМРО-ДПМНЕ. След ратификация в парламента договорът трябва да бъде подписан от президента Георге Иванов. Спорът за името се води от над 25 години. След разпадането на Югославия през 1991 година малката страна на север от Гърция обяви независимостта си под името \"Република Македония\". Гърция не признава това име, защото се опасява от териториални претенции към едноименната гръцка провинция. Дълго време различните гръцки правителства отхвърляха всяко компромисно име, което съдържаше прилагателното \"македонски\" под каквато и да е форма. Все пак през 1995 година двете страни постигнаха временно споразумение, според което Атина призна съседната държава под името \"Бивша югославска република Македония\". Скептиците в Гърция не искат да използват и това име и предпочитат да говорят за \"скопска държава\".", "date": "2018.06.17", "title": "\"Северна Македония\" вече е факт? Не съвсем"}
{"url": "http://clubz.bg/69260-kraqt_na_upravlenieto_na_merkel_se_otlaga_no_natiskyt_se_uvelichava", "text": "Баварските съюзници на германския канцлер Ангела Меркел отрекоха медийната информация, че ще й дадат две седмици, за да постигне европейско решение за мигрантската политика, преди да приложат, в предизвикателство срещу нея, плана на вътрешния министър Хорст Зеехофер бежанци да бъдат връщани още на границата. Подобно отлагане би успокоило сегашната разпра, която застрашава партньорството на Меркел с баварския консервативен Християнсоциален съюз (ХСС) и дори би могла да сложи край на коалицията й, предаде Ройтерс, цитирана от БТА. Анонимни източници от ръководството на ХСС бяха заявили пред в. \"Билд\", че партията ще приеме плана, изготвен от Зеехофер, но ще отложи прилагането му за след срещата на върха на ЕС на 28-29 юни. Ако не бъде постигната задоволителна сделка в рамките на ЕС, германската полиция ще започне да връща обратно мигрантите, регистрирани в други страни от ЕС, според информацията на \"Билд\". В. \"Ханделсблат\" също съобщи за отлагане с две седмици.  Но генералният секретар на ХСС Маркус Блуме заяви, че информацията на \"Билд\" е \"чиста дезинформация\". 18 юни е срокът, поставен от ХСС, да започне прилагането на националния план, който Меркел отхвърля като отрицание на нейната политика на отворените врати от 2015 г., подкопаващо авторитета й. Освен това едностранната германска политика би нанесла удар на шенгенската система на отворени граници, отбелязва Ройтерс. Макар че Меркел би се зарадвала на отлагането, което би спасило от сегашната криза управляващата коалиция, подобна стъпка в същото време би засилило натиска над канцлера да постигне сделка в ЕС, където разделенията са дълбоки, а темата излезе на преден план през изминалата седмица, след като италианското правителство отказа да приеме кораб със стотици мигранти.  В отчаян опит да избегне кризата в последния момент, Меркел бе поискала от ХСС да й даде две седмици, за да договори двустранни сделки за мигрантите с европейски партньори, например Гърция и Италия, подобни на споразумението между Турция и ЕС от 2016 г. Днес правителствен говорител заяви, че Меркел търси разговори с някои страни от ЕС по мигрантската политика преди срещата на върха на ЕС в края на месеца, но отрече информацията на \"Билд\", че канцлерът се опитва да уреди специална среща на върха по въпроса. Зеехофер и ХСС - комуто предстои труден регионален вот през октомври - и Меркел неведнъж са били в конфликт заради миграционната политика през последните три години. Кулминацията беше миналата седмица, когато Меркел блокира неговия твърдолинеен план. \"Велт ам зонтаг\" цитира думите му пред депутати от ХСС по адрес на канцлера: \"Не мога да работя повече с тази жена\".  Ако Зеехофер предизвика канцлера и приложи плана си утре, канцлерът би била принудена да го уволни, отбелязва Ройтерс. Дори се говори, че 70-годишният консервативен парламентарен алианс между ХДС и ХСС може да пропадне. Без ХСС коалицията на Меркел, която включва и социалдемократите, би загубила парламентарното си мнозинство. Зеехофер заяви пред \"Билд ам зонтаг\": \"Никой в ХСС няма интерес да сваля канцлера или да разваля парламентарния съюз ХДС/ХСС, нито да взривява коалицията\". По същество обаче той не показа признаци, че променя позицията си, а други водещи представители на ХСС заявиха, че държат прилагането на новата политика да започне бързо . Редица видни фигури от ХДС, повечето от които не искат Меркел да падне, макар че предпочитат твърдата политика на ХССС за мигрантите, призоваха за компромис.", "date": "2018.06.17", "title": "Краят на управлението на Меркел се отлага. Но натискът се увеличава"}
{"url": "http://clubz.bg/69247-kak_bejancite_promenqt_evropa", "text": "В Брюксел лесно се забелязват последиците от миграционната криза. Службата за предоставяне на убежище се намира само на няколко километра от европейската централа. Там постоянно има опашки от бежанци и мигранти, които или искат да подадат молби за убежище, или колкото се може по-бързо да получат разрешение да продължат пътя си към Франция или Великобритания. Много от африканците казват, че се пристигнали в Белгия през Италия, Австрия, Германия или Франция - очевидно в нарушение на регламента от Дъблин. Защото според Дъблинското споразумение, всички тези хора е трябвало да подадат молба за убежище в първата страна от ЕС, в която са влезли. С други думи: системата, която ЕС напразно се опитва да реформира, не функционира. В това е убеден и белгийският вътрешен министър от национално-консервативната партия N-VA Ян Ямбон. Той иска да въведе по-строги мерки срещу нелегално пребиваващите в Белгия мигранти. През май се стигна до един трагичен инцидент, когато белгийски полицаи откриха стрелба срещу автомобил с нелегални мигранти от Ирак и застреляха едно двегодишно момиче. На последните избори през 2014 година партията N-VA спечели доста гласове  и за първи път влезе в управлението на страната.  В много държави от ЕС миграционната и бежанска криза доведе до това, че на политическия хоризонт изгряха звездите на силни дяснопопулистки опозиционни партии - във Франция, Холандия, Дания, Швеция и Германия. В някои европейски страни десните популисти дори участват в управлението - Белгия, Финландия, Австрия и Гърция, а в трети, като Полша, Унгария, Чехия и отскоро Италия, правителствата изцяло са съставени само от популисти.  Експертът по европейските въпроси от фондация \"Карнеги\" Щефан Лене казва по този повод, че в миграционната криза популистките партии са открили една тема, която предизвиква големи емоции и поляризира обществото. Да припомним, че шефът на фракцията на германските десни популисти от \"Алтернатива за Германия\" Александер Гауланднарече бежанската вълна от 2015 година „подарък\" за неговата партия. Зам.-председателят на ЕК Франс Тимерманс смята, че силата на десните популисти и нерешената миграционна криза могат да доведат не само до правителствена криза в Германия, но и да застрашат сплотеността на ЕС. Много от дяснопопулистките правителства обаче не споделят това становище. Ангела Меркел пледира за координирани действия, за двустранни споразумения между страните-членки и за европейска служба за предоставяне на убежище, която трябва да взема решения на общите външни граници на ЕС. Независимо от силните дяснопопулистки тенденции в Европа, общността трябва да отговори на няколко важни въпроса, смята германската канцлерка: Не само опозицията в Берлин, но и правителствата на някои страни, като Унгария и Полша, обвиняват германската канцлерка, че е направила огромна грешка, отваряйки границите и допускайки в страната почти един милион търсещи убежище. Председателят на фракцията на дяснопопулистката \"Алтернатива за Германия\" Александер Гауланд смята, че сега Меркел трябва да си понесе последствията. От 2015 година насам броят на пристигащите в Гърция, Италия, но също и в Германия хора е намалял със 75 процента. Тоест миграционната картина се промени, но въпреки това популистките партии и правителства продължават да настройват хората срещу мигрантите. А въпросите, по които спорят политиците в Европа и Германия, отчасти отдавна са решени. Седем държави, сред които Германия и Белгия, отново въведоха частични гранични контроли.", "date": "2018.06.17", "title": "Как бежанците променят Европа"}
{"url": "http://clubz.bg/69202-da_rusiq_trqbva_da_se_vyrne_v_g_7_%E2%80%93_kogato_stane_demokraciq", "text": "Форумът на Г-7 миналата седмица в Шарлевоа, Канада, не беше сред най-сърдечните срещи, особено за тези, които би трябвало да са обвързани с общи ценности. Една от най-разгорощените дискусии се въртеше около критериите за членство в групата на водещите индустриални демокрации. Поне двама от лидерите на Г-7 призоваха за възстановяване на участието на Русия и принудиха домакина Джъстин Трюдо да отговори, че засега това изобщо не е възможно. Висш европейски дипломат тактично отбеляза нуждата преди всичко „да помним защо Г-8 стана Г-7“ - незаконното анексиране от страна на Владимир Путин на територия от друга европейска страна. Тръмп иска Русия в Г-7 Настроението на срещите на Г-7 преди беше различно. Годината беше 1997. Русия отбеляза за първи път ръст на икономиката си от разпадането на Съветския съюз. Най-популярният политик беше реформаторът вицепремиер Борис Немцов. А страната изглеждаше здраво стъпила на пътя на демократичния преход с многопартиен (дори и понякога неуправляем) парламент, конкурентни избори и жизнени медии. Това беше моментът, когато Г-7 официално стана Г-8. В заключителното комюнике, одобрено на срещата през юни в Денвър, лидерите на Г-7 увериха, че „Русия е предприела смели крачки за историческа трансформация в демократична държава с пазарна икономика“ и призоваха за „повече участие на Русия в срещите“. Следващата година, 1998, Великобритания бе домакин на първата среща на Г-8, където президентът на Русия Борис Елцин участваше наравно с другите. „За два дни... той научи колегите си да не се объркват, като произнасят Г-8 вместо Г-7“, коментира тогава руската преса. Объркването започна по-късно, когато изненадващият наследник на Елцин в Кремъл започна с бърза крачка да демонтира ключовите елементи на „историческата трансформация“, приветствана от партньорите на Русия в Г-8. До края на 2003 г. обратната трансформация бе завършена. Правителството на Путин посече частните телевизии, извади смислената опозиция от парламента с избори, които бяха оценени като „нечестни“, и хвърли най-богатия руснак в затвора, защото подкрепяше опозицията, за да предупреди бизнеса да стои далеч от политиката. Русия не можеше повече да претендира, че е „индустриална демокрация“. \"Московский комсомолец\": Фалшиво ли е величието на Русия В същата година, двупартийна група от американски сенатори прокараха резолюция с искане за изваждане на Русия от срещите на Г-8 докато демокрацията не бъде възстановена. „Ударът на президента Путин срещу демокрацията в Русия нарушава духа на Осемте“, каза тогава сенаторът демократ Джоузеф Либерман. Никакъв подобен сигнал не бе изпратен. Западните лидери – включително и двама американски президенти от различни партии – продължиха да разпъват червения килим за Путин на среща след среща. Борис Немцов, по това време вече лидер на опозицията, веднъж предложи Г-8 да се преименува на „Г-7 плюс Путин“. Трябваше да се случи първото анексиране на територия в Европа след края на Втората световна война, за да забележат останалите лидери от Г-8 очевидното – че главата на един авторитарен режим няма място на масата на демократичните лидери. Политзатворник в Русия умира и светът трябва да бъде нащрек Съобщението дойде по време на подготовката на 40-ата среща на Г-8 Сочи. Помня един павилион за паспортен контрол за делегациите на „Срещата на Г-8 в Сочи“ на летище „Шереметиево“ в Москва в началото на 2014 г. Ако табелата бе запазена, сега щеше да има колекционерска стойност. Тази среща така и не се състоя. Вместо това, лидерите на Г-7 се срещнаха в Брюксел без Русия за първи път от почти две десетилетия. Привържениците на Путин обичат да казват, че въпреки нашите вътрешни проблеми с корупцията, икономическото неравенство и липсата на политическа свобода, той поне възстанови ролята на Русия на международната сцена. Това звучи като подигравка. Точно през трудните и неспокойни години на 1990-те Русия стана пълноправен член на Г-8, Съвета на Европа и Световната банка – само някои от стълбовете на съвременния международен ред. Именно политиката на Путин смали една горда държава до състояние на държава-престъпник в международните отношения. През лятото на 2008 г. Елена Бонер, вдовицата на нобеловия лауреат Андрей Сахаров, писа на кандидатите за президент в САЩ и ги призова „да спрат да легитимират руски тирани“ и да извадят Путин от срещите на Г-8. Както винаги оптимист, тя добави, че „ще дойде време, когато Русия ще стане демокрация и ще заеме своето полагащо се място сред свободните държави“. Русия е сред големите световни сили, която заслужава място на масата на Г-8 – но не и преди авторитарната клептокрация на Путин бъде заменена от демократично правителство, което уважава върховенството на закона и у дома, и извън границите си. \"Московский комсомолец\": Фалшиво ли е величието на Русия Политзатворник в Русия умира и светът трябва да бъде нащрек", "date": "2018.06.17", "title": "Да, Русия трябва да се върне в Г-7 – когато стане демокрация"}
{"url": "http://clubz.bg/69258-evropejci_zaobichajte_se_otnovo_pone_malko", "text": "\"Зимата наближава!\" - тази реплика често се повтаря в сериала \"Игра на тронове\". Една дълга, мразовита зима, която съсипва благосъстоянието и всичко постигнато дотук. В Европейския съюз мразовитите ветрове също се усилват. И те идват от всички посоки. В миграционната криза досега силните повеи идваха предимно от Изток. От Унгария, Полша, Чехия. Сега обаче се надигат бурни ветрове и от италианския Юг. Те носят със себе си заплахата за края на ЕС в досегашния му вид, защото поставят под въпрос основния принцип на солидарността. \"Надявам се от цялото си сърце, че Франция и Италия ще работят ръка за ръка за нови европейски решения на миграционната криза и на еврокризата\", заяви френският президент Еманюел Макрон в петък в Париж, а неговият гост - италианският премиер Конте - само кимна в знак на съгласие. Те обаче имат съвсем различни позиции. Макрон залага на солидарността - дори когато не претворява всичките си думи в дела. Конте пък е премиер на едно популистко правителство, а популизмът означава най-вече едно: егоизъм. Политици като Льо Пен, Фараж, Орбан или Гауланд постоянно внушават на избирателите си, че са в неравностойно положение: било то спрямо по-богатите, спрямо други страни и най-вече - спрямо мигрантите. Зад всичките тези изпълнени с омраза дискурси винаги се крие онова \"аз, аз, аз\", което познаваме от четиригодишните деца в детската градина. Когато обаче всичко се върти около това \"аз\", \"ние\" остава на заден план. И това означава едно: краят на ЕС. Преди две години вече преживяхме един провал: резултатите от референдума за Брекзита. Във Великобритания междувременно дори красноречиви политици като Фараж трудно могат да обяснят на хората в Обединеното кралство защо след излизането им от ЕС ще живеят по-добре, отколкото като част от Общността. Въпреки това много избиратели намусено се прикриват зад това \"аз\" и твърдят, че Брекзитът бил правилното решение. Когато толкова много ирационалност сред народа се сблъска с толкова малко компетентност сред (популистките) политици, краят на ЕС е програмиран. В Италия народът гласува все по-голямо доверие на дяснопопулистката \"Северна лига\". А какво е сторил нейният председател Матео Салвини за това? Той фантазираше, подстрекаваше и крещеше. Ако това са новите атрибути на успешните политици, тогава трябва да си кажем: \"Сбогом, Европа!\". Понастоящем пред апокалиптиците се откриват безгранични възможности. В миграционната криза няма никаква надежда страните-членки на ЕС да се обединят около едно ефикасно и хуманно решение за обща система за предоставяне на убежище и преразпределение на бежанците. В момента Африка бележи демографски бум, на който местната икономика не може да издържи. А това означава, че там растат милиони нови икономически мигранти и голяма част от тях иска да дойде в Европа. В еврозоната пазарите са в очакване на момента, в който Италия ще предизвика следващата катастрофа. Държавните дългове там са прекомерни, а новото правителство обещава в най-добър популистки стил да залее хората с пари, с които изобщо не разполага. Това вече е егоизъм в национална форма. То няма нищо общо с един отговорен и успешен ЕС. Защото солидарността означава и това: да взимаш национални решения, съобразявайки се с партньорите си в Европа. Само че сред хората понятието \"солидарност\" вече се изтърка. За голяма част от европейците то вече не е толкова важно - нито по отношение на миграционната криза, нито по отношение на кризата в еврозоната. Дори бившата \"кралица на Европа\" Ангела Меркел вече сама трябва да се бори за солидарност в собствените си редици. А това е единственото нещо, което може да спаси ЕС в досегашната му форма. Дори и северняците в \"Игра на тронове\" разбраха, че без солидарност е трудно. Сега те търсят помощ от богатия там Юг. Не е ясно обаче дали начинанието им ще завърши с успех, защото сериалът още не е свършил. А в ЕС вероятно започва последната битка. Но след като дори няколко размахващи брадви диваци във вълчи кожи са способни да проявят поне малко солидарност и емпатия, то тогава и европейските политици на 21-ви век би трябвало да могат да го сторят. Европейци! Заобичайте се отново поне малко! Защото в противен случай ще стане много студено...", "date": "2018.06.17", "title": "Европейци! Заобичайте се отново поне малко!"}
{"url": "http://clubz.bg/69251-morkovite_za_ciganite_na_svyrshvane_zaradi_shumna_muzika_i_boj", "text": "Не съм расист, не мразя циганите, не смятам, че са по-долна категория от нас, но и тук монетата има две страни. Всеки трябва да има и права, и задължения. Постът ми във Фейсбук е насочен към това. Така съпругата на вицепремиера Томислав Дончев Светлана Дончева коментира пред бТВ публикацията си в социалната мрежа, която предизвика бурни реакции. Поводът са две случки, които са я провокирала. Първата е от Габрово. Музикалният тормоз бил денонощен, а полицията има ограничени правомощия. Вторият повод е репортаж за бой на столично кръстовище с участие на роми. Категорична е, че за момента ромската интеграция е илюзия. Дончева се извини за публикацията си. По думите й го е направила, защото „по инерция сложих циганите под общ знаменател и тези, които са се образовали и са се интегрирали могат и ще се почувстват засегнати.” Постът е пример да се говори извън матрицата, не политически коректно. Елитът и медиите са подложени на законна цензура, казва се само половината, а проблем с решава като се сложи на масата, категорична беше тя.", "date": "2018.06.17", "title": "\"Морковите за циганите на свършване...\" заради шумна музика и бой"}
{"url": "http://clubz.bg/69246-prekrystiha_makedoniq_na_majmunodoniq", "text": "Правителството на премиера Алексис Ципрас оцеля при вота на недоверие в парламента късно снощи, което отваря пътя за подписване на историческото споразумение за името на Македония, предадоха световните агенции.  Очаква се то да пъде парафирано днес в Преспа. Поддръжниците на Ципрас в парламента отхвърлиха инициативата на опозиционната партия Нова демокрация със 153 срещу 127 гласа. Лидерът на партия \"Независими гърци\" Панос Каменос изпълни обещанието си, че няма да свали правителството, въпреки че е против споразумението. Опозицията атакува премиера, тъй като според нея той е направил твърде много отстъпки по споразумението. Хиляди гърци протестираха срещу споразумението пред парламента, призовавайки Ципрас да подаде оставка. Полицията използва звукови гранати и сълзотворен газ, за да попречи на демонстрантите да влязат в сградата. Ципрас и Заев обявиха постигнатия пробив във вторник, припомня ДПА. Предстои Македония да ратифицира споразумението на референдум, след което то ще бъде ратифицирано и от гръцка страна. Освен това Атина ще спре да блокира усилията на Скопие за присъединяване към НАТО и ЕС. Националисти от двете страни на границата се обявиха против и обещаха да протестират. Договорът за разрешаване на македонско-гръцкия спор за името и за стратегическо партньорство между правителствата на Република Македония и на Република Гърция ще бъде подписан тази сутрин в Псарадес, от гръцката страна на Преспанското езеро, след което официалната среща на двете делегации ще продължи от македонската страна на Преспа, в Отешево, съобщи македонската правителствена пресслужба. Подписи под договора ще положат министрите на външните работи на Македония и на Гърция Никола Димитров и Никос Кодзиас и посредникът в спора посланик Матю Нимиц. Във водената от премиера Зоран Заев македонска делегация ще бъдат външният министър Никола Димитров и вицепремиерите Буяр Османи, Радмила Шекеринска и Оливер Спасовски. Македонската делегация ще бъде посрещната в Псарадес от гръцкия премиер Алексис Ципрас и външния министър Никос Кодзиас. Предвидено е премиерите Зоран Заев и Алексис Ципрас да направят обръщения на церемонията. След това делегациите на двете страни заминават на македонска територия, където ще имат официална среща, двустранен разговор и тържествен обяд в Отешево. На церемонията в Псарадес и в Отешево ще присъстват върховният представител на ЕС за външната политика и сигурността Федерика Могерини, еврокомисарят Йоханес Хан, както и Розмари ди Карло - заместник генерален секретар на ООН. Подписването на договора ще бъде съпроводено и от протести. Населението на Северна Гърция се мобилизира за протести в Преспа. Демонстрациите са организирани от \"Комитета за защита на гръцкия характер на Македония\", който организира и превоз с автобуси за онези, които желаят да участват в протестите. Опозиционната македонска партия ВМРО-ДПМНЕ организира протестен марш в Битоля. Според ВМРО-ДПМНЕ \"договорът е вреден и противоречи на националните интереси\". Борисов отказа да се срещне с президента на Македония Подписаният договор най-вероятно ще бъде внесен на правителствено заседание в понеделник сутринта, а до средата на следващата седмица и в парламента. Преди да получи зелена светлина на пленарно заседание договорът ще трябва да мине и през парламентарната комисия за външна политика, председателствана от ВМРО-ДПМНЕ, а дебатите не са ограничени във времето, отбелязва телевизия Сител. След ратификация в парламента договорът трябва да бъде подписан от президента Георге Иванов, който вече заяви, че не възнамерява да подписва документ, предвиждащ промени в конституцията и име за всеобща употреба.", "date": "2018.06.17", "title": "Прекръстиха Македония на Маймунодония"}
{"url": "http://clubz.bg/69240-mashinata_na_zloto_v_rusiq_ne_zasicha", "text": "Конвейерът за производството на злини не трябва да засича. Най-вероятно този мотив е липсвал в решението на Колегията по наказателни дела на Върховния съд на Карелия, която отмени оправдателната присъда на историка и правозащитник Юрий Дмитриев. Но същността на решението е именно в това. Шефът на карелския \"Мемориал\" Юрий Дмитриев бе арестуван на 13 декември 2006 г., защото в компютъра му бяха открити снимки на осиновената му дъщеря, която той е снимал гола в ранното й детство. Въз основа на това го обвиниха в производството на детска порнография и развратни действия. В семейните албуми на повечето нормални хора е пълно със снимки на голи бебета. Вероятно в семейния албум на Анатолий Наквас - председателя на Върховния съд на Карелия, няма негови детски снимки в гол вид. Но това може само да свидетелства, че в детството си Анатолий Владимирович е бил лишен от родителска любов. Вероятно именно поради това той е станал част от машината, щамповаща зло и несправедливост. Пак ще съдят историк, документирал сталинските репресии Покрай прокурора искане за отмяна на оправдателната присъда подаде и бабата на осиновената дъщеря на Юрий Дмитриев. Според нея снимките на голото момиченце сами по себе си свидетелстват за вината на Дмитриев. Бабата е убедена, че тези снимки със самия факт, че се намират в компютъра на Дмитриев - доказано е, че историкът не ги е пращал на никого - опозоряват нея и внучката й. Припомням, че тази най-добра и благородна баба даде родната си внучка на тригодишна възраст в детски дом, откъдето я взе Дмитриев. Сега на тази чувствителна жена й е адски необходимо историкът Дмитриев непременно да умре в затвора. Предишната медицинска експертиза обяви Дмитриев за психически здрав, не намери сексуални отклонения у него, т.е. установи, че историкът не е педофил. Друга експертиза доказа, че снимките на момичето нямат нищо общо с порнографията. Напълно възможно е при новото разглеждане на делото в безкрайните простори на руското \"експертно общество\" да се намерят спецове, готови да обявят за порнография дори собствените си паспортни снимки,  а да квалифицират Дмитриев като сериен маниак. Девет години лагер за историк, документирал Големия терор на Сталин Кой иска изследователят на зверствата на Сталин да е в затвора? В страна, увиснала на чекистка кука, Дмитриев наистина е извършил престъпление. Разбира се, не това, в което го обвиняват, а много по-тежко. Не стига, че по време на експедициите си той откри масови гробове на жертви на политическите репресии. Че отгоре на всичко започна да публикува списъци със сътрудници на НКВД, участвали в Големия терор. Естествено, наследниците на палачите и продължителите на делата им не можеха да останат безучастни и на своя си език обясниха на правозащитника, че времената може и да са други, но същността на властта си остана предишната. Върховният съд на Карелия изпрати до руснаците два важни сигнала. Първият е, че машината на злото не засича, а дори да засича, както в случая с оправдателната присъда на Петрозаводския градски съд, незабавно поправя грешката си. И още нещо. В миналото на страната ни има много героични случки и не трябва да се ровичка за някакви си престъпления. Да беше влязъл Дмитриев в \"отряда на Путин\", да беше започнал да разобличава Telegram, Навални и Ходорковски вместо палачите от НКВД, никой нямаше да рови в компютъра му. И бабата, и прокурорът щяха да бъдат доволни. Девет години лагер за историк, документирал Големия терор на Сталин Кой иска изследователят на зверствата на Сталин да е в затвора?", "date": "2018.06.17", "title": "Машината на злото в Русия не засича"}
{"url": "http://clubz.bg/69250-da_namerqt_drugi_neitalianski_pristanishta", "text": "Германската канцлерка Ангела Меркел, която се бори да предотврати свързана с въпроса за миграцията криза в своето коалиционно правителство, се опитва да организира среща на страни от ЕС, които да обсъдят проблема преди срещата на европейските лидери на 28 и 29 юни. Това предадоха Ройтерс и ТАСС, цитирайки в. \"Билд\", съобщи БТА. Снощи в. \"Билд\" съобщи на сайта си, че Меркел иска да обсъди възможни решения с Гърция, Италия и Австрия. Според \"Билд\" е възможно срещата да бъде организирана следващия уикенд. Засега няма коментар от германското правителство. Сред страните от ЕС няма единодушие относно начина за справянето с големите групи хора, бягащи от конфликти, особено в Близкия изток. Проблемът излезе на преден план тази седмица, след като ново италианско правителство отказа да позволи на кораб със стотици мигранти да акостира на негово пристанище. Меркел заема твърда позиция, че миграционната политика може да бъде договаряна и прилагана само на европейско равнище. Съюзниците й от баварския Християнсоциален съюз (ХСС) и вътрешният министър Хорст Зеехофер искат едностранни действия. Според в. \"Билд\" не е ясно дали Испания и други страни от Балканите ще участват в организираната от Меркел среща. Общо 629 спасени в морето мигранти пристигат днес в испанското пристанище Валенсия след девет дни в морето, но въпросът за европейския подход към имиграцията остава открит, предаде Ройтерс. Испания се притече на помощ на мигрантите, предимно от Субсахарска Африка, след като Италия и Малта отказаха да позволят на кораба, на който са те, да пусне котва в техни пристанища. Италианското правителство използва кораба, за да покаже антиимигрантската си позиция, а наскоро встъпилият в длъжност испански премиер Педро Санчес демонстрира по-либерално отношение, но проблемите около кораба \"Акуариус\" подчертаха липсата на единна позиция на ЕС за справянето с потоците от хора, бягащи от бедността и конфликтите. Екип от 2320 души очаква във Валенсия \"Акуариус\" и двата италиански кораба, които поделиха пътуващите в него, за да направят пътуването по-безопасно.  Антимигрантските настроения в Италия се засилиха, след като над 600 000 души пристигнаха в страната за последните пет години. Това помогна на националистическата партия \"Лига\" да стане част от коалиционното правителство. В Испания за момента пристигат далеч по-малко, но броят им нараства бързо. Повечето испанци подкрепят приемането и оказването на помощ на бежанците, показват проучванията на общественото мнение. Според италианското правителство трафикантите се възползват от неправителствените хуманитарни организации, поради което им забрани да водят в италиански пристанища мигранти, спасени от техни кораби. Италианският твърдолинеен вътрешен министър Матео Салвини заяви във Фейсбук, че \"Тези хора трябва да разберат, че Италия повече не желае да насърчава бизнеса с незаконната имиграция, така че ще трябва да намерят други (неиталиански) пристанища, към които да се насочат\". В отговор една от неправителствените организации, \"Мишън Лайфлайн\", написа на немски език в Туитър \"Когато фашистите ни популяризират...\" Салвини отвърна с гневен туит, заявявайки, че \"обидите и заплахите няма да ни спрат\". Няколко часа по-късно италианският министър на транспорта Данило Тонинели отправи в Туитър призив към Холандия, където са регистрирани корабите на организациите, \"да ги накара да се върнат у дома\". Спасителните мисии на хуманитарните организации нарушават международните правила, защото не разполагат с адекватни за целта средства и може да поставят под заплаха живота на хора, заяви министърът.  \"Мишън Лайфлайн\" отхвърли това твърдение.", "date": "2018.06.17", "title": "\"Да намерят други (неиталиански) пристанища\""}
{"url": "http://clubz.bg/69245-putin_i_sauditskiqt_princ_se_razbraha_za_petrola", "text": "Русия и Саудитска Арабия се споразумяха за безсрочно удължаване на споразумението ОПЕК+. То дава възможност производството на петрол да се регулира по всяко време, съобщи руската държавна агенция ТАСС, като се позова на министъра на енергетиката Александър Новак. Престолонаследникът и управляващ Саудитска Арабия принц Мохамед бин Салман бе в Русия за откриването на Мондиал 2018 и заедно с руския президент изгледаха и първия мач - между Русия и Саудитска Арабия, завършил с 5:0 за домакините. Путин окуражително подаде ръка на саудитския принц (СНИМКИ) Цените на петрола се покачиха  Готвачът на Путин сключил петролна сделка със Сирия През май 2017 г. бе решено сделката да бъде продължена за още осем месеца - до март 2018 г. Още тогава се появиха публикации, че по време на срещата, Саудитска Арабия, лидер в ОПЕК, и Русия са се разбрали, че форматът за договаряне може да бъде удължено и след това, което се потвърди и с информацията на ТАСС.  По думите на Новак, цитирани от агенцията, останалите страни-производителки също подкрепят удължаване на споразумението ОПЕК+. \"Просто трябваше да се намери формата на взаимодействие\", казва министърът на енергетиката. Руски танкери снабдяват с петрол Северна Корея Страните от ОПЕК + ще обсъдят на заседанието си във Виена на 22-23 юни въпроса за смекчаване на настоящите квоти за намаляване на производството на петрол. Увеличението на производството се очаква да бъде 1.5 милиона барела на ден и може да започне още на 1 юли. Отношенията между Русия и Саудитска Арабия, традиционен съюзник на САЩ, се затоплиха след първото посещение на саудитски крал в Москва - през октомври 2017 г.  А визитата на престолонаследника в Сочи за откриването на Световното по футбол ги затвърди. Спрете му петрола, г-н президент! Цените на петрола се покачиха  Готвачът на Путин сключил петролна сделка със Сирия Руски танкери снабдяват с петрол Северна Корея Спрете му петрола, г-н президент!", "date": "2018.06.17", "title": "Путин и саудитският принц се разбраха за петрола"}
{"url": "http://clubz.bg/69242-chast_ot_ogradata_na_koral_misteriozno_izchezna", "text": "Част от оградата, с която сериозно се затрудняваше достъпът на летовниците до екоплажа \"Корал\", мистериозно изчезна. Кой я е премахнал, не е ясно - засега нито една държавна институция не е \"поела отговорността\". Снимки на свободния от дървените колове и тел плаж се появиха във фейсбук групата \"Да запазим Корал\". Според коментари в групата, премахването би трябвало да е дело на министъра на туризма Николина Ангелкова. Въпреки че именно тя твърдеше, че е изпратила експерти на две проверки на място, като заключението бе, че има достъп за пешеходци до плажа и то не само по един път, а по цели два. Как един частник си огради държавните дюни (СНИМКИ) Както Клуб Z писа, тази година собственикът на земите зад ивицата реши да ги загради, за да не допуска палатки, кемпери и пр. да бъдат разполагани в частния му имот. На практика с колове и тел бе заградена цялата горичка, в т.ч. и основният пътя към плажа. За желаещите да плажуват на \"Корал\" останаха няколко трънливи пътечки. От \"Да запазим Корал\" сезираха в началото на месеца Агелкова за оградата. По конституция, а и по закон, достъпът до ивицата трябва да е гарантиран за всеки един български гражданин. Няколко часа след сезирането, от Министерство на туризма излязоха със съобщение, че са извършили проверка и на \"Корал\" проблеми няма. От гражданското сдружение обаче се усъмниха в това била ли е изобщо извършена проверка предвид скоростта, с която от МТ се произнесоха. И сезираха Върховна административна прокуратура, която упражнява контрол върху актовете на институциите, с искането да провери има ли документална следа от посещението на експертите на министерството на \"Корал\". Геодезистите за \"пропуснатите\" дюни на Корал: Нарушена е конституцията Малко след това МТ излезе с нова информация - нейни служители проверили \"Корал\" отново и то за да установят същото. Проблемът с обявяния през 2016 г. екоплаж обаче е в наличието на дюни в заградената частна собственост. По закон те са държавна собственост и държавата би трябвало да ги актува като такава. Върху дюни е и забранено да се строи. В същото време, оказа се, те не са нанесени в кадастралните карти, а само в специализираните такива, в следствие от което в проекта за нов Общи устройствен план на Община Царево са предвидени като място за курорт. Как Ангелкова набързо провери Корал и установи, че нарушения няма Наскоро Камарата на геодезистите в България излезе със специално становище по въпроса като оповести, че нито Министерство на регионалното развитие и благоустройството, нито Министерство на туризма, което пое отговорността за стопанисването на плажовете от МРРБ със създаването си, са предприели действия по задължението си по закон - да нанесат дюните в кадастъра.  Геодезистите за \"пропуснатите\" дюни на Корал: Нарушена е конституцията Как Ангелкова набързо провери Корал и установи, че нарушения няма", "date": "2018.06.17", "title": "Част от оградата на \"Корал\" мистериозно изчезна"}
{"url": "http://clubz.bg/69252-cherven_sociolog_razlikata_mejdu_gerb_i_bsp_se_topi", "text": "Ако се стигне до извънредни парламентарни избори, 22.9% биха подкрепили ГЕРБ, а 22.6% – БСП. Разлика от 0.3% е статистически пренебрежителна. Подобно изравняване на потенциала се случва за първи път от края на ноември 2016 г. насам.  Според \"Афис\" в сравнение с май делът на гласуващите за ГЕРБ спада с 3%, а за БСП се увеличава с 3%. В момента Обединените патриоти биха получили 5.4%, а ДПС – 10%. Воля би изпаднала от парламента с помалко от 2%. Сборът на гласовете за всяка от известните десните партии (ДСБ, Да, България и СДС) е 1.5 и остава далеч под бариерата от 4%. Предишни избори обаче показват, че в коалиция тези партии получават повече отколкото механичния сбор. В динамичен разрез тенденцията при ГЕРБ се движи постъпково от 27% (кръгло) през декември до 23% през юни. При БСП трендът за същия период се движи между максимум 22.7% и минимум 20.1%. ДПС бележи ръст с около 2% и трайно измести от третото място Обединените патриоти. При Воля за този период можем да говорим за топене от 2.6% през декември до под 1%. Най голям принос към месечната динамика имат хората в активна възраст над 30 години (-5% за ГЕРБ и + 6% за БСП) и мъже (-6% за ГЕРБ и +4 за БСП). Същевременно прави впечатление, че при 18-29 годишните ГЕРБ запазва водещи позиции, а БСП спада до рекордно ниско ниво от 3%). Тази възрастова група обаче не тежи достатъчно сред избирателите, за да обърне резултата в краткосрочен план. Между предполагаемите фактори, допринасящи за посочената динамика, можем да „обвиним“ преди всичко актуалните събития: серията скандали с протестиращите майки, които прибавиха черти на хладност и бездушие към публичния образ на управляващите от ГЕРБ. Серията подадени и изтеглени оставки на министри девалвира благостойните жестове. Не може да не оказва ефект антиевропейската кампания около проблема с превозвачите, водена от депутати тъкмо на управляващите. С тези публични акции може да се обясни друга промяна – че тъкмо в последния месец на европредседателството на страната ни, доверието в ЕС спадна от 50% до 45%). Посещението в Москва и публичното покаяние на Борисов за прекъсването на двата най-големи инвестиционни проекта бе своеобразен реванш за БСП, която ги подкрепяше. Сюжетът с беглеца от затвора Пелов вероятно допринесе за намаление на доверието към МВР с 3% спрямо май и 7% спрямо април. Ерозията на доверието е логично. Това коментират от \"Афис\" Въпреки, че през последните две години се наблюдава подобрение на заетостта и доходите, ГЕРБ вече над десетилетие се отъждествява с водената политика. В контраст част от инициативите на представителите на Обединените патриоти импонират на консервативните нагласи (желанието за възстановяване на реда в обществото) и обърнаха процеса на обезличаване във властта – от 4-процентен спад към 3-процентно увеличение на потенциалния електорат. Безспорно е, че реалните обществени нагласи стоят встрани от програмата на управляващите. Управляващото мнозинство ясно декларира, че няма да променя данъците, но 83% подкрепят реформа, която да увеличи облагането на богатите. Това поставя управляващите в изолация дори от собствената им електорална база и логично я топи; \n\t94% подкрепят намаление на ДДС върху лекарствата, детските храни и дрехи и учебниците. Само 2% подкрепят правителствената позиция; 85% са за намаление на облагането на семействата с деца (семейно подоходно облагане) и само 6% предпочитат водената политика; Едва 6% възразяват против разкриване на работни места в изоставащите райони на страната, а 91% биха одобрили такава политика от страна на държавата; 77% са съгласни, че държавните здравни заведения не трябва да бъдат търговски дружества, само 10% не са съгласни с това. Дори сред трите десни партии, които споменахме, делът на противниците на идеята е същият – 10%; 84% смятат, че обучението в държавните университети е редно да бъде безплатно. Спадащото доверие е плод преди всичко на усещане за криза на представителството между политици и избиратели. В последните месеци желанието за промени се върна на нивото, което беше достигнало по време на изборите миналата година. 25% искат нови избори, 27% – смяна на министри, 9% – нова коалиция в рамките на сегашния парламент.  Едва 23% предпочитат запазване на правителството в сегашния му вид.", "date": "2018.06.17", "title": "Червен социолог: Разликата между ГЕРБ и БСП се топи"}
{"url": "http://clubz.bg/69249-hyrvatite_se_zakaniha_na_arjentina_sled_pyrvata_si_pobeda", "text": "Еуфория цари в лагера на Хърватия след снощната победа с 2:0 над Нигерия във втория мач от група D на Мондиала в Русия. След равенството на Аржентина с Исландия успехът превръща балканците във фаворити за първото място, макар че в това каре може да се случи всичко и е рано за заключения. Исландия пак пише история - започна с равен срещу Аржентина Именно Модрич взе наградата за \"Играч на мача\". Мачът Аржентина - Хърватия, поначало един от най-интересните в първата фаза, е на 21 юни от 21 часа на стадиона в Нижни Новгород. Снощи Хърватия наистина само загатна за големия си потенциал, но и това се оказа достатъчно да победи един от най-силните тимове на Африка.  В 32-ата минута топката рикошира в крака на Етебо и влезе в мрежата на \"суперорлите\" след ъглов удар - автогол. В 70-ата хърватите стигнаха до 2:0 отново с помощта на корнер. Марио Манджукич беше \"преборен\" в наказателното поле - дузпа, и безпогрешен Модрич за 2:0. Нигерийските национали - вън от шаблона и в плен на традицията (СНИМКИ) Асът на \"Реал\" (Мадрид) и компания имаха преимущество във всичко. А нигерийците, които се прочуха преди началото на първенството заради екстравагантните си екипи (снощи играха с резервния) и костюми, не защитиха тази слава с качества на терена. Нигерийските национали - вън от шаблона и в плен на традицията (СНИМКИ)", "date": "2018.06.17", "title": "Хърватите се заканиха на Аржентина след първата си победа"}
