{"url": "http://clubz.bg/63513-pitbul_ubi_3_godishno_momche", "text": "Куче е убило 3-годишно дете в пазарджишкото село Мокрище днес, съобщи БНТ Около 14 ч днес в ромската махала в селото момченцето се озовало в двор при вързано куче. Опитало се да играе с него. Кучето се нахвърлило върху детето и го нахапало смъртоносно. Екипът на Спешна помощ само констатирал смъртта му. Собственикът на кучето е задържан, в полицията са повикани и родителите на детето.", "date": "2018.01.29", "title": "Питбул уби 3-годишно момче"}
{"url": "http://clubz.bg/63500-kyde_otivat_parite_na_migrantite_tablica", "text": "За втора последователна година трансферите на пари от други страни намаляват в света. Това е обратна тенденция, която се отчита за първи път от 30 години насам, показват данни на Световната банка. Трансферите на пари към Латинска Америка и Карибите обаче не следват тази тенденция - те стигат до рекордни стойности. В световен мащаб мигрантите са изпратили към родните си страни по оценки 574 млрд. долара през 2016 г. И това е намаление от 1,4% спрямо 2015 г. Но в Латинска Америка и Карибите - общо представляващи регион с недобри икономически условия - паричните трансфери са нараснали до 74,3 млрд. долара или това е ръст от 7,4% спрямо предишната година, когато са били 69,2 млрд. долара. Другият регион, в който има увеличение, е Европа, но то е много по-скромно - от 0,9%, отбелязват от изследователския център \"Pew\". Става дума за трансфери основно на пари, но и на други активи, които мигрантите изпращат обратно в родните си страни през официални канали като банките. Разбира се, истинският размер на изпращаните пари е много по-голям, защото най-малко тук не се отчита стойността на различни подаръци или парите, давани на ръка - примерно.  Основно парите за Латинска Америка идват от САЩ, където живеят около две трети от мигрантите от Латинска Америка и Карибите. Броят на имигрантите от този регион, които живеят в САЩ, продължава да расте, но ръстът е скромен и повечето новодошли са от Централна Америка, не от Мексико. Сред латиноамериканските и карибски държави най-големият получател е Мексико. Това са 28,6 млрд. долара през 2016 г. и това е една трета от получените от страните в региона пари. Следващите големи получатели на парични трансфери от мигрантите са Гватемала със 7,5 млрд. долара, Доминиканската република с 5,5 млрд. долара и Колумбия с 4,9 млрд. долара. Парите, получени от чужбина, представляват 29,4% от БВП на Хаити, за Карибите като цяло - са 8 на сто от БВП. В обратната посока от нашата страна към други държави са отишли 133 млн. долара. 13 млн. долара са отишли към Испания, 12 млн. към Русия и 9 млн. към Германия. Ето и останалите:", "date": "2018.01.29", "title": "Къде отиват парите на мигрантите? (ТАБЛИЦА)"}
{"url": "http://clubz.bg/63510-arsenal_kupuva_zvezda_na_borusiq_za_63_miliona_evro", "text": "\"Арсенал\" и \"Борусия\" (Дортмунд) са постигнали споразумение за трансфера на 28-годишния нападател от Габон  пишат медиите в Англия и Германия. Преговори се водят още от началото на годината. Според в. \"Дейли Мейл\", клубът от Лондон ще плати 55,4 милиона паунда (63 млн. евро) за Обамеянг. Футболистът ще подпише договор за 3,5 години, а заплатата му ще бъде 180 000 паунда на седмица. Това го прави най-високоплатеният играч на \"топчиите\". Мениджърът на \"Арсенал\" Арсен Венгер най-накрая се сдоби с габонеца, французинът от години следи една от звездите на Бундеслигата. Треньорът опитва да подсили тима си, който е пред угрозата да остане извън топ 4 във Висшата лига и за втори пореден сезон да не играе в Шампионската лига. През миналата седмица \"Арсенал\" бе принуден да се раздели с Алексис Санчес, който премина в \"Манчестър Юнайтед\", а \"артилеристите\" получиха в замяна Хенрик Мхитарян. Имаме сделка: Алексис е в \"Юнайтед\", Мхитарян - в \"Арсенал\" (ВИДЕО) Трансферът на Обамеянг може да означава напускане на френския национал Оливие Жиру. Таранът е желан от \"Челси\" и ако Роман Абрамович плати за него 35 милиона паунда, той може да смени стадион \"Емиратс\" със \"Стамфорд Бридж\". Все пак Жиру е резервен вариант за \"Челси\", който опитва да привлече Един Джеко от \"Рома\". До края на зимния трансферен прозорец има още дни, понякога най-интересните сделки се правят в последните часове.", "date": "2018.01.29", "title": "\"Арсенал\" купува звезда на \"Борусия\" за 63 милиона евро"}
{"url": "http://clubz.bg/63508-sled_brekzit_prehoden_period_do_kraq_na_2020_g", "text": "Преходен период до края на 2020 г., през който Великобритания да прилага изцяло правото на Евросъюза, но не участва във вземането на решения, поиска Съветът на ЕС. Министрите на 27-те упълномощиха Европейската комисия да започне преговорите с Лондон за преходния период до пълното оттегляне от блока. Тази позиция потвърди и главният преговарящ от страна на Еврокомисията Мишел Барние, който допълни: Великобритания вече няма да бъде член на Евросъюза след март 2019 г. и няма да участва във вземането на решения. Тя ще се превърне в трета страна, но до 31 декември 2020 г. ще трябва да спазва и поетите от ЕС външни ангажименти, коментираха двамата на съвместната пресконференция.Трябва да бъдат избрани конкретни приоритети, които да се обсъжат през 21-месечния период, например бъдещо споразумение за свободна търговия, допълни Барние. Еврокомисията ще иска европейското законодателство в областта на сигурността да бъде прилагано в преходния срок от Лондон по желание, както и досега. Великобритания следва да остане страна по търговските споразумения на ЕС, сключени по време на прехода, макар че няма да участва в приемането им. В този двугодишен срок британската страна ще остане в митническия съюз и в единния пазар, но няма да може да сключва двустранни търговски споразумения, освен ако не получи разрешение от ЕС. От март 2019 г., когато Великобритания напуска Евросъюза, страната повече няма да има представители в институциите на ЕС. Когато бъде преценено, това правило ще допуска изключения и британски представители ще бъдат канени на отделни срещи на равнище ЕС, без да имат правото на глас. Достатъчен напредък = Европа сита + \"Брекзит\" цял В петък главният преговарящ от страна на Великобритания Дейвид Дейвис заяви, че се надява съгласие по условията на преходния период до срещата на върха вБрюксел през март. Той поиска период от около две години, през които бртанският и европейският бизнес да се адаптират към новите условия след март 2019 г., когато Великобритания ще излезе от Евросъюза. Според Дейвис през това време Великобритания трябва да остане част от общия пазар и митническия съюз. Той обаче изрази притеснения, че Обединеното кралство ще рябва да приема всички решения, които ЕС взима, без да има думата. Брианският министър по въпросите на \"Брекзит\" смята, че преходният период трябва да играе ролята на \"мост\" към ново партньорство. Великобритания трябва да може да договаря търговски споразумения с трети страни, но те няма да могат да влизат в сила до края на преходния период, заяви още Дейвис. Дължината на преходния период също не е уточнена. Британската премиерка Тереза Мей смята, че той трябва да бъде две години, тоест до март 2021 г., докато главният преговарящ от страна на Еврокомисията Мишел Барние предлага той да приключи през декември 2020 г., когато приключва и програмния период на бюджета на ЕС.", "date": "2018.01.29", "title": "След \"Брекзит\" - преходен период до края на 2020 г."}
{"url": "http://clubz.bg/63504-atakata_na_erdogan_po_kyurdite_shte_ima_tejki_posledici_za_zapada", "text": "В която и държава да живеят, кюрдите водят трудно и опасно съществуване. В Иран кюрдският народ на запад страда от големи преследвания от Ислямската република, докато в Ирак кюрдите на север бяха изправени пред добре организирана военна операция. Те станаха и обект на дипломатическа инициатива - илюстрация на това, че въпреки политическите разногласия в Близкия изток кюрдските стремежи са в състояние да обединят Ирак, Иран и Турция в обща опозиция след референдума за независимост, пише в \"Гардиън\" Още по-поразителен е фактът, че западните сили също се обединиха срещу своите съюзници, иракските кюрди, които бяха толкова ценни в борбата срещу \"Даеш\". Начинът на разсъждение на западните правителства е логичен - даже хладно безпристрастен, - тъй като те остават ангажирани с политиката си за запазване на териториалната цялост на Ирак. Но от гледна точка на кюрдите те изглежда са полезни помощници, когато са необходими, и забравени приятели, когато не са.  Този модел отново е в действие в далечния север на Сирия, в Африн, който е под контрола на Силите за защита на народа (СЗН) и техния политически партньор партията Демократически съюз (ДС). Според Турция тези групи са синоними на Кюрдската работническа партия (ПКК), обявена от Турция и западните страни за терористична организация. Групите, напротив, твърдят, че са изцяло сирийски и са обвързани с Рожава, както те наричат региона, който би бил автономен в бъдеща федерална Сирия. Те са и твърди съюзници на Запада в битката с ИД.  Проблемът в тези доводи е в това, че всичките съдържат елемент на истина. Колкото и упорито лидерите на ДС да твърдят, че не са част от ПКК, косвени обстоятелства свидетелстват за друго. Това не е изненадващо. Преди време ПКК бе базирана в Сирия и правителството на Сирия поддържаше в продължение на години политика да насърчава сирийските кюрди да се включват в ПКК. Един ден тези бойци ще се завърнат у дома. Така че, макар това да не означава, че СЗН е ПКК, разбираемо е защо Анкара твърди обратното.  Все пак кюрдските групи са се доказали като политически отговорни с администрирането на своите територии в обстановката на хаоса от гражданската война в Сирия, започнала през 2011 г. А във военно отношение СЗН сякаш станаха близкоизточен еквивалент на спартанците. С ограничена екипировка, но с огромна дисциплина и абсолютна убеденост техните бойци се сражаваха упорито и накрая успешно защитиха Кобане. Този епизод ще бъде разглеждан от историята като повратен момент срещу ислямските джихадисти, която дотогава бе смятана за неудържима.  После, като главна съставна част от Сирийските демократични сили (СДС), те изтласкаха \"Даеш\" от село след село, не само в североизточна Сирия, но и по границата с Ирак на юг чак до провинция Дейр аз Зур. В сътрудничество със западни (най-вече с американските) въоръжени сили кюрдите придобиха опит и умения, които укрепват внушителните им вече позиции.  Накратко казано, от западна гледна точка, натовският съюзник Турция има право, но тогава право имат и кюрдските съюзници в борбата срещу \"Даеш\". Когато си изправен пред почти невъзможен избор, вероятно е по-лесно да избереш по-малкото зло. Но Африн не е битка, която западните правителства могат да пренебрегнат с лека ръка, както сториха с кюрдския референдум в Ирак.  На тактическо равнище закалените в битки кюрди вече нанасят сериозни загуби на протурските сили. Дали въоръжените сили на Турция биха имали по-голям успех? Това е малко вероятно, а даже и да го направят, това ще бъде на доста висока цена. Турските военни все още се възстановяват от провалилия се опит за преврат през юли 2016 г. срещу президента Ердоган. Ако турските сили или даже техните помощници затънат в кръвопролитна битка в Африн, тогава решението на Ердоган ще бъде поставено под въпрос от населението, което самият той направи по-националистическо и антикюрдско.  Нещо повече - кюрдите в Турция може да се възползват от подема в кюрдската войнственост и да задълбочат своя бунт. Такова надигане на кюрдския национализъм ще се прояви също в Ирак и Иран. При един разраснал се бунт, започнал с успех или даже с достойна загуба в защитата на Африн, едно по-мащабно въстание на кюрдите срещу своите държави и съюзници не е извън сферата на вероятностите.  Това евентуално кюрдско домино би имало трансформиращи и непредвидими последици и даже би разместило границите на държавите в Близкия изток. Има и друг възможен ефект на доминото, заплаха за който вече идва от Африн и е още по-обезпокоителен за Запада - въздействието върху единството в НАТО.  За Русия намесата в Сирия предостави възможност да подкопае единството в НАТО, да прокара руските интереси още повече в Източна Европа, в Балтийския регион и даже отвъд, на други места. След като Русия привидно помага на турската операция в Африн - като дава разрешение да се използва въздушното пространство и като осъжда САЩ за \"едностранните\" им действия в подкрепа на СЗН, - Москва би могла да претендира, че поне отчасти е дирижирала един прекрасно скроен план. Две страни от НАТО - САЩ и Турция или най-малкото техни помощници - може да се окажат въвлечени в много кръвопролитен и продължителен конфликт.  Затова събитията в Африн не засягат само бъдещето на кюрдите от севера на Сирия. Далеч не. Те могат да променят региона - особено Турция, Иран и Ирак - и да имат тежки последици за Запада, докато той се изправя пред предизвикателството на все по-влиятелната, динамична и способна Русия.  Време е Западът да застане пред неудобния въпрос - какво иска да постигне в Близкия изток освен повърхностните изявления за мир, стабилност и демокрация? Това със сигурност е изключително труден въпрос, но той трябва да получи отговор. При липсата на отговор събитията в Африн и това, което може да произтече от тях, ще продължат да пораждат последици, които да бъдат от полза за други.", "date": "2018.01.29", "title": "Атаката на Ердоган по кюрдите ще има тежки последици за Запада"}
{"url": "http://clubz.bg/63502-folksvagen_finansiral_eksperimenti_s_obgazqvane_na_hora", "text": "През 2014 г., малко преди избухването на скандала \"Дизелгейт\", учени провеждат необичаен експеримент: десет маймуни са оставени в херметически затворени помещения да гледат анимационни филми, докато вдишват газове от дизеловия двигател на \"Фолксваген Бийтъл\". Експериментът е финансиран от германски производители на автомобили и цели да докаже, че новите дизелови двигатели са по-чисти и по-малко вредни от старите, твърди \"Ню Йорк Таймс\". Германският вестник \"Щутгарт цайтунг\" пък съобщи, че  . В продължение на един месец в лаборатория в германския град Аахен те са били излагани на различни концентрации на отделяни от дизелови двигатели емисии, които съдържат азотни оксиди. Арестуваха шеф на \"Фолксваген\" за САЩ Учените, които провеждат експеримента обаче вероятно не знаят, че автомобилите, които са им предоставени, произвеждат много по-малко вредни емисии в лабораторни условия, отколкото на пътя. Това става ясно по време на сканадала \"Дизелгейт\". През септември 2015 г. стана ясно, че \"Фолксваген\" е оборудвала около 11 млн. коли в цял свят с устройства, които да дават по-ниски от реалните данни за отделяните от двигателите емисии, за да бъдат сертифицирани за продажба. Данните, открити при последващите разследвания обаче разкриват, че няколко европейски автомобилни произвидители - \"Фолксваген\", \"Даймлер\" и БМВ - са финансирали подобни проучвания, за да докажат, че дизеловите двигатели всъщност не са толкова вредни и не трябва да бъдат затягани ограниенията върху тях. Volkswagen намери евтино решение на \"Дизелгейт\" Организацията, която поръчва изследванията - Европейски изследователски център за околната среда и здравето в транспортния сектор - получава финансиране изцяло от Фолксваген, Даймлер и БМВ. Центърът спира работа миналата година. Наетите от него учени провеждат проучвания, които да поставят под въпрос решението на Световната търговска организация от 2012 г. да обяви емисиите от дизеловите двигатели за канцерогенни. Автомобилните производители коментират, че работата на учените е напълно легитимна. Даймлер и БМВ казват, че не са знаели за спорните експерименти с маймуни и хора. В отговор на статията на \"Ню Йорк Таймс\" Фолксваген обяви в туитър, че \"се разгранчава от всякакви форми на насилие над животните\". Volkswagen намери евтино решение на \"Дизелгейт\"", "date": "2018.01.29", "title": "\"Фолксваген\" финансирал експерименти с обгазяване на хора"}
{"url": "http://clubz.bg/63505-az_sym_putinman_video", "text": "Сатиричната песен „Путин“ на американския композитор и изпълнител Ранди Нюман, посветена на руския президент Владимир Путин, бе отличена с награда Грами, предаде Франс прес. Песента е замислена като ироничен химн, посветен на руския президент, който ще се яви на избори за четвърти мандат и ако ги спечели, ще остане на власт до 2024 г., отбелязва АФП. Нюман обяснява, че започнал да пише песента много преди Доналд Тръмп да спечели изборите в САЩ и да се появи проблемът с руската намеса в тях. Той се впечатлил отначало от всички снимки, на които Путин е гол до кръста. Нюман твърди, че отначало написал доста по-крайна версия, но малко е посмекчил. Ранди Нюман е получавал шест пъти награди Грами и два пъти Оскар. Автор е на песента \"Обичам Лос Анджелис\" (\"I Love L.A.\") и на една от песните във филма \"Toy Sory\", но също и на сатирични песни, добавя АФП. Путин гол до кръста в ледена вода (ВИДЕО) Наскоро Путин отново не изневери на желанието си да демонстрира мачизъм като се топна в студени води на Богоявление.", "date": "2018.01.29", "title": "\"Аз съм Путинман\" (ВИДЕО)"}
{"url": "http://clubz.bg/63506-moskovski_nqma_da_podava_ostavka_nito_shte_iska_ot_bdj", "text": "Министърът на транспорта, информационните технологии и съобщенията Ивайло Московски няма да подава оставка, нито ще иска оставките на ръководството на БДЖ. Това обяви самият той на извънредна пресконференция, след като от БСП му дадоха 24 часа да уволни шефовете на железниците заради корупция, заплахи на ръководители към служители и издръжката на футболния отбор \"Локомотив БДЖ\". В дебатите по вота на недоверие, поискан от социалистите миналата седмица - и отхвърлен от парламента, тези данни не бяха изнесени. БСП иска уволнения в БДЖ до 24 часа, иначе - оставка на Московски Соцдепутатите поискаха и проверка на Сметната палата и Главна инспекция по труда - заради извънредния труд, но Московски заяви, че екип на Сметната палата трети месец е в БДЖ и резултатите ще бъдат съобщени. Министърът посочи, че \"макар да носи оставката в джоба си и не представлява проблем да си я подам\", няма да го направи. Като аргумент посочи:  \"Няма друга партия освен БСП, която да съсипва БДЖ. Тях ще ги идентифицират със съсипването на железниците, а нас - с работата им\", каза още Московски, който е за трети път транспортен министър в третия кабинет на Бойко Борисов.  По думите му ремонт на локомотиви не се прави. \"Въобще думичката \"ремонти\" е манипулативна и невярна. Първо, това са локомотиви от 43-та и 46-та серия и минават минимално санитарно обслужване - т.е. козметични неща, които могат да бъдат коригирани. Така че колегите налагат заблуда, като говорят за ремонти. Благодарение на БСП, е затворен единственият завод за ремонти - по време на тяхното управление, така че сега ние нямаме в България къде да ремонтираме локомотиви. Единственият начин е те да бъдат закарани в друга държава“, каза още той и посочи, че в новата процедура за железниците е предвидено да бъде създадено и депо за ремонт на локомотиви. БДЖ купува 15 нови влака, но след три години Оценката на Московски е, че БДЖ вече малко по малко се стабилизира и си е стъпило на краката. Той заяви още, че по време на неговото управление са арестувани най-много служители на \"Автомобилна администрация\" и това показва, че няма политически чадър над тези хора. Както стана ясно от пресконференцията, футболният отбор към БДЖ ще бъде закрит, макар от управата да увериха, че железниците не харчат пари за него.  На своя пресконференция зам.-председателят на ПГ на \"БСП за България\" Георги Свиленски  коментира репортаж по Нова тв за футболния отбор на БДЖ. \"През август 2016 г. ние изнесохме същите тези факти, които продължават и до днес - наличието на футболисти в БДЖ. Защо БДЖ поддържа футболен отбор?“ БДЖ купува 15 нови влака, но след три години", "date": "2018.01.29", "title": "Московски няма да подава оставка, нито ще иска от БДЖ"}
{"url": "http://clubz.bg/63503-bsp_iska_uvolneniq_v_bdj_do_24_chasa_inache_ostavka_na_moskovski", "text": "От БСП \"дават 24 часа\" на министъра на транспорта Ивайло Московски да уволни ръководството на БДЖ и ако не го стори - ще настояват за оставката му. Това обяви депутатът Георги Свиленски, който е и специалистът на групата на левицата по въпросите на транспорта. Поводите -  , в което се разказва за нередности в няколко посоки. Първо - за лоши ремонти на локомотиви, направени от частна фирма, след които ремонтираните машини се чупят моментално. Второ - за изключително голямо превишение на правилата за извънреден труд на машинистите, което поставя под риск и тяхното здраве, и това на пътниците и трето - за назначени на щат в БДЖ футболисти, които трява да контролират охраната на имущество на държавните железници, но те не ходят на работа. В отбора на БДЖ - за който левицата е алармирала още през 2016 г. и тогава министър Московски е казал, че не знае за тези назначения, играе и шефът на БДЖ Владимир Владимиров.  По думите на Свиленски битката с корупцията в БДЖ се изразява в това, че служители, които алармират за нередности, биват уволнявани. След разследването на Нова тв пък един от тези служители е бил заплашен с думите \"ти си мъртъв\" от своя началник.  В централата на БСП бе и бивш началник в БДЖ - Християн Кръстев, който заяви, че извънредният труд на машинистите, който противоречи и на Кодекса по труда, и на правилата в самата компания, е \"самоубийство и убийство на пътниците\". По думите му не може човек, който е спал 4 часа, да кара бързия влак София-Варна, да преспи във Варна, да се върне обратно и да го пишат пак на работа. Според него и извършването на ремонти на машини на БДЖ се прави по странен начин - по договор от 2016 г. Схемата доизясни Свиленски, който заяви как всъщност въпросните ремонти се правели в депо на БДЖ, от служители на БДЖ, с техника на БДЖ, а частната фирма извършва само фактурирането. Депутатът от левицата каза още, че още утре сигналите за нередности в БДЖ ще бъдат заведени във всички отговорни институции.  Социалистите бяха поканени и уволнения днес, въпреки че заканата е от 7 месеца, началник в Държавна агенция \"Автомобилна администрация\" Кънчо Димитров. Той е бил човекът, заради чиито сигнали миналата година бяха задържани служители на агенцията за продажба на шофьорски книжки. Свиленски припомни думи на ръководителя на специализираната прокуратура Иван Гешев, казани след ареста на шестима служители на ДАИ за фалшиви книжки, че ако бъдат пуснати и възстановени на работа - то те са заплаха за сигурността на страната.  БСП настояха за оставката на зам.-министъра на транспорта Ангел Попов заради казуса в ДАИ. А Кънчо Димитров обяви, че ще обжалва уволнението си в съда.  Очаква се отговор на Ивайло Московски по темата.", "date": "2018.01.29", "title": "БСП иска уволнения в БДЖ до 24 часа, иначе - оставка на Московски"}
{"url": "http://clubz.bg/63512-fandykova_12_000_poveche_pytuvaha_s_gradski_transport_sys_zelen_bilet", "text": "12 000 души повече с се возили вчера в метрото, в деня на зеления билет в София на стойност 1 лев. Това обяви в ефира на БНТ кметицата Йорданка Фандъкова. И призна, че е рано да се правят анализи за това дали има ефект от въвеждането на по-евтиния билет, а и това е една мярка от много предстоящи. Днес пътуваме със зелен билет - 1 лев за всички линии В момента се работи и по други ключови мерки - подмяна на автопарка, подобряване на инфраструктурата. Има избран изпълнител за новите 60 газови автобуса, които са еко-решението на столицата, обясни кметицата.", "date": "2018.01.29", "title": "Фандъкова: 12 000 повече пътуваха с градски транспорт със \"зелен билет\""}
{"url": "http://clubz.bg/63511-nagrajdavat_pisateli_otkazvashti_da_iznasilvat_v_knigite_si_jeni", "text": "Във Великобритания е учредена литературна награда Staunch. Тя ще се връчва на автори на трилъри, в чиито произведения женските персонажи не биват насилвани, преследвани, убивани и подлагани на сексуална експлоатация, съобщава „Гардиън“. Основателката на отличието, сценаристката Бриджит Лоулес, подчертава, че насилието по отношение на жените в художествената литература е „достигнало абсурдни висоти“. Финансовото изражение на наградата е две хиляди паунда. Победителят ще бъде обявяван на 25 ноември — церемонията е насрочена за Международния ден за борба с насилието по отношение на жените. Според Лоулес решила да основе новия приз след миналогодишното връчване на киноотличията BAFTA — наложило ѝ се да изгледа цял куп филми, в които имало изнасилване на жени. Като мотиватор за създаването на литературната награда послужили и многобройните сексскандали, разгорели се в Холивуд в края на 2017 г.. По-рано през януари и актрисата Кийра Найтли се оплака, че в във съвременните филми почти винаги има жена, която става жертва на изнасилване. Найтли призна, че по тази причина почти е престанала да се снима в проекти, в които действието се развива в наши дни.", "date": "2018.01.29", "title": "Награждават писатели, отказващи да изнасилват в книгите си жени"}
{"url": "http://clubz.bg/63497-putin_dovede_stranata_si_do_zadynena_ulica", "text": "Нервността сред руския елит расте. Приближава дата, от която тръпнат много олигарси, предизвиква главоболие и в Кремъл. Не става дума за президентските избори през март, а за 29 януари, когато по силата на закон американското правителство трябва да оповести нови санкции. От една страна наказателните мерки са насочени слещу бизнесмени с отношения към руския апарат за сигурност. От друга Вашингтон възнамерява да оповести “черен списък” на олигарси и техни приближени. Посланието е ясно. Който принадлежи към руския господстващ елит и извлича ползи от корупционната система на Кремъл, той е заплашен от международно клеймо. Американският закон е насочен срещу слабо място, сиреч по противоречието – всесилните в Москва ругаят аморала на Запада, но с удоволствие въртят бизнес с него, тайно влагат пари в данъчни оазиси, изпращат децата си в западни училища и се наслаждават на живот в американски метрополии. Този хубав двойнствен живот за един или друг верен на Кремъл магнат изглежда застрашен. На този фон президентските избори на 18 март са си чиста разходка. Преизбирането на Путин отдавна се знае. Разделената на протовоборстващи лагери ръководна прослойка не вижда алтернатива на Путин. Нейният най-голям враг не са многото кандидати за президентския пост, а апатията в страната, която би могла да доведе до позорно ниско участие на вота. Повече от козметична грешка е фактът, че чрез юридически фарс на опозиционния лидер Алексей Навални бе наложена забрана да участва в надпреварата. Това свидетелства за непонятна параноя – въпреки огромния си пропаганден апарат Кремъл не се реши да даде платформа на бореца срещу корупцията Навални. Но докато в демократични държави преизбирането на президент укрепва политическите му позиции, Путин едва ли може да се надява на подобен ефект. Когато през май елитът на страната ще присъства на клетвата му в пищната тържествена зала на Кремълския дворец, на всички би следвало да им ясно, че часовникът, отмерващ времето му, бие все по-силно. Това ще е четвъртият му и съобразно конституцията последен мандат. Какво ще дойде след това, никой не знае. Дълбоко в съзнанието обаче са заседнали много кървави смени на властта, както и липса на традиция на нейното мирно предаване от избран държавен глава на следващия. Че стрелките на часовника неумолимо се въртят, без съмнение го знае и Путин. Той доминира в политиката от 18 години, ако се смята и времето между 2008 и 2012 г., когато даде под наем президенството на следовника си Дмитрий Медведев, но като премиер продължи да дърпа конците. В събота Путин постави рекорд – по-дълго е на власт, отколкото съветския държавен и партиен ръководител Леонид Брежнев. И до днес Брежнев се смята за символ на златната ера на стабилност, но същевременно името му се свърза със застой и фатална неспособност за провеждане на реформи. Среща със „сивия кардинал на Кремъл“, създал Путин (НА ЖИВО) На пръв поглед политикът на консенсуса Брежнев и хладнокръвният тактик Путин нямат нищо общо. Докато починалият през 1982 г. действащ съветски лидер през последните си години физически беше развалина и повод за безкрайни вицове, разказвани под сурдинка, 65-годишният Путин изглежда е в разцвета на силите си. Но и неговото господство е със симптоми на износване. Популярността му не може да въведе в заблуда, че равносметката от третия му мандат е твърде мрачна – хубавите години са минало, икономиката е в парализа. Докато през 2008 г. икономически ръст от 7  на сто беше впечатляващ, впоследствие след две рецесии Русия се срина. Бедността отново нараства. От 2014 г. реалните приходи спадат. Днес 12 милиона граждани живеят под чертата на бедността, с два милиона повече в сравнение с предишните президентски избори. Стагнацията започна преди да започнат да падат цените на суровия петрол и да бъдат наложени икономически санкции. Проблемът се корени в структурни слабости. Путин може и да е неоспорим господар, но икономически и политически доведе страната си до задънена улица. Така времето до 2024 г. е под лош знак. Икономическата стагнация ще продължи, докато Путин се бои от реформи и на народа предлага продължаване на досегашната линия. Постепенно ще се обостря и дилемата по нерешения въпрос за наследник във властта. Без персонално и идейно обновяване Кремълският режим все повече ще закостенява. Същевременно не се задава подходящ наследник, който като Путин в рамките на режима да балансира между противоборстващите си сили. За публичен избор изобщо не може да се говори, тъй като при смяна на режима цялото кремълско ръководство се опасява, че ще попадне под ударите на закона и ще загуби натрупаните си богатства. С оглед на 2024 г. руският елит скоро ще си зададе въпроса: “Защо изобщо да се променя нещо? Защо да се започва дебат по наследник, който само би довел до битки за преразпределяне на власт и дестабилизиране на системата?” Че от чист страх от промени Русия държи на “гаранта за стабилност” Путин, то това и след шест години ще е реален сценарий. Не е голямо препятствие промяна в конституцията по отмяна на ограниченията за мандатност. През 2030 г., в края на петия си мандат, Путин би бил на 77 години, но по-дълго на власт от Сталин и последния руски цар Николай Втори. По продължителност на господство почти би се мерил с Екатерина Велика, първата покорителка на Крим през XVIII век. Който се надява, че демокрацията ще си проправи път, заради апатията сред населението няма да забележи особени сигнали.  В обозримо бъдеще важи това, което беше казал председателят на Думата Вячеслав Володин: “Путин е Русия, без Путин няма Русия.”  ", "date": "2018.01.29", "title": "Путин доведе страната си до задънена улица"}
{"url": "http://clubz.bg/63495-firma_za_posledovateli_v_twitter_otkradnala_55_hilqdi_samolichnosti", "text": "Прокуратурата на щата Ню Йорк разследва фирма, която продава профили на фалшиви последователи в социалните мрежи, съобщи Би Би Си. Компанията Devumi е обвинена в кражба на самоличностите на хиляди хора, но отрича, съобщава още \"Ню Йорк Таймс\". Според потърпевши, техните имена и снимки са откраднати, за да се създадат реално изглеждащи ботове. Умира ли Twitter? Политици, знаменитости и други публични фигури могат да плащат на компанията, за да бъдат следвани от бответе и така да увеличат популярността си. В социалните мрежи големият брой последователи свидетелстват за силно влияние върху общественото мнение и могат да донесат различни ползи. На уебсайта на компанията   в Twitter, 9 долара за 20 ретуита, и автоматични харесвания за 19 долара месечно. Devumi предлага подобни услуги и в други платформи -  . Компанията има налични поне 3.5 милиона бота. Според разследващите поне 55 000 от тях използват \"имената, профилните снимки, родните градове и други лични данни на реални потребители на Twitter\". Социалната мрежа съдейства на разследващите и обяви, че работи за спиране на дейността на Devumi и подобни компании. Twitter позволява създаването на автоматични акаунти (ботове), но забранява продажбата им. Представители на платформата обявиха, че ще изтрият профилите, които са си купували последователи.", "date": "2018.01.29", "title": "Фирма за последователи в Twitter откраднала 55 хиляди самоличности"}
{"url": "http://clubz.bg/63498-169_rusnaci_shte_uchastvat_na_zimnite_igri_v_yujna_koreq", "text": "Международният олимпийски комитет обяви броя на руските спортисти за зимните игри в Пьончан (Южна Корея) - 169. Форумът се открива на 9 февруари, а закриването е на 25-и. Първоначално Русия, която има забрана да участва като национални отбори и делегация, беше подала списък с 500 имена. На първата \"цедка\" МОК зачеркна 111. От Лозана обявиха, че само спортисти с чисти от допинг досиета могат да стартират в Пьончан. За някои имало съмнения, че са приемали забранени вещества. Те бяха отрязани без много обяснения и без обосновка. Някои от тях сезираха Арбитражния спортен съд (КАС) и чакат решения в дните до игрите. Ако КАС отсъди в тяхна полза, бройката на руснаците може да нарасне. Това обаче е малко вероятно да се случи, пък и МОК може да внесе контраобжалване и процедурата да се проточи, коментират специалисти по спортно право пред \"РИА Новости\". Руснаците ще стартират в Пьончан под неутрален флаг. Тежният статут е \"Спортисти от Русия\". Ако някой спечели титла, няма да се звучи химнът на страната му, а олимпийският. Също така на откриването и закриването руснаците ще дефилират със знамето на МОК. Тя няма да имат делегация и официални лица на форума в Южна Корея. Същото се отнася и за параолимпиадата в Пьончан (9-18 март). Русия няма право да присъства, но отделни спортисти могат. Техният брой е в порядъка на 30-35 състезатели с увреждания, разкрива Международният олимпийски комитет пред \"РИА Новости\". А южнокорейските зимните игри ще поставят рекорд за брой на участниците. Регистрираните състезатели са 2925 от 92 страни. За първи път ще има представители на Малайзия, Сингапур, Еквадор, Еритрея, Нигерия и Косово. САЩ ще бъдат представени от най-много състезатели - 242-ма, а на второ място е Канада с 226. Броят на българските участници е 21 и това ще бъде втората най-многолюдна наша делегация в последния четвърт век след тази в Солт Лейк Сити през 2002 г., където имахме 22-ма състезатели.", "date": "2018.01.29", "title": "169 руснаци ще участват на зимните игри в Южна Корея"}
{"url": "http://clubz.bg/63493-chehiq_sys_zeman_kym_rusiq_i_kitaj", "text": "Победата в събота на чешкия президент популист Милош Земан срещу проевропейския му съперник Иржи Драхош, приветствана незабавно от Москва и Пекин, може да ориентира още по-уверено към Изтока страната - членка на ЕС, и да задълбочи неяснотите около бъдещото правителство, коментира Ян Маршал от Франс прес. Преизбирането на 73-годишния Земан - лидер с проруски, прокитайски и антимигрантски нагласи, \"има риск да отслаби връзките ни със Запада и вместо това да засили връзките с Изтока\", смята политологът Йозеф Млейнек, потърсен от агенцията. Преизбран за втори петгодишен мандат, Земан получи 51,36 на сто от гласовете срещу 48,63 на сто за 68-годишния академик Иржи Драхош при активност 66,6 процента. Страхът от мигрантите и неприемането на квотите, препоръчвани от Брюксел, изиграха решаваща роля за успеха на Земан, който нарича притока на мигранти в Европа \"организирано нашествие\" и \"хранителна среда за терористични нападения\". Въпросът за бъдещата ориентация на чешката външна политика е преплетен с интригите около съставянето на ново правителство, продължаващи от парламентарните избори през октомври в тази дълбоко разединена страна. До момента Земан винаги е одобрявал дейността на милиардера популист Андрей Бабиш, втори по богатство в страната, чието центристко движение \"Действие на недоволните граждани 2011\" (AНO) спечели парламентарните избори през октомври, получавайки 78 от общо 200 места в долната камара. Правителството на малцинството на Бабиш, включващо министри от АНО и независими експерти, бе категорично отхвърлено на 16 януари от депутатите на осемте останали политически сили. Тези партии не гледат с добро око на обвиненията срещу премиера в измама с европейските субсидии - афера от 2007-2008 г. След формалната оставка на Бабиш, подадена в сряда, президентът, без още да е сигурен в преизбирането си, му възложи да започне преговори за ново правителство. Земан ще настоява още по-силно да се включи в съставянето на правителство, в което ще иска да сложи фигури, приели неговата политика, смята Млейнек. Сега Земан би желал Бабиш да се сдобие с подкрепата най-малко на 101 от 200-та депутати, преди да го назначи отново. В събота той отпусна на бившия министър-председател достатъчно време за преговори с другите партии. Формирането на жизнеспособно правителство се очертава като същинско акробатично изпълнение за Бабиш. Силите, които би желал да привлече, и най-вече дясната Гражданска демократическа партия (чиято евентуална коалиция с AНO би разполагала с мнозинство от 103-ма сред 200 депутати) не са склонни да се поддадат на ухажванията му. Путин и Земан - взаимноизгодният цинизъм  Затова пък онези, които му се предлагат - крайнодясното и евроскептично Движение \"Свобода и пряка демокрация\" и Комунистическата партия на Чехия и Моравия, не са добре дошли, тъй като Бабиш не иска да постави под въпрос членството на страната в ЕС. Още има въпросителни около позицията на Чешката социалдемократическа партия, в чиито среди изглежда се откроява група, настроена за коалиция с АНО. При все това АНО и социалдемократите, взети заедно, биха разполагали едва с 93 места в долната камара, което би им наложило да търсят поне още един съюзник - например комунистите, доста благосклонни към преизбрания президент.  Милиардерът твърди, че бъдещото му правителство ще води проевропейски курс и няма да се поддаде на призивите за свикване на референдум в Чехия за напускане на ЕС. БТА.", "date": "2018.01.29", "title": "Чехия със Земан - към Русия и Китай!?"}
{"url": "http://clubz.bg/63501-ministyr_obeshta_prez_2020_g_byrz_pyt_do_syrbiq", "text": "До две години и половина очакваме да бъде изграден скоростният път между София и сръбската граница. Това съобщи министърът на регионалното развитие и благоустройството Николай Нанков след срещата с вицепремиера на Сърбия Зорана Михайлович и министъра на транспорта, съобщенията и информационните технологии на България Ивайло Московски.  През 2010 г. премиерът Бойко Борисов обеща 32-километровото трасе до сръбската граница да е магистрала, след срещата си с тогавашния сръбски премиер Мирко Цветкович. Това така и не се случи. Търгът за отсечката, която е част от европейски коридор №10, беше планиран да се обяви през 2012 г. Обещанията за пътя бяха подновени през 2014 г., но отново безрезултатно. Сега обаче, на 9 януари т.г.  бяха отворени 12 оферти за избор на изпълнител при изготвянето на техническия проект и строителството на \"Модернизация на път І-8 Калотина – Софийски околовръстен път от км 1+000 до км 15+500 и етапна връзка\". Това е участъкът след ГКПП \"Калотина\" до пътния възел при Драгоман. Общата му дължина е 14.5 км. Индикативната стойност на проекта е 141 667 715 лв. без ДДС. Част от средствата са осигурени от Механизма \"Свързана Европа\". 12 са отворените на 10 януари оферти за избор на изпълнител за изготвянето на технически проект и строителство на \"Модернизация на път І-8 Калотина – п. в. \"Храбърско\" от км 15+500 до км 32+447,20 и етапни връзки\". Това е участъкът между Драгоман и Сливница, с дължина 16.98 км. Индикативната стойност на проекта е 117 млн. лв. без ДДС и ще се финансира от републиканския бюджет. Според Нанков за реализиране на устойчиви проекти от двете страни на границата има бюджет от почти 35 млн. евро. Наред с това той посочи като важен приоритет за България и връзката по река Дунав.  Московски заяви, че ще работят по подписване на споразумение за воден и железопътен транспорт. Той посочи, че двете държави са си поставили рамка от около 6 месеца, в която трябва да бъдат намалени драстично цените за роуминг услуги. ", "date": "2018.01.29", "title": "Министър обеща през 2020 г. бърз път до Сърбия "}
{"url": "http://clubz.bg/63490-proverki_i_na_prodavachite_na_palati_i_ferarita_vyzmojni_sa_i_zapori", "text": "Още превантивно върху недвижимости и автомобили - обект на обявената от прокуратурата мегапроверка на богаташите, може да  Това може да стане за тези техни собственици, които са подсъдими или обвиняеми, тъй като законодателят към много наказания в Наказателния кодекс е предвидил освен затвор Това каза говорителят на главния прокурор Румяна Арнаудова по повод обявената от сутринта активност на прокуратурата спрямо близо 500 богаташи.   Цацаров разпореди акция \"Богатство\" - имало 193 бентлита Друга интересна подробност, която стана ясна от брифинга днес, е, че проверяващите ще се интересуват  . Акцията на прокуратурата пък ще се простира само да физически лица – не до фирми. Другата не особено учудваща новина е, че колосален процент от мегабогаташите е в София, разбра се още от думите на Арнаудова. При главния прокурор Сотир Цацаров идвали справки от две посоки: от Централно управление на НАП - обхващаща 365 физически лица, които, съпоставени с данните на Агенцията по вписванията, са придобили в рамките на 2015 и 2016 г. недвижими имоти с обща стойност над 500 000 лв. От тях 120 лица за същите две години са придобили имущества за над 800 000 лв. От Главна дирекция \"Национална полиция\" пък са постъпили справки за автомобили, които са с изключително висока стойност - \"Ролс Ройс\", \"Ферари\", \"Ламборджини\", \"Майбах\" и \"Бентли\"  Част от тези автомобили са с чужди регистрации, но се управляват на територията на България, но дори и така информациите представляват законен повод за започване на проверка, обясни прокурорката. Двата вида престъпления, за които ще се проверява, са евентуално извършени . Действията са почти идентични, разликите са само във вида на имуществото, заяви Арнаудова. Тя каза, че вече са готови и чакат разпореждания от прокуратурата териториалните дирекции на НАП и полицията. Същото ще е и при автомобилите. Там също ще се проверява предходният собственик. Проверката, която стартира, показва гигантски, но очаквани дисбаланси. Според петте апелативни района, на които е парцелирана съдебната карта на България. От общо забогателите за две години с имоти за над половин милион лева 283 лица, 185 са в София, а пък 88 са декларирали придобити недвижимости за над 800 000 лв. В Пловдив в обхвата попадат общо 27 лица – 18 над 500 000 лв., а 9 - над 800 000. Във Варна това са 29 лица (20 над 500 000 лв., а 9 над 800 000), а в Бургас 19 души, съответно - 11 и 6. Водят се две отделни преписки, за да може във всеки един момент, ако главният прокурор поиска, веднага да му бъде предоставена информация, подчерта Арнаудова. И... И още... ", "date": "2018.01.29", "title": "Проверки и на продавачите на палати и ферарита. Възможни са и запори"}
{"url": "http://clubz.bg/63487-polsha_iska_sasht_da_sankcionirat_evropejski_firmi_v_severen_potok_2", "text": "САЩ да наложат глоби на европейските фирми, участващи в проекта за газопровода \"Северен поток 2\", поиска полският премиер Матеуш Моравецки. В проекта за газопровода между Русия и Германия участват Engie, OMV, Shell, Uniper и Wintershall. Законът за противодействие на противниците на Америка чрез санкции, приет през лятото на миналата година и влязъл в сила през септември, налага ограничения върху Русия, Северна Корея и Иран. Законът беше остро критикуван от Германия и Австрия заради възможността да повлияе на изграждането на \"Северен поток 2\". САЩ: Газопроводът Русия-Германия е заплаха за енергийната сигурност Полша, Украйна и балтийските държави се опасяват, че газопроводът ще засили зависимостта на Европа от руския газ и ще даде на Кремъл милиарди долари допълнителни приходи, с които да финансира още по-голямо нарастване на военната си мощ по границите на Европейския съюз. Полша все още задоволява около две трети от консумацията си на газ с внос от Русия. Тя обаче инвестира значителни средства в изграждането на терминал за втечнен природен газ на брега на Балтийско море, като подписа и дългосрочен договор за покупка на втечнен газ от САЩ.  Коментарът на Моравецки идва след срещата с американският държавен секретар Рекс Тилърсън в събота. Тогава Тилърсън заяви, че САЩ гледат на планирания газопровод като на заплаха за енергийната сигурност на Европа. Германия и ЕС могат да направят \"Северен поток-2\" удобен за всички Германия и ЕС могат да направят \"Северен поток-2\" удобен за всички", "date": "2018.01.29", "title": "Полша иска САЩ да санкционират европейски фирми в \"Северен поток 2\""}
{"url": "http://clubz.bg/63492-sreshta_sys_%E2%80%9Esiviq_kardinal_na_kremyl%E2%80%9C_syzdal_putin_na_jivo", "text": "Човекът, открил потенциала на Владимир Путин – Глеб Павловски, гостува в София по покана на Иван Кръстев и Книгоиздателска къща „Труд“. Двамата ще представят книгата „Време и място“ – интервюта на Кръстев с Павловски – на 29 януари, понеделник, в Литературен клуб „Перото“.  Политическият инженер Павловски ще разкаже за живота зад кулисите в Кремъл и защо го наричат „сивия кардинал на Кремъл“. Присъстващите навярно ще чуят и как Павловски става персона нон грата за властта. Срещата можете да гледате през видеообектива на Клуб Z на живо тук: \n\t Годината е 2011 година, месец април. Москва. Както стотици пъти през последните двайсет години, Глеб Павловски,  влетява в сградата, в която се помещава президентската администрация, на път за поредното съвещание. Но този път нещо не е както трябва. Объркан, охранителят му обяснява, че е станала някаква техническа грешка и според компютъра пропускът на Глеб Олегович е невалиден. Но на Павловски му е ясно, че грешката не е техническа. На другия ден не само руските вестници, но и „Ню Йорк Таймс“ и „Файненшъл Таймс“ съобщават като централна новината, че Павловски е прогонен от Кремъл. Причината най-вероятно е невидимата война между Путин и Медведев кой ще бъде следващият президент на Русия. Коментаторите са единодушни, че с прогонването на Павловски нещо е приключило в руската политика. Провокиран от живота на Павловски и най-вече от това какво кара путиниста Глеб да се обърне срещу лидера, през 2012-а политологът Иван Кръстев се среща с него. Българският политолог провежда серия от интервюта, събрани в книгата „Време и място“. Представяме ви откъс от книгата:   Глеб Павловски: – Бях го чул отдавна, още през 1990 година, но тогава не му обърнах внимание. Чух го от същия този Игрунов, когато той се върна от конгреса на „неформалите“ и разказваше какви интересни хора срещнал там. Един от тях бил представител на Собчак, някой си Путин… И Игрунов каза: „Ето кой би могъл да стане лидер вместо Горбачов“. Наскоро той ми напомни нашия разговор и като попрелистих бележниците си, наистина намерих една ремарка: „президент Пудин?“. По-незабравима бе срещата през лятото на 1998 година. В Кремъл се обсъждаше как да се заздрави правителството на Кириенко. Тъкмо бяха направили Путин заместник-ръководител на администрацията на президента, след седмица той щеше да стане ръководител на ФСБ. Повтарях непрекъснато моята тогавашна мантра, че президентът трябва да въведе извънредно положение. През слабите години при решаването на всеки един въпрос акцентирах върху силата. Путин изведнъж възрази: „Извънредно положение може да въвежда или собствената, или страшна власт“. Тази мисъл беше неочаквана и аз я запомних, макар преди рядко да обръщах внимание на неговите реплики. Впрочем, обсъжданията не завършиха с нищо и през август на 1998 година настъпи банкрутът. Г.П.: – Думата „приемник“ промени цялата картина и стана причина за много отклонения. Естествено, че на Елцин му трябваше приемник, но приемник на какво и в кое? От 1996 година и до края на управлението му ние говорехме не за приемник, а за властта. Власт, власт и власт! Как след Елцин да се създаде силна и разумна власт? „Приемник“ беше синоним на понятието власт, което постепенно изместваше понятията държава, общество и страна. Ето кое беше в центъра на проекта от 2000 година и за какво години наред работеше администрацията на президента. Това изместване на смисъла от образа на страната към образа на властта вече се носеше из атмосферата. Например групата на Гусински Медиа-Мост, за да не допусне след изборите през 1996 година Чубайс да запази своята апаратна машина, създаде свой пиар проект. И как го нарече? „Технология на властта“! Меритократите от Мост знаеха, че това е заглавието на книгата на Авторханов – популярен антисталински памфлет. Самото това словосъчетание в 90-те беше иносказание на сталинизма. Но предишните табута паднаха и околокремълските дебати се свеждаха до един въпрос – как технически да се създаде и задържи властта? Смяташе се, че нерушимостта на страната ще бъде опазена само от нерушимата власт на президента. В това уравнение е коренът на много нещастия. Едновременно се търсеше политическо „лепило“ за прокремълската коалиция на бъдещите избори. Аз я виждах като коалицията на реванша на загубилите. Имах предвид групите, които най-много пострадаха от реформите на 90-те и разрушаването на съветските социални институции: държавните служители, лекарите и учителите, армията, ФСБ, учените и пенсионерите. На загубилите трябваше да се даде шанс за властови реванш, а не просто за симпатичен кандидат. Но какво се имаше предвид под „власт“? Разбира се, не онези слаби конституционни институции, които съществуваха само на хартия. Ние представяхме властта, за която говорехме, като нов режим, осъществяван в рамките на предишната конституция. Г.П.: – Разбира се. Само различна власт би могла да реши нерешения от Елцин проблем – да „отдели“ личността на президента от държавата Руска федерация, която беше нелегитимна за половината и население. Иначе при оттеглянето на създателя създанието изчезва – както се провали „преустроеният“ либерален Съюз заедно с отишлия си Горбачов. Ние със сигурност знаехме, че Елцин не може просто да бъде сменен от кого да е. Трябваше да дойде съвсем друга по стил политика и постсъветският период да завърши. По моя молба Александър Ослан, президент на Фонд „Обществено мнение“, една от трите водещи социологически служби в страната, сондира структурата на очакванията за властта. Той предпочиташе да говори за цели на доминацията, поради което бюлетините на ФОМ получиха името „Доминанти“. Замисълът беше чрез смесването на средствата на администрацията, публичната политика и масмедиите да се създаде зона на безспорна хегемония на властта като виртуален плацдарм за бъдещия режим. Към края на 90-те това се наложи до такава степен, че вече почти не се обсъждаше. Г.П.: – Общо взето, да. Макар Кремъл изобщо да не беше проекция на интересите на Елциновите роднини. Внимавай с понятията, родени във войната между руските пропагандни машини. Администрацията на президента беше рехав полуотворен клуб на тогавашните бюрократични, интелигентски и лобистки групировки. Включително медийните групировки с техните пристрастия и интереси. Дори в периода, когато групата „Мост“ от НТВ рушеше президентския рейтинг на Борис Немцов, на нашите съвещания присъстваше Сергей Зверев, доверен човек на Гусински. Все още не съществуваше правилото за политически блокаж на всеки, който „воюва срещу президента“. Въведе го Волошин през 1999 година, в дните на смъртоносната касапница по време на изборната кампания. Роди се догмата: на „чуждите“ – никакви интервюта, те не бива да бъдат канени в „наши“ телевизионни канали. Проектът не бе таен, макар да не го бяха презентирали. Учудващо, но екипът на администрацията действаше почти открито, без да се крие, но пресата нищо не виждаше. Сега пишат, че уж „на всички било ясно“, че след края на мандата Елцин щял да си отиде, бил стар и немощен – нищо подобно. Пресата и елитите докрай смятаха за безспорно, че Елцин със зъби и нокти ще се държи за Кремъл и ще направи всичко възможно да остане на власт. Споменът за 1996-а, когато прекаралият инфаркт президент, умирайки, продължава да танцува на избирателната сцена, изглежда потвърждаваше тази версия. Формулата „Елцин се държи с всички сили за властта“ след 1996 година стана догма. И изведнъж осъзнах, че тази илюзия е нашият потенциал: ресурс за маскировка на „приемника“. Ако умът на противника ти е пълен с черни фантазии за твоите планове, неговата слепота е твоят ресурс. И един вид „вкопченият във властта“ Елцин може да смае, като сам се откаже от нея. Г.П.: – Аз и сега я смятам за своя. В моите работни бележници тя се появи през 1998 година. Но мисълта беше елементарна и напълно възможно би могла да хрумне и на още някого. Постоянна тревога сред участниците в кремълския проект будеше недостигът на силни ресурси в централната власт. Колосален инструментален дефицит. Отново и отново търсехме пропуснати от нас резерви. За жалост най-важните от тях вече бяхме изгорили на предишните избори. През 1996 година много неща се градяха предимно върху убеждението на антиелцинския електорат, че Елцин няма да мръдне от мястото си. Но в една и съща река не се влиза два пъти, играта вече бе разкрита. И макар всички да бяха убедени, че президентът няма да напусне Кремъл, тяхната увереност сега работеше срещу Елцин. Неговият стремеж към властта беше възмутителен, превърна се в улика и около нея не можеше да се гради нищо. Тогава се зароди идеята да се разгърне огледално противоположен сюжет. Увереността в желанието на Елцин да остане в Кремъл (ние я наричахме „черния мит за Елцин“) да се превърне в камуфлаж на реалния сценарий на кандидата за власт. Да се скрие главната тайна пред очите на всички. Още през 70-те, когато работех в дизайна, бях усвоил правилото, че ако не можеш да скриеш нещо, трябва да го подчертаеш. „Черният мит“ за Елцин можеше да сработи като димна завеса за неговия приемник – ако президентът мишена, обект на омразата на враговете, изведнъж си тръгне сам, като отнесе със себе си враждата им. Инструменталната бедност на федералната власт ни подтикваше да използваме крайни средства. Първите експерименти с медийната политика и неопропагандата бяха развити не от чисто коварство, а от липса на политически инструменти. Федералният център нямаше нито пари, нито авторитет. Дори губернаторите с нежелание се подчиняваха на указите на президента, но затова пък пресата и телевизията покриваха и се ползваха от цялата страна. През пролетта на 1999 година, когато преди решаващите избори беше извършена последната ревизия на оскъдните ресурси, с които Кремъл разполагаше, стана ясно, че предварителното напускане на Елцин е силен сценарий. Г.П.: – Не преувеличавай обмислеността на тогавашните наши крачки. В крайна сметка решението кой да бъде кандидат, а още повече за предсрочното оттегляне, можеше да вземе единствено Елцин. Постоянно изследвахме дали различните сценарии съответстват на „критериите на Елцин“: дали те са приемливи лично за него. Елцин нямаше сили да управлява страната още един мандат, но силите да отмени някой неприемлив план щяха да му стигнат. Той можеше и обичаше да прави такива неща. През 1998 година Елцин се отказа да разчита на интелигенцията и меритократите. След банкрута той окончателно определи приоритетите си – следващият президент нямаше да прилича на Немцов или Кириенко: нямаше да е млад реформатор, нямаше да е очилат умник, а як мъжага и за предпочитане – с пагони. В края на 1998 година ръководител на администрацията вместо журналиста Юмашев стана Николай Бордюжа – генерал, интелигентен на вид силовак. Но по това време премиер вече беше станал друг интелигентен силовак – Примаков. Отначало президентът се отнесе към него с доверие, а това изпоплаши мнозина в Москва. След банкрута Елцин се разочарова от липсата на желание у интелигенцията да прави държава. Той смяташе, че чрез банкрута (а преди това – чрез крехкия „кабинет на младите реформатори“ на Немцов–Чубайс) интелигентите са го „накиснали“. За това вероятно е говорил на Примаков и така е активирал дремещите в него амбиции. Думата „силовак“ стана тренд на сезона. На срещите ни в Кремъл все по-често звучеше рефренът „нуждаем се от интелигентен силовак“. Г.П.: – Не веднага, макар, разбира се, „матрицата Примаков“ се обсъждаше в мозъчните атаки през зимата на 1998–1999 година. След Коледа върху бюрото имаше два модела. Единият – обичайният – млад реформатор, дясно-ляв популист, нещо като Борис Немцов. Но в тази роля без успех вече беше пробван Сергей Кириенко. През пролетта на 1998-а Елцин изведнъж свали Черномирдин, с когото бяхме свикнали, и назначи този млад юпи. Финансите се намираха в катастрофално положение, нещата вървяха към крах на борсата. И все пак юпито Кириенко за половин година събра 20% президентски рейтинг. Това значеше, че ако при една добра предизборна кампания се натрупат още 30%, ето ви го, господа, президента на Русия. Така виждахме схемата на бъдещите избори: президентът назначава премиера приемник, приемникът бързо набира 20–30% властолюбив електорат, а ярката медийна кампания му добавя останалото. Но Примаков изведнъж сам реши да се възползва от тази схема – нали вече беше премиер. Страната ни беше в криза и от премиера се очакваха действия. Елцин бе принуден да даде на Примаков толкова широк простор, какъвто не бе давал никому след Гайдар. Така се появи вторият елемент в нашия сценарий за приемника – премиер, действащ като регент. Примаков започна стремглаво да набира кандидат-президентски рейтинг, по-бързо отколкото Кириенко, и ние видяхме, че нашият модел действа. За жалост кандидатът не беше наш. Г.П.: – Не за мен, а за Елцин и приближените му. Като консултант аз бях индиферентен и просто чаках кого ще ми посочат, за да започна да го издигам. Ако кажат, че кандидатът е Примаков, добре, нека е Примаков. Появата на новата власт зависеше не от личността на кандидата, а от способността на Кремъл да измести всички, налагайки своя избраник. Но кремълският екип вероятно не без основание се страхуваше от Примаков. А журналистическа Москва направо го мразеше. За мен това си остана загадка, но е факт, че журналистите не можеха да понасят този старец премиер. Примаков не беше груб и самозабравил се като Лужков. Но през 1999 година той изглеждаше пришълец от ерата преди Горбачов. Не търпеше медийната хапливост, която Черномирдин парираше леко и с чувство за хумор. Черномирдин, който беше по-скоро червен директор, отколкото ориенталист-разузнавач, се превърна в любимец на демократите. А Примаков вечно ходеше при Елцин с купчина ксерокопирани карикатури, чийто герой беше, за да се жалва. По-лошо не можеше да го измисли. За Елцин оплакванията от журналисти бяха израз на слабост даже когато той самият тайно съчувстваше. Това, че столичните медии отхвърлиха Примаков, стана важен ресурс за нас. Когато започнаха бомбардировките на Белград и самолетът на Примаков на път за САЩ направи обратен завой и се върна, московската преса избухна. Макар в този жест да нямаше нищо особено освен дипломатическо неодобрение. Но пък на мнозина в страната това им хареса и даже Елцин отначало го подкрепи. Самият президент беше бесен на американците и по телефона заплашваше Клинтън с руски десант във Вашингтон. В масовото съзнание и дори в образованите среди войната на НАТО в Югославия предизвика критичен пронационалистически обрат. Започна спонтанната реакция срещу десетилетието на реформи на Горбачов и Елцин, прозападният консенсус рухна и за да се вземе реванш, сега беше необходим лидер. Ако бомбардировките на Белград бяха започнали само месец по-рано, към лятото Примаков вече щеше да е несменяем. А ако успееше да се укрепи в премиерския стол, щеше да стане и президент на Русия. Свалянето на Примаков от премиерското място се превърна в първостепенна задача и успех на новия ръководител на администрацията Александър Волошин. А съгласието на Думата по този въпрос бе постигнато, благодарение на новия заместник Владислав Сурков. Временно премиер стана Сергей Степашин, обаче кандидат-президентският рейтинг на Евгений Примаков все пак се запази и даже продължаваше да расте.", "date": "2018.01.29", "title": "Среща със „сивия кардинал на Кремъл“, създал Путин (НА ЖИВО)"}
{"url": "http://clubz.bg/63481-izrael_se_razgnevi_na_varshava_zaradi_zakon_za_holokosta", "text": "Полският президент Анджей Дуда обеща в неделя да проучи пасажи от закон, засягащ Холокоста и определението на нацистките лагери на смъртта, текстове от който разгневиха Израел, предаде Франс прес, съобщава БТА. Заключението му ще бъде представено, \"щом приключи работата в парламента и грижливият анализ във връзка с окончателната форма на този акт\", се казва в комюнике на президентската канцелария. Работата по законопроекта още не е приключила. Той трябва да бъде одобрен от Сената и подписан от държавния глава, за да влезе в сила, напомни вчера канцеларията. Законът предвижда до 3 години затвор или глоба за полски или чуждестранни граждани, използващи термина \"полски лагери на смъртта\" като определение за концлагерите за физическо унищожаване на затворниците, разположени от нацистите в окупирана Полша през Втората световна война. Според поляците използването на термина \"полски лагери на смъртта\" създава невярното впечатление, че страната им носи отговорност за Холокоста. Но според израелското ръководство текстът представлява опит да се отрече участието на поляци в изтребването на евреи от нацистите. \n\tИзраелският премиер Бенямин Нетаняху поднови в неделя критиките срещу този акт и заяви: \"Няма да се примирим с това, че се изопачава истината и се пренаписва историята, или че се отрича Холокостът\". Според посланичката на Израел във Варшава Анна Азари полският закон може да отвори врата за преследвания на оцелели в Холокоста, ако свидетелстват за участието на поляци във военни престъпления.  В тази връзка президентът Дуда увери, че \"всеки, чиито лични спомени или исторически изследвания разкриват истината за престъпления или недостойно поведение с участието на поляци в миналото, има пълното право на тази истина\". Според посланичката израелското правителство \"отхвърля\" този закон, но същевременно \"разбира\" кой е построил лагерите на смъртта и че \"това не са били поляците\". Днес Азари се очаква да разговаря с близък сътрудник на полския президент. Снощи Нетаняху и полският му колега Матеуш Моравецки \"се споразумяха незабавно да се започне диалог и да се формират два екипа в опит да се стигне до разбирателство по повод законодателството\" на Полша, съобщи офисът на израелския премиер. Преди това премиерът на Полша изтъкна в Туитър, че \"Аушвиц-Биркенау не е полско название и \"Arbeit macht frei\" не е полски израз\" по повод надписа на немски език над портала на лагера \"Трудът те прави свободен\". Яд Вашем - мемориалът на Холокоста в Ерусалим, отбелязва, че терминът \"полски лагери на смъртта\" е погрешна интерпретация на историята. Но според институцията полският \"закон може да замъгли историческата истина, свързана с помощта, каквато германците са получавали от полското население по време на Холокоста\". \n\tПо време на Втората световна война са убити шест милиона поляци, включително три милиона полски евреи, допълва АФП.", "date": "2018.01.29", "title": "Израел се разгневи на Варшава заради закон за Холокоста"}
{"url": "http://clubz.bg/63488-vlastta_zalichava_severozapada", "text": "Властта предлага ново райониране на България, при което Северозападът изчезва във всичките три варианта, обявени от Министерството на регионалното развитие и благоустройството (МРРБ). Така вече няма да го има определението \"най-бедният регион в България и в ЕС\". При всяко от прекрояванията на районите, Северозападът е поделен между региони, но никога обособен, както е сега. Въпреки че досега управляващите - и от БСП, и от ГЕРБ многократно се заричаха да помогнат на най-бедното място в най-бедната държава от ЕС това не се случи. По време на кабинета \"Орешарски\" социалистите лансираха идея за специален фонд със 100 милиона лева в него, за Северозапада и Странджа-Сакар. В програмата за управление на ГЕРБ Северозападна България е основен ангажимент, каза Цветан Цветанов, зам.-председател на партията, по време на предизборната кампания м.г. Претворяване на изявлението му в действия липсва. Настоящите 6 региона за планиране бяха създадени при управлението на Обединените демократични сили и служат основно за две неща: за събиране на статистически данни, които се изпращат в ЕС, и за технически и координиращи дейности, свързани с планирането (в т. ч. и усвояване на средства от европейските фондове). Според изявление на регионалния министър Николай Нанков, новото райониране е необходимо заради проектите, съфинансирани от европейските фондове след 2020 г.  с пет района:  , включващ областите София-град, Софийска, Благоевград, Кюстендил и Перник;  , включващ областите Пазарджик, Пловдив, Хасково, Кърджали и Смолян;  , включващ областите Стара Загора, Сливен, Бургас и Ямбол;  , включващ областите Търговище, Русе, Разград, Силистра, Добрич, Варна и Шумен;  , включващ областите Видин, Монтана, Враца, Плевен, Ловеч, Габрово и Велико Търново.  с четири района:  , включваща областите: Софийска, София-град, Благоевград, Кюстендил и Перник;  , включващ областите Пазарджик, Пловдив, Стара Загора, Хасково, Кърджали и Смолян;  , включващ областите Сливен, Ямбол, Бургас, Варна, Добрич и Шумен;  , включващ областите Търговище, Видин, Монтана, Враца, Плевен, Ловеч, Габрово, Велико Търново Русе, Разград и Силистра. :  включващ областите Софийска, Благоевград, Кюстендил, Перник, Видин, Монтана и  Враца включващ областите Плевен, Ловеч, Габрово, Велико Търново Русе, Разград и Силистра , включващ областите Добрич, Варна, Шумен и Търговище;  , включващ областите Стара Загора, Сливен, Ямбол и Бургас;  , включващ областите Пазарджик, Пловдив, Хасково, Кърджали и Смолян; София – град - самостоятелен район от ниво 2.   До края на март т.г. от МРРБ планират вариантите да бъдат представени и обсъдени в Съвета по регионална политика, Регионалните съвети за развитие на шестте района от ниво 2, както и на планирана кръгла маса с участието на неправителствени организации и агенции, организации от гражданския сектор, представители на академичните среди и научните институции. Това стана ясно от изявление на регионалния министър Николай Нанков, който се зарече новото райониране да бъде постигнато с консенсус. Досегашните шест района за планиране в България са обособени според класификацията на териториалните единици (NUTS) с цел статистическо отчитане съгласно изискванията на Евростат. Във всеки от тях функционира регионален съвет за развитие, който на ротационен принцип се председателства от областните управители на областите, които попадат в границите на съответния район.", "date": "2018.01.29", "title": "Властта заличава Северозапада"}
{"url": "http://clubz.bg/63489-grigor_dimitrov_shte_dochaka_reshenieto_na_lekarite_v_monte_karlo", "text": "Григор Димитров ще дочака решението на лекарите дали да участва на турнира в София (4-11 февруари) или да си вземе почивка в Монте Карло, където има дом и където е бил прегледан след Откритото първенство на Австралия. Григор под въпрос за турнира в София, има проблем с рамото Снощи Гришо отлетя за Ница. Той се завърна в България в петък, а в събота даде пресконференция и съобщи новината, че може да не играе на \"Диема Екстра София оупън\". В неделя по обед пък тренира в закритите кортове в родния си град с над 100 малки тенисисти. Стекоха се деца не само от Хасково и околността, а от цяла България. Пред изданието съпругът на бившата ни тенисистка Катерина Малеева определя шансовете Григор да защитава титлата си в \"Арена Армеец\" като  Проблемът на най-добрия ни тенисист дошъл от прекомерни натоварвания, на които се е подложил по време на предсезонната си подготовка. Той усетил болка в мача от втория кръг срещу Макензи Макдоналд (САЩ) от втория кръг на \"Аустрелиън оупън\", но въпреки това стиснал зъби. Ако резултатите са позитивни и лекарите позволят на Григор да играе, той ще се завърне в България в края на седмицата. С него ще пристигне и треньорът му Дани Валдерду. Но ако прегледите установят, че състоянието на Димитров не е добро, той ще си вземе по-дълга почивка и може да пропусне още турнири. Стоименов призна, че плановете на Григор са да подобри резултатите от миналата година, в която грабна четири титли и се изкачи до номер 3 в световната ранглиста. От днес Григор официално е №4 в световната ранглиста. От третата позиция го измести Марин Чилич (Хърватия), който игра на финала в Мелбърн и загуби от втория в подреждането Роджър Федерер. Швейцарецът вече изостава само на 155 точки от лидера Рафаел Надал. Освен в София, Димитров е планирал през февруари да участва също в Ротердам и Дубай.", "date": "2018.01.29", "title": "Григор Димитров ще дочака решението на лекарите в Монте Карло"}
{"url": "http://clubz.bg/63376-masoviqt_chovek_po_silen_po_grymoglasen_po_opasen_ot_vsqkoga", "text": "Няма по-противна, по-естетически отблъскваща гледка от тази на една някога висока култура, сега агонизираща под напъните на масовата истеричност. У нас днес биха казали, че Великобритания е една опраскана държава. Не наедрели дерибеи я опраскаха обаче. Тази страна, и изобщо Западът, станаха жертва на собствения си дългогодишен просперитет, чиито последици се оказаха прекалено сложни за плиткоумните й и крайно безотговорни политици. Британският политически елит от Чърчил насетне е елит еснафски. Впрочем, именно Чърчил е една от най-презираните фигури в университетските кампуси на Острова. Споменете името му в някой от тях и ще бъдете мигновено обградени от болни от логорея антиимпериалисти, чиито лицеви експресии издават, съвсем парадоксално, една недотам  наивна непоносимост към различните възгледи. Маниерите им може и да ви изплашат, но решите ли да им отговорите, ще получите в замяна няколко сподавени звука, след което ще бъдете лишени от присъствиетo им така светкавично, както и сте били удостоени с него. Борбата е безмилостно жестока... Но както римляните казвали на успелите си пълководци:  , днес ще трябва някой да извика на Европа:  Не ви ли обзема тежка меланхолия наблюдавайки проявлението на феномена, който Ортега-и-Гасет сполучливо нарече „масов човек“? Но тук не става дума за някаква напудрена елитарност. Масовият човек се среща във всички слоеве на обществото, като той представлява особена опасност, когато е именно част от висшата класа. Негова отличителна черта е всепобедното му мнение, което не само че не търпи да се съветва с уроците на миналото, но е и съвършено невежо, що се отнася до същината на собствения си предмет. Прост пример бе реакцията на някоя си „зелена“ евродепутатка, чието подсъзнание и внуши, че българският клип за европредседателството е арена на тежко сексуално посегателство над бедната Лорина Камбурова. \"Не\" значи \"не\": евродепутатка иска сваляне на клипа на председателството Ако преди да скандализира, госпожата беше проучила въпроса за особеността на нашенските „да“ и „не“, сега нямаше да й се подиграваме. Такъв е човекът-маса. Той не намира за необходимо да се осведомява по въпросите, които го интересуват. За него важното е да има собствено виждане за нещата и да гледа с особена надменност на онези, които са така неоригинални, та търсят мъдрост във философски трактати и тям подобни. Но защо ви занимавам с всичко това? На първо място, защото  . Но, докато той изпълва и източноевропейското, и западното общество, в последното той окончателно се е преобразувал в дневния ред, в идеология, която е априори правдива, в която нищо и никой не бива да се съмнява. Българският политически елит безсъмнено е превзет от корумпирани некадърници. Но същите тези парвенюта, без да го съзнават, ще бъдат неизбежно очистени от социално-икономическите процеси, които от години, бавно, но сигурно, текат в страната. Политическата ни класа е толкова недалновидна, че за евентуалното й оцеляване в бъдеще не бива да се притесняваме. Забогатяването на обществото по правило повишава изискванията на гражданите и снишава прага им на търпимост към беззаконието. В този смисъл, освен ако не настъпи драматична промяна в тенденцията на икономическо развитие в България, дните на днешните дерибеи са преброени. Онова обаче, което трябва да безпокои мисълта на бъдещите политици, на интелектуалците; действително, на всички заинтересовани, е как да избегнем онези пагубни последици на прогреса, които, по моему, вече отровиха западните общества. Слушах преди дни как проф. Ивайло Дичев отрковено неглижира заплахата от явлението минаващо под изтърканото название „политическа коректност“, но всъщност особена форма на тоталитаризъм. Това се случвало само в САЩ и Канада, а информацията достигаща до нас била силно преувеличена. Бих посъветвал проф. Дичев да посети някой западноевропейски университет. Именно от университетите ще излязат онези, които в най-скоро време ще управляват. И, за да не съм голословен, ето ви пресен пример. Преди няколко седмици се разбра, че колежът ми от години назначава на заплата анонимни колеги, които да следят какво се говори от гост-лекторите, да не би някой от тях да изкаже мнение обидно за някого. Вместо доносници, тези личности носят благородното название safe-space marshals. Не зная какво ще каже проф. Дичев, но на мен това ми се струва, меко казано, притеснително. Подобни методи неизбежно напомнят на методите на „Държавна сигурност“ и „Гестапо“. И не, това не са изблиците на някоя превъзбудена феминистка, а обмислената политика на един от елитните британски университети. Не ме разбирайте погрешно. Не става дума за ционистка конспирация. Причините за всичко това са многопластови, но могат да се обобщят като бунт на масите. И тъй като масовият човек, като такъв, не е способен на нищо друго, той се налага навсякъде, отричайки всичко преди него, всичко противоречащо му. За да оцелее масовостта, тя трябва да си създаде сигурни пространства (safe space), в които нищо критично не може да я зърне и, обратно, в които тя нищо критично не може да съзре. Оттам и репресивните и цензурни апарати на комунизма и нацизма. И двете са висши прояви на бунта на масите. Консерватизмът на българското общество няма да трае още дълго, защото той не е интелектуален, философски обоснован, а е суеверен, в същината си - битов. И понеже модерното винаги побеждава суеверното, българинът скоро ще попадне в същата бездна на хаотични стремежи, свръхиндивидуализъм и липса на сигурна опора, в каквато в момента се намира западният човек. Затова, особена е задачата на съвременните мислещи у нас. Те трябва да изградят собствена идентичност, в основата си европейска, но не копие на Запада. Освен че е обидно, е и глупаво да се държим като слабоумни ученици на  от нас. Такъв смут обзе цяла България, защото в „Гардиън“ били написали колко сме бедни и корумпирани. Че сме такива, в сравнение с британците, съмнение няма. Но същите тези от „Гардиън“, на които ние в страхопочитание се кланяме, наскоро направиха опит да обяснят, защо празнуват Октомврийската революция. Естествено, никой у нас не реагира на тази съвършена гавра със страданията на половин Европа. Същата половин Европа, която днес е толкова корумпирана. И така, днес в „Албърт хол“ продават пуканки за концерт на Лондонския симфоничен оркестър. Някои от преподавателите ми пък намират за необходимо да се правят на клоуни, за да не би чувствителната аудитория да сметне лекциите им твърде академични. А хората на Албиона и представа си нямат, че цели народи искат да са като тях. А искат ли? Искаме ли? Предстои да видим. Константин Туманов – философът с неограничено съзнание Константин Туманов – философът с неограничено съзнание", "date": "2018.01.29", "title": "Масовият човек - по-силен, по-гръмогласен, по-опасен от всякога"}
{"url": "http://clubz.bg/63491-ana_koqto_ima_dvama_bashti_i_roko_kojto_ima_dve_majki", "text": "В Хърватия излезе първата детска книга, в която се разказва за семейства \"на дъгата\", т. е. хомосексуални. В нея две майки помагат на сина си Роко да си сложи ските. Това е една от историите в книгата, която е насочена към промяна на нагласите в силно католическата страна, съобщава АФП. Тя е предназначена за възрастта на детската градина и разказва за живота на две четиригодишни деца - Ана, която има двама бащи, и Роко, които има две майки. \"Ана обича, когато бащите ѝ четат хубава история за лека нощ\", пише под една от илюстрациите. \"Миналата година мама Инес и мама Луция помогнаха на Роко да си сложи ските за първи път\", казва друг текст под картинка. \"Някои смятат отначало семейството на Роко за необичайно. Но това не притеснява Роко, защото и двете му майки обичат да му правят бананови палачинки, които той обожава\", пише още там. Даниел Мартинович, от  Rainbow Families, асоциация на лесбийки, гейове и трансексуални, които имат или планират да имат деца, представи книгата в столицата Загреб по-рано този месец. \"Направихме я за нашите деца, защото искаме да четат за семейства като нашите\", казва IT експертът, който е горд баща на тригодишно дете. \"Когато видя книгата, моето дете каза: Това съм аз\", обяснява Мартинович пред АФП. Той обяснява, че хомосексуалните родители все още се страхуват от предразсъдъци, осъждане и потенциално насилие в консервативната страна с 4,2 млн. население. Близо 90 на сто от хърватите са католици и организация, свързана с Католическата църква разкритикува книгата като я описа като \"противоречива\". \"Това е действие, което съдържа ясен политически и идеологически подтекст\", твърди организацията \"Vigilare\" в отворено писмо до образователния министър. Оттам искат министъра да не позволява книгата да се разпространява в детските градини, но от Rainbow Families отричат да имат подобни намерения. Засега са отпечатани 500 копия от книгата и тя може да бъде открита в интернет на www.dugineobitelji.com. \"Тя е насочена към деца на родители от един и същи пол, но може да помогне и на деца, които са осиновени или живеят с дядо си и баба си, или имат само един родител\", обяснява един от авторите и Иво Сегота. \"Това са различни модели на семейства, които съществуват в Хърватия\" В Хърватия, най-младата държава членка на ЕС, има либерализация на гей правата през последните години като хомосексуалните двойки могат да се регистрират като \"партньори в съжителство\" от 2014 г. Законът им дава същите права като на хетеросексуалните двойки по въпроси като собствеността, наследството, данъците, здравните и социални осигуровки. Но той не урежда въпроси, свързани с осиновяването на деца, като всичко се решава индивидуално. Нагласите в Хърватия обаче се променят по-бавно отколкото законите. Миналата година гей двойка заведе първото дело за дискриминация заради процес на осиновяване, след като социален център отказа молба за осиновяване. ", "date": "2018.01.29", "title": "Ана, която има двама бащи и Роко, който има две майки"}
{"url": "http://clubz.bg/63499-mitichniqt_koj_e_kremyl_ako_toj_reshi_izlizame_ot_nato_i_es", "text": "Чрез мобилизиране на петата руска колона, в страната ни бе организирана и проведена операция за спиране процеса по ратификация на Истанбулската конвенция. Москва тества доколко инвестицията в руските агенти за влияние, чрез които държи в зависимост партии, политици, медии, вероизповедания, неправителствени организации и институции, е ефективна и успешна. Чрез активизирането на проруските политици, журналисти, политолози, социолози, владици, академици и гръмогласни активисти у нас, Кремъл успя да провокира недоверие у българските граждани в европейските норми, правила и институции чрез отричането на общочовешки ценности и принципи на солидарност със слабите и нуждаещите се от закрила хора. Тактическата цел бе България да стане първата страна от ЕС, която да не ратифицира Истанбулската конвеция и то в момент, когато е председателстваща Съвета на Европейския съюз, а резултатите от успешния експеримент да бъдат използвани в следващи операции по изпълнение на главната стратегическа цел на Кремъл - отслабване на НАТО и ЕС до последващото им разпадане и националните държави, останали без колективна защита и подкрепа, да се превърнат в лесна плячка за Империята. Ето какви изводи може да си направи Москва от проведената операция: Ясно е, че само просветеното малцинство е прочело, знае и помни, че Конвенцията на Съвета на Европа е \"за превенция и борба с насилието над жени и домашното насилие\". С помощта на хибридната атака, темата по дебатите се измести и се насочи в отричане на нещо, което не съществува в този документ. Цялото общество стана обект на тежки манипулации и последователно нанасяни пропагандни удари върху съзнанието на хората с цел  - насаждане на страхове и омраза. В тази всенародна лудост потънаха проблемите със спазването на законността, с борбата с корупцията, с неефективната съдебна система, с опазването на природната среда, с узаконяването на частни въоръжени охранителни отряди и подозрението сред гражданите и експертите, че зад идеята за създаване на т.нар. доброволна военна служба се крие опит да се официализират незаконните паравоенни проруски формирования в България. Без съмнение, Кремъл е доволен от резултата на успешно проведения експеримент. Красноречиво доказателство за това са благодарностите от видни представители на петата руска колона у нас към премиера и правителството за оттеглената ратификация на Конвенцията. Какви са изводите за активното гражданско демократично общество от тази хибридна операция, за какво ни предупреждава тя и пред какви сериозни рискове може да бъде изправена страната ни. Припомням, че въпреки положените огромни усилия от правителството и парламента, доминирани от Обединените демократични сили в периода 1997-2001г., България нямаше да стане член на НАТО и ЕС, ако т.нар. Генералско движение в БСП не беше посъветвано от Елциновия Кремъл тогава, да вземе решение в подкрепа на членството. В официално свое решение през 1998 г. това прокремълско задкулисие, доминирано основно от офицери и агенти на ДС, повлия на ръководствата на БСП и ДПС да не се противопоставят, а напротив – да овладеят инициативата по членството на България в НАТО и ЕС. По-късно същите хора доведоха от Мадрид царят - изгнанник Симеон Сакскобурготски, осигуриха му премиерския пост, подбраха министрите и депутатите, които довършиха операцията по приема на България в НАТО и ЕС. Това бе брилянтно проведена руска операция, която освен друго, постигна и разбиването на демократичните партии и единство. В момента, в който Кремъл прецени, че е дошло време ролята на България в НАТО като \"троянски кон\" да бъде  изиграна, въпросът с оставането на страната в Алианса ще бъде решен буквално за няколко месеца. Такава истерична кампания могат да организират, че свят ще ни се завие. Например, ако се изострят и силно обтегнат отношенията между НАТО и Русия по повод приемането на Република Македония в НАТО. Пак ще бъдат задействани правилните журналисти с правилните медии. Владици, академици, политолози, социолози и патриоти ще започнат дебати и дискусии по провеждането на референдум например, за напускане на НАТО. Не забравяйте, че Сидеров и подобните на него т.нар. патриоти, които настояваха за такова допитване до народа преди две години, днес са на власт. Като се знае, че Народното събрание сега е пълно с проруски депутати, държани в подчиненост, а също и какви са настроенията на безпросветните и лесно манипулируеми маси, то резултатът от евентуален референдум по тази тема е предварително ясен. Ще има лъжи, сълзи и драми от телевизионните екрани за лошите натовци, които ни карат да воюваме с нашите братушки - освободители, ще има насаждане на страхове, че ядрените ракети на Русия вече са насочени към България и т.н. Какво значение тогава ще има фактът, че НАТО е отбранителен съюз, след като отровата на лъжите и манипулациите е постигнала целите си. Резултатът може да бъде  - България напуска НАТО или затвърждава реномето си на несигурен член на който не може да се има доверие и членството му е само проформа. Това отношение към отговорностите ни към съюзниците в НАТО обяснява защо правителството не бърза с превъоръжаване на българската армия със съвместимите с НАТО оръжейни системи, а налива стотици милиони левове за ремонт на старата съветска техника. Няма нищо случайно в тази политика на разтакаване и бавене, и тя най-вероятно се диктува от Москва. Докато текат милиарди от ЕС и има пари по т.нар. кохезионна политика, българските управници на власт, независимо от коя партия са, ще си кротуват. Свършат ли парите, ЕС вече няма да им е нужен. Защото те не искат нито правосъдна реформа, нито някой от Брюксел да им казва как да се отнасят към природата, откъде да минават газопроводите, как да се борят с корупцията и т.н. Не им трябва нито еврозона със строг контрол върху банковата система, нито Шенген с контрол от съюзническите служби на контрабандата и трафика на хора през външните граници на България и ЕС. В определен момент отделянето на страната от ЕС ще бъде представено като спасяване на България от \"колониалната\" европейска и американска зависимост, от \"еврогейските\" ценности и т.н. Но засега петата колона на Москва стиска зъби, блокира и бави реформите, а в същото време алчно краде от българските и европейските граждани и данъкоплатци. Това е и една от причините за огромната и ненаказана корупция в България днес. Русия ще направи всичко необходимо и ще плати всяка цена, за да държи още дълго България в своята сфера на влияние и контрол. Това е нейна цел повече от 140 години. Ще внася раздори на Балканите, ще провокира етническо напрежение и конфликти между балканските страни. Най–голямата жертва на тази опасна кремълска политика ще бъде България, защото тя ще изгуби онова, за което се борят и другите народи и страни от Черноморския район и Западните Балкани – равноправие на демократичните и свободни държави в семейството на европейските нации. Така, както България може да стане първата държава член на Европейския съюз, която няма да ратифицира Истанбулската конвенция, така тя лесно може да стане първата страна от ЕС, която напуска НАТО. А след Великобритания може да стане втората страна, която да излезе от ЕС. Вече на всички ни е ясно, че каквото е решила Москва през последните 73 години, това става в България. Защото митичния #КОЙ тук винаги е бил Кремъл. Това са изводите от експеримента, който проведе Кремъл с нас българите и България по повод ратифицирането на Истанбулската конвенция.", "date": "2018.01.29", "title": "Митичният #Кой е Кремъл. Ако той реши, излизаме от НАТО и ЕС"}
{"url": "http://clubz.bg/63486-pusnaha_navalni_ot_aresta", "text": "Руската полиция освободи от ареста опозиционера Алексей Навални късно снощи, предаде Ройтерс. Той бе задържан през деня за участие в обявен от властите за незаконен протест, призоваващ за бойкот на президентските избори на 18 март. Навални е пуснат, без срещу него да бъде повдигнато обвинение, съобщи пред Ройтерс адвокатката му Олга Михайлова. Той ще бъде призован пред съда на по-късна дата, която все още не е определена. Задържаха Навални при протест в Москва (ВИДЕО, СНИМКИ) Полиция нахлу в щаба на Навални (СНИМКИ, ВИДЕО) Ако бъде обвинен в нарушаване на закона чрез организиране на демонстрации, опозиционният лидер може да получи присъда до 30 дни арест. Самият Навални написа в туитър, че е освободен, но не са го пуснали да излезе сам, а са го докарали до метрото. Той благодари на всички, които се бяха събрали пред полицейския участък. Опозиционерът е чувал скандиранията им в негова подкрепа. Полиция нахлу в щаба на Навални (СНИМКИ, ВИДЕО)", "date": "2018.01.29", "title": "Пуснаха Навални  от ареста"}
{"url": "http://clubz.bg/63480-bylgarite_evropejci_vtora_klasa%E2%80%9C", "text": "Българската авиокомпания е подготвила многобройни четива за пътуващите към София - дебели списания, които съдържат разнообразни истории и политически интервюта. Навярно защото с право предполага, че в тези дни към страната пътуват мнозина, които знаят твърде малко за България, но са любопитни да узнаят повече. И тези хора следва да бъдат спечелени като приятели. Или поне отчасти да променят мнението си. „Българите се смятат за много гостоприемни хора /.../ България е отворена към света, а Германия е на особена почит тук. Страната отбелязва голям прираст в сферата на туризма. През миналата години в България са пристигнали 850 000 германски туристи, които постоянно преоткриват България“, четем в рекламните брошури. Председателят на Германско-българската търговска камара Митко Василев се опитва да убеди фирмите да инвестират в България или да създадат свои филиали в страната. Ниските данъци също са аргумент в полза на България. Но как стоят нещата с корупцията? „Да, вярно е, че тя пречи, включително и на германските инвеститори, но те все пак не я споменават на първо място“, казва Василев. Инвеститорите очевидно смятат някои други проблеми за принципно по-важни – например състоянието на инфраструктурата, бюрокрацията или липсата на квалифицирана работна ръка. Но едно изследване, направено по поръчение на Зелените, отново слага пръст в раната и обръща внимание на наличието на тесни връзки между правителството, олигарсите, банките и медийните концерни. „Ние отпускаме на страните членки много пари от ЕС и е редно да се интересуваме къде отиват тези пари“, казва евродепутатката от партията на Зелените Ска Келер. Тя е недоволна от факта, че по тази тема се говори твърде малко. В същото време не е съгласна въпросът за влизането на България в Шенген да се обвързва с темата за корупцията. „Съществуват много ясни правила за това, кога една страна може да влезе в Шенгенското пространство. И всяка страна принципно би следвало да може да се присъедини към Шенген. Затова смятам, че двете теми трябва да се разглеждат поотделно“, казва евродепутатката. Както България, така и Румъния изпълняват т.нар. технически критерии за присъединяване към Шенгенското пространство. Въпреки това някои политици съзират ясна взаимовръзка между двете теми – например евродепутатът от ХДС Даниел Каспари: „Би трябвало да може да се разчита на България, че няма да издава шенгенски визи на хора, които например просто са си платили за тях. Точно затова корупцията е ключовата дума в случая. И точно поради това можем да използваме темата „Шенген“, за да мотивираме българското правителство да се бори срещу корупцията“, казва Каспари. На фасадата на НДК в София е изписано „Обединени, ние сме силни!“. Сивият бетонен мастодонт от времето на реалния социализъм беше подложен на скъп ремонт специално за българското председателство в ЕС. През идните месеци тук ще се провеждат всички срещи на високо равнище, на които България е домакин. Одобрението към Европа е голямо сред българите. Страната извлече много ползи от европейските средства, а гражданите на страната дори изпитват по-голямо доверие към европейските институции, отколкото към своите собствени. Но и очакванията, свързани с българските власти, са големи: „Ако не се промени нищо по отношение на корупцията и правосъдието, България няма да има шанс за влизане в Шенген“ казва Даниел Стефанов от софийския офис на Европейския съвет за външни отношения. Въпреки че членството в „Шенген“ има по-скоро символична стойност, липсата му влошава имиджа на страната. „Това е знак за инвеститорите и за другите правителства, че България все още има сериозен проблем“, заключава той.", "date": "2018.01.29", "title": "Българите - европейци \"втора класа“?"}
{"url": "http://clubz.bg/63476-iz_tajnite_slujbi_na_izrael_vojnata_s_terorizma_e_vojna_na_mozyci", "text": "- Именно заради митологията, заради това, че тези служби са тайнствени - това е много предизвикателно. \"Мосад\" е име, емблема в целия свят. Специалните части също, те често работят заедно с \"Мосад\". Това ще бъде една трилогия – третата книга се казва “Близнакът на Мосад”. Това е третата служба на Израел, която е концентрирана в контрашпионажи борба с тероризма. Тя е още по-интересна. Борбата с тероризма е война на мозъци. Терористичните организации не са група глупаци с бомби. Това са много умни хора, с образование, с успехи, доктори, инженери, специалисти във всякакви сфери. Ние се намираме в непрекъсната война с хора, които са и подготвени и целта им е да ни унищат. Те знаят кои сме, познават нашите системи. Ние знаем кои са те, познаваме техните системи. Кой ще бъде по-умен, по-хитър, по-креативен – това е борбата. Затова е интересно не просто да разкажем историята, а да открехнем вратата какво още стои зад тази история – как се подготвя операция против терористите. И в тази книга - \"Няма невъзможна мисия\", има разказ за няколко операции. Например за операцията в Бейрут, Ливан. Градът беше станал столица на всички терористични групи против Израел. Терористите бяха спокойни, смятаха за невъзможно Израел да ги нападне там. Затова и е взето решение за нападение именно там. Въпросът е бил как. Първоначалната идея е била с батальон парашутисти да се хване центърът на Бейрут, лидерите на терористите да бъдат заловени и убити. Тогава идва бъдещият министър-председател Ехуд Барак, тогава той е ръководител на елитна единица в службите и казва на началник-щаба: Тук историята става много интересна. Една нощ спецчастите пристигат по море в Ливан с лодки “Зодиак”. Чакат ги там агенти на \"Мосад\" с американски, големи коли и се отправят към целта - квартал в Бейрут, където се намира щабът на терористичните групи. Барак е комендант. Дегизира като жена с много интересни форми – големи гърди, черна рокля. Гърдите са пълни с гранати и стари чорапи, под дрехата си носи пушка и така върви по улиците, заедно с приятел – облечен като конте, все едно отиват на ресторант. Като ги вижда полицията - двамата се прегръщат... Много трогателно. Пристигат така на мястото, до апартаментите на лидерите на терористите. И ги убиват един по един. В къщите им. - Най-големият провал на Мосад беше операцията срещу Червения принц, проведена в Лилехамер, Норвегия. Той бе лидер на \"Черния септември\" - син на лидера на палестинците по време на войната за независимост на Израел - затова и заради обсесията му за кръвопролития го наричаха така колегите му араби. За съжаление обаче при операцията не беше убит той, а невинен човек. Това беше голяма трагедия. Агенти бяха осъдени, вкарани в затвора. Това беше голям шок за Израел. Но беше и урок. Разбрахме, че има граници, че не може винаги да се печели. Понякога нещата се объркват. Затова трябва да сме още по-добри и по-добри. Трябва да мислим за последиците от всяка грешка. Има и друг подобен случай -  когато отряд на Мосад се опита да убие шефа на “Хамас” в Аман, столицата на Йордания. Това е операция, в която всички възможни грешки и неблагоприятни съвпадения се случват накуп. Операцията е фиаско от началото до края. Историята приключи с голяма криза между Израел и Йордания. Шефът на “Хамас” беше отровен от агентите и щеше да умре. Наложи се да го спасим. Трябваше да се намери антидот на отровата, да му се даде в последния момент, човекът умираше. Лекарят – йорданският лекар, не иска да даде противоотровата първоначално, защото не знае какво е това, притеснява се, че именно с нея човекът ще бъде убит... Иска формулата на антидота. Израелският доктор отказва да я даде – за подобно нещо му трябва разрешение от Мосад. Стига се дотам, че Клинтън се обажда от Вашингтон, настоява човекът да бъде спасен. Оказа се, че цял Израел е вдигнат на крак, за да спаси живота на шефа на терористите. Голям успех – спасихме го. Жив е до ден днешен. Защо говорим и за провали - най-важното в работата на спецслужбите – и на Мосад, и на специалните части, това е да не се докосват невинни хора. Това е много важно. Трябва хората, които правят тези операции, да бъдат мотивирани от най-високите морални принципи. Тези хора понякога оперират на ръба на закона, понякога и отвъд него. Затова трябва да знаят къде е червената линия между това, което можеш и това, което не можеш да направиш, каквато и да е целта. - Тези хора минават през изключително сериозни тестове – хора, които не са напълно уравновесени, хора, които не разбират напълно в какви операции ще участват, не биват приети. Понякога има 80 - 90 на сто откази за участие. Един израелски журналист скоропубликува във вестниците откъс от бъдещата си книга. Отново е за \"Мосад\" – разказва как \"Мосад\" иска да убие Ясер Арафат – шефът на “Фатак” и на Организацията за освобождение на Палестина . Журналистът разказва как висши офицери на Израел засичат самолета, с който лети Арафат и могат да го свалят, имат пълен контрол. Но отказват да го направят. Мотивът е само един – че в този самолет има и цивилни хора, които нямат нищо общо с тероризма. Въпреки че получават заповед - “Време е, напред”, тези офицери отказват да изпълнят заповедта. Те анулират голяма възможност да убият най-големия враг на Израел, но не го правят – само заради риска от невинни жертви. - Не просто зима се оказа тази Арабска пролет, а ледникова епоха, Северен полюс. Вижте какво се стана – Западът беше толкова наивен, защото бяха свикнали да гледат какво става в собствените им страни. Имаме един голям проблем – винаги, когато се случва нещо при нашия съсед, ние го гледаме с нашите очи, с нашия опит. Западът вярваше, че Арабската пролет ще е нещо като Пролетта на нациите в Европа от 1848 година. Не, не беше това. Арабската пролет беше нападение на най-тъмните сили в арабските страни, най-назадничевите сили. Мюсюлмански фанатици в Египет, в Либия, това бяха най-големите врагове на демокрацията. Прочути американски журналисти бяха в Египет и видяха тези младежи, които напълниха прощад Тахрир в Кайро с отворени очи и обятия за новия живот, който очакват. Тези младежи и студенти бяха изметени само за няколко дни от фанатиците на “Мюсюлмански братя”. Резултатът беше, че се върнаха 100 години назад. Така стана и в Либия – там не можете да се приближите вече. Какво стана в Сирия, в Ирак. Дори в Тунис – единствената страна, в която имаше пролет, днес – в последните седмици, има връщане назад. В общества, което има примитивни принципи, общества, които не позволяват на талантите си, на хората, които искат равенство, правила, права на жената – да се развиват, няма как да се стигне до демокрация така лесно. Това е трагедия на голяма част от човечеството в момента. В тези общества има принципи, които не са се променили от хиляди години. Там има много талантливи, много умни хора, но те не могат нищо да направят, обществото ги дърпа назад и това е голямата драма. - Това беше голямата грешка на Барак Обама. Това беше катастрофа. Той е много шармантен, той е като рок звезда, умен, говори прекрасно... Но какво направи? Изнамери тази формула Leading from behind - или да управляваме от втора линия. Какво е това нещо? Той съзнателно напусна идеята, че Америка трябва да се бори и да е лидер на свободния свят. Какво става в Сирия – американците напуснаха. Какво става в Ирак – същото и резултатът е трагедия. Напускайки, Обама остави еви вакуум, в който руснаците се наместиха. Той каза, че Афганистан е неговата война – но вижте какво стана там - каквато грешка можеше да се направи – направи се. Обама ако днес може да се кандидатира за президент в САЩ сигурно ще има 80% от гласовете. Обаче ако погледнем трезво и сериозно какво всъщност направи той – свали Америка на втория, на третия ред от големите сили в света. Лидерът на свободния свят днес е много повече Ангела Меркел, например. Тя е много по-голям лидер на модерния западен свят, отколкото беше Обама. В същото време Путин и Русия бяха нищо преди няколко години. След провала на комунизма Русия беше нищо, с намаляващо население, недобре въоръжена, с икономически проблеми. Обаче има лидер, който чака американците да направят грешка и влиза там, където те напускат. Това е положението в Сирия, такова ще е положението и с палестинците сега. Те търсят световен лидер, защото не искат американците да бъдат там. Но Путин е там, пристига в Египет, която е прозападна страна и им продава нови оръжия. Това е влияние. Русия се превърна в партньор на Ердоган, който пък става някакъв страшен халиф, има амбицията да е лидер на мюсюлманския свят. Днес вече виждаме, че Америка не може да се базира на съюза си с Турция, но грешката тук не е само на Америка. Турция има лидер, който, да го кажем така, не е много умерен човек. Има го проблемът с Ердоган, обаче на него му е много леко, много приятно да работи с Русия и с Иран от другата страна да създаде нов съюз между тези страни. Това за Израел също е много, много неприятно. - По въпроса какво е направил Тръмп ще ви разкажа една история. 9 декември 1949 година се обажда Аба Ебан – бивш външен министър на Израел, който по това време е дипломат в ООН, и говори с Бен-Гурион. Тогава държавата Израел е на година и половина. Имаше едва 800 000 жители, нищо, нула. Обажда се Ебан на Бен-Гурион и му казва:  . Бен-Гурион отвръща:    , отвръща представителят в ООН.  , казва Бен-Гурион. Аз бях много скептичен като чух, че Тръмп е казал, че мести посолството в Йерусалим. Ами – голяма работа! Градът е на 45 минути от Тел Авив. Дипломатите взимат колата, отиват в Йерусалим, в министерствата, при президента – няма никакви проблеми. На нас ни трябва Тръмп, за да решим такъв проблем ли? В страна в 8 милиона души, с икономика, с армия, с високи технологии? Много важно какво е решил Тръмп. Хубаво, прекрасно, най-накрая някой нещо ни е признал. Можем да живеем и без това, според мен. Но днес състоянието е такова, не само заради декларацията в Тръмп, че няма никаква надежда да стигнем до споразумение с палестинците. Има огромна разлика между нас и тях. Ние сме готови на компромис – да им върнем 95 на сто от земята, да намерим компенсации за останалото. Не искат. Те искат своето право на връщане на милиони бежанци. По този въпрос обаче целият свят е с нас. Нали разбирате, че ако 2-3 милиона бежанци се върнат в Израел, той ще изчезне след няколко години, защото те ще станат основното население. Това, което много пречи е, че младото поколение е изгубило надежда. Ако видите какво преподават на децата в палестинските училища – как евреите били “прасета и маймуни”, как нямали никаква история в Израел и нямало какво да правят тук, че сме изратени от капиталистите... изобщо глупости, а това се преподава на деца от 4-годишна възраст. Това е много по-дълбоко от пропаганда, това е целенасочено насаждане на омраза у деца. Те от малки не вярват, че може да има и един добър евреин. Единственото решение, което ми се вижда реално днес, е един временен договор между Израел и палестинците за 8-10 години - първо да свалим огъня от двете страни. Да стигнем до положение, в което можем да живеем едни с други. И след това да търсим друго решение. Според мен и решението за две държави не е добро решение. Искам да мисля от гледната точка на палестинците. Какво искат да им дадат – една малка държавица между Израел и Йордания, нямат пристанище, нямат къде да се развият, ако искат да строят нови градове – няма място. Нямат право – това целият свят е съгласен, на войска – трябва да са напълно демилиталицирани. Но аз познавам арабската култура – за тях войска, знаме – това е много важно. Според мен единственото решение  е да се стигне до федерация между Палестина и Йордания. Две държави, но във федерация. Така че ако искат пристанище – да е в Йордания, ако искат да развиват военен потенциал – трябва да минат на другия бряг на река Йордан, която е по-дълбока от история, отколкото от вода. И ще имат къде да се развият, ще имат тяхната територия и свобода, ще са част от държава, която е независима от Израел, ще бъдат заедно със своите братя в Йордания. Днес вече 70 на сто от йорданците са от палестински произход. Цар Хюсеин беше луд по този въпрос, много искаше нещата да се развият точно така... Синът му днес много го е страх от крайните групи в Йордания. Но ако един ден ако трябва да реши - дали трябва да загуби трона и семейството му трябва да бъде убито, понеже Хашемитите (династията в Йордания - б.р.) са дошли от Саудитска Арабия, не са местни араби и има големи сили, които са против тях, или да остане държавен глава на федерация – не зная какво ще избере. - България направи голяма грешка, според мен. Ние сме сърдити. Не искаме на всяка цена някой да гласува с нас. Обаче 32 страни не гласуваха изобщо. Просто излязоха от залата. България трябваше да излезе от залата, както направиха други наши партньори. Израел има толкова близки отношения с България. Това е решение, за което България ще плати скъпо. Защото това решение беше глупаво, глупава грешка. Второ – Тръмп е катастрофа за Америка, той си мисли, че като прави опакото на Обама – ще реши проблемите. Не знам как ще ги реши. Северна Корея няма да я реши толкова леко – тя има отговор и ако с него не може да засегне все още САЩ пряко, то може да засегне много лошо страните от региона – да разруши Южна Корея и Япония. Та не знам какво мисли Тръмп със заявките, че неговото копче било по-голямо от това на Ким Чен Ун. Макар че за някои неща Тръмп започва да се връща назад. Например за споразумението за климата, от което се беше оттеглил. Беше започнал да говори и против Китай, сега започва да разбира, че има граници на неговата сила. Всъщност днес имаме един феномен в целия свят – ниските слоеве на обществата, които в миналото са следвали директивите на своите лидери, днес се разбунтуваха. Има го в САЩ с избора на Тръмп, това беше в основата на Брекзит, имаме същото в Австрия сега, в Източна Европа – Полша, Унгария имат проблеми. Сега тези  - Минаха 75 години оттогава, разказвано е милион пъти какво се е случило. Може би няма какво повече да се каже за историята, има обаче какво да се каже за примера. В много случаи историята се повтаря. Спасението на българските евреи е пример как един малък народ, който по това време е съюзник на Хитлер, една хапка на Хитлер, ако реши да си я вземе – да може да се противопостави и да спечели. Това дава три резултата, три заключения. Първото – добрите победиха лошите. Малка група от българи правят това – църквата, профашисткото мнозинство, царят. Обаче над тях имаше българския народ. Защото отношенията между евреите и българите бяха такива, че българите не можеха да се съгласят техните приятели, съседи, колеги, да бъдат изпъдени от страната им. Второто заключение – че ако същото нещо беше станало в Румъния, в Унгария – които също бяха съюзници с Хитлер, щяха да бъдат спасени не 50 000 души, ами половин милион или милион хора. Но никой нямаше мотивацията и смелостта да го направи, както българите. И третото нещо – най-важното за днес – че когато има нарушаване на човешки права, на човешки ценности, когато има проблеми за решаване – не казвайте  . Ставайте и се борете. Тогава ще се види, че един малък Давид може да пребори един голям Голиат. Четвъртата история е, че всеки, който беше \"нормален\" в Европа, се преклони пред Хитлер тогава. България не беше нормална. Филип Димитров написа предговор на моята книга.   написа той -  . Тези работи трябва да бъдат помнени днес от народите. Проблемът е, че хората много бързо искат да забравят, намират се под политически натиск оттук или оттам и тогава размазват принципите, историята. Българите тогава казаха, че според българската конституция български гражданин не може да бъде изпъден от България. Затова и българите казаха на германците – всичко хубаво, но това е нашата конституция. Французите имат още по-хубава конституция, но щом първият германски войнит влиза по Шанз-Елизе в Париж, те взеха своята конституция и я сложиха в хладилника. Това е голямата разлика. Когато президента (1997-2002) Петър Стоянов представяше моята книга на други президенти и когато аз имам сказки в страни от Европа по този въпрос – не им харесва историята, не им харесва, че България показа, че може да се прави и друго. Не им харесва, че са можели да направят друго. Но не са.", "date": "2018.01.29", "title": "Из тайните служби на Израел: Войната с тероризма е война на мозъци"}
{"url": "http://clubz.bg/63479-nadziratelite_na_protest_edin_pazi_100_osydeni_videosnimki", "text": "С тези и подобни лозунги днес пред 12-те затвора в страната излязоха служители на двете главни дирекции към Министерството на правосъдието - ГД \"Охрана\" и \"Изпълнение на наказанията\". По думите на надзирателите след последните повишения, издействани от синдикатите в МВР, разликата между тяхната и на колегите им полицаи стартова заплата вече е около 200 лв. Синдикатите на съдебна охрана и надзиратели плашат с протести Исканията на служителите са 3 групи - . През миналата година те получиха 5% повишение, а след среща с министър Цецка Цачева миналата седмица не се стигна до разбирателство. Тя единствено каза, че е пратила писмо с исканията им до финансовия си колега Владислав Горанов. Полицаите си тръгнаха със 100 млн. лв. от срещата с Борисов В корпуса на Софийския затвор, където има осъдени и за много тежки пресътпления, една смяна от под 30 души пази повече от 900 осъдени, каза пред Клуб Z един от протестиращите надзиратели - Иван Цонев. Условията в дежурната са - седят на... изтърбушени седалки от автобуси. Като цяло обаче системата има нужда от около 1000 души, за които има празни щатове, т.нар. - недокомплект. Усреднено служителите, които днес имат и професионален празник, казват, че 100 осъдени се пазят от един униформен. Непривлекателността на професията води и до това, че на последния конкурс з т.е. - назначава се почти всеки, който се яви. Още от 2015 г. има анализ, че са необходими около 800 нови щатни бройки за обезпечаване на сигурността в 12-те затвора и общежитията към тях. На фона на това няколко години по-късно 10 % от щатните бройки са закрити. Практически към момента вече се налага около 1000 нови служители да бъдат назначени на нови длъжности. Разказа на един от протестиращите вижте във видеото:   Полицаите си тръгнаха със 100 млн. лв. от срещата с Борисов", "date": "2018.01.29", "title": "Надзирателите на протест: един пази 100 осъдени (ВИДЕО+СНИМКИ)"}
{"url": "http://clubz.bg/63482-liberalnite_matrosovci_nakyrnqvat_obraza_na_evropa", "text": "През всички тези години след краха на комунизма съм подкрепял и партнирал с българската либерална общност по основните приоритети за превръщане на България в демократична и уредена европейска страна и държава. Западната принадлежност на България винаги е била обединяваща основа за единодействие на българската либерална общност с християндемократи, социалдемократи с некомунистически произход, либертарианци и други. С присъединяването на България към НАТО и ЕС се създадоха естествени условия за разнообразяване на позициите - идейни и политически - на българската демократична общност, което отразява (все още) демократичния характер на обществения дебат, както и факта на реалния ценностен и идеен плурализъм в демократична Европа. Българската либерална общност (по същество - предимно ляво-либерална) наблюдава този процес на плурализиране на мненията в демократичната общност с притеснение и раздразнение. Над 100 интелектуалци: Отлагането на ратификацията ни прави отговорни за всяка жертва Причината за това е фактът, че макар и доста влиятелна в публичните дебати, либералната общност е доста крехка и малка. Обособяването на други демократични, но нелиберални (в тесния смисъл на думата) позиции и движения в рамките на общата либерално-демократична общност превръща либералите (в тесния смисъл на думата) в уязвимо малцинство. Затова мнозина сред тях се изкушават шумно да говорят \"от името на Европа\", след като не успяват да говорят достатъчно убедително от името на широки слоеве български граждани извън границите на \"Стамболова София\". Този феномен за пореден път се наблюдава в острастената \"защита\" от страна на либералната общност на Истанбулската конвенция, която между впрочем не е отхвърляна от мнозинството българи, но някои нейни постановки предизвикаха обществен интерес и дебат. Възмутени от този дебат, либералните матросовци се хвърлиха на амбразурата за да предотвратят самата възможност нещо, \"което идва от Европа\" да бъде проблематизирано от провинциалните селяндури извън либералната общност. Струва ми се, че тази позиция премина всички разумни граници на един почтен и демократичен дебат. Хора, които са неразделна част от демократичната общност със заявени идеи и позиции бяха обявени за \"хибридчици\" и \"путинисти\" в рамките на кампания за оплюване, която - за съжаление - се отрази върху възприятието на самата Истанбулска конвенция. Последната - макар и с редица слабости във формулировките, неволни или не - все пак наистина е документ, който изразява позиции на необходима солидарност срещу насилието - над жени, деца и други общности... Уроците от олелията с Истанбулската конвенция Уплашени от еманципацията на различни идейни и политически движения в българската демократична общност, нашите леви либерали отново се проявиха като острастени балкански политически партизани. За мен резултатите от този факт ще бъдат негативни за самата либерална общност. Тя е малка, но важна част от българския демократичен дебат и значима гаранция - заедно с другите демократични движения, леви и десни - за необратимия европейски избор на България. Поведението на нейните членове в стила \"когато говориш с мене ще мълчиш\" в крайна сметка накърнява образа на демократична Европа в очите на тези, които вярват на острастените либерали, че точно те са единствените легитимни представители и говорители на обединена Европа. Не, не са единствените! И ако продължават по този начин, въобще ще спрат да бъдат представители на обединена Европа.     Уроците от олелията с Истанбулската конвенция", "date": "2018.01.29", "title": "Либералните матросовци накърняват образа на Европа"}
{"url": "http://clubz.bg/63484-kuneva_mavrodiev_lukarski_stojchev_rajchev_s_pari_v_broj_ot_ktb_tvyrdi_biser_lazov", "text": "  Появи се първата серия имена на управляващи, социолози и други, на които КТБ и Цветан Василев са изплащали огромни суми. Информацията беше разкрита от журналиста Люба Кулезич, която гостува в \"Просто Диков\" по Би Ай Ти със скандален документ, в чиято автентичност е убедена на 100%. Съдържанието му представлява информация от разпита на Бисер Лазов – главен свидетел на обвинението срещу мажоритарния собственик на КТБ Цветан Василев и счетоводителката Юлия Илиева, която също е свидетел по делото. Йордан Цонев: Като какъв Пеевски да е в делото КТБ - като приятел на Василев ли? КТБ се разрасна \"бурно и динамично\", по определението на прокуратурата, в годините след 2002 г. до 20 юни 2014 г. Под 1/10 от капитала й беше от вложители, другото - предимно от средства, които държавни фирми, общини и министерства държаха в нея. В този период България беше управлявана от кабинетите на Сакскобургготски (НДСВ-ДПС), на Станишев (тройната коалиция), на Бойко Борисов. Според свидетелските показания на Лазов и Илиева, по нареждане на Цветан Василев, за определени периоди от време, широк кръг от хора са получавали големи парични суми от КТБ. Някои от посочените лица са известни личности от обществено-политическия живот. \"Просто Диков\" дава възможност на всеки, споменат в разговора с Люба Кулезич да направи коментар по казаното и право на отговор относно цитирания документ на Бисер Лазов. От документа става ясно, че едни от най-известните социолози у нас - Кънчо Стойчев и Андрей Райчев, са получили на два пъти по 500 000 евро в брой без подписване на документи. При Стойчев това е станало на 13 август 2013 г., а при Райчев на 20 септември 2013 г. Социолозите са били доведени от адвокат Божидар Миладинов и поискали да им се даде касета в банката, за да съхраняват огромните суми. Друго от споменатите лица е Стоян Мавродиев, понастоящем шеф на Българската банка за развитие (ББР), който получил 50 000 евро, всъщност предназначени за Божидар Лукарски (лидер на СДС) - нещо като \"партийна индулгенция\", по думите на самия Цветан Василев. По времето, когато са раздавани парите, Мавродиев оглавяваше Комисията за финансов надзор, една от институциите в България която, наред с БНБ и ДАНС, \"проспаха\" надуването и рухването през 2014 г. на четвъртата по големина на активите банка. Делян Добрев уличи Елена Йончева във връзки с КТБ Пред \"Просто Диков\" Лукарски заяви, че до него не са стигали никакви пари. Мавродиев е изпратил писмена позиция, заявявайки, че \"това твърдение е толкова нелепо, че не подлежи на коментар“. \"Не познавам Бисер Лазов и не съм се срещал с него\", казва финансистът. 500 000 лв били дадени за кампанията на Меглена Кунева за президентските избори, твърди Лазов. Сред другите имена и суми в документа са енергийният консултант Стефан Гамизов - 200 000 евро, Димитър Абаджиев, настоящ посланик в Словения, преди това представител на България в управата на газопровода \"Набуко\" - 9000 лева и по 25 000 евро два пъти в месеца. Мирослав Иванов – по 10 000 – 15 000 лв, Димитър Куцаров – 2 милиона лева за президентската му кампания, Митко Димитров-Каратиста, бивш член на надзора на ЧЕЗ, известен като един от задкулисните играчи в енергетиката - по 10 000 лева, впоследствие увеличени на 15 000 лева на месец, Росен Карадимов, бивш шеф на кабинета на премиера Станишев, понастоящем бизнесмен и консултант - по 10 000 евро на месец. \"Има един скенер\". Защо делото КТБ отново не тръгна Любопитен момент е, че в показанията си Юлия Илиева твърди, че част от архива й бил изгубен при местенето на офиса от бул. \"Цар Борис III\". Освен това, почти всички засегнати в показанията лица категорично отричат истинността на твърденията на Бисер Лазов. В публикувания от прокуратурата \"Общ поглед върху модела КТБ\" липсват именно имената на хората, получавали пари от Цветан Василев, за чиято екстрадиция от Сърбия, където се намира, българските власти удрят на камък. Единственото име, което фигурира там, е на Николай Бареков - днес евродепутат, преди време шеф на финансираната от Василев и КТБ TV7.  Според обвинителите, за големите клиенти - държавни фирми, свидетелят Орлин Русев (изпълнителен директор на КТБ) знаел за практика да се плащат суми на ръка на хората, от които зависи тези държавни дружества да държат парите си в КТБ АД. Тези пари седят основно по разплащателни сметки, по които лихвите са ниски. Срещу това определени лица от държавата са получавали пари на ръка”. Русев твърди, че не е раздавал \"стимулите\", правел го еднолично Цветан Василев, който - пак еднолично, определял и преференциалната лихва за всяко \"специално лице\". Но имената тепърва ще излизат. Във връзка с разпространяването на невярна информация и цитиране на думи на г-жа Меглена Кунева бихме искали да уточним, че нито една медия не е взимала официален коментар от нея по неверните твърдения за КТБ, включително и телевизия БИТ, се казва в изпратено до медиите съобщение от пресцентъра й. Междувременно пред онлайн изданието Фрогнюз мажоритарният собственик на КТБ и главен обвиняем Цветан Василев коментира разкритията на Кулезич, като казва, че това са по-маловажните въпроси, а на най-сериозния - кой събори банката, така и не е отговорено. Василев отново заявява, че този, който я е съборил, сега иска да се възползва и да заграби активите й. Делян Добрев уличи Елена Йончева във връзки с КТБ \"Има един скенер\". Защо делото КТБ отново не тръгна", "date": "2018.01.29", "title": "Кунева, Мавродиев, Лукарски, Стойчев-Райчев с пари в брой от КТБ, твърди Бисер Лазов"}
{"url": "http://clubz.bg/63483-cacarov_razporedi_akciq_bogatstvo_imalo_193_bentlita", "text": "Главният прокурор разпореди проверка на територията на цялата страна за произхода на средствата на лицата, придобили недвижими имоти на стойност над 500 000 лева, както и луксозни автомобили, съобщиха от прокуратурата. Проверки и на продавачите на палати и ферарита. Възможни са и запори Преди повече от 20 години, през март 1997 г., тогавашният вътрешен министър Богомил Бонев разпореди акция \"Комар\", при която се проверяваха автомобилите с цена над 100 000 германски марки.  До главния прокурор е постъпила информация от Централното управление на НАП за 365 физически лица, придобили през 2015 г. и 2016 г. недвижими имоти с цена над 500 000 лв. Цацаров е бил сезиран и от ГД \"Национална полиция\" - МВР със справки за установени леки автомобили от марките \"Ролс Ройс\", \"Ферари\", \"Ламборджини\", \"Майбах\" и \"Бентли\"“, управлявани на територията на Република България от български граждани. В справките е посочено, че срещу част от физическите лица има заявителски материали в МВР за евентуални престъпления от общ характер, включително за извършени данъчни престъпления и измами. Цацаров: Няма данни за изчезнали 300 000 записа в системата на митниците Предоставената информация от НАП и ГДНП е преценена като повод за извършване на проверка, предвид наличие на данни за извършени данъчни престъпления (чл. 255 и сл. от НК) и пране на пари (чл. 253 от НК), поради което главният прокурор разпореди на прокуратурите предприемане на действия на територията на цялата страна. Установено е, че у нас се притежават и управляват  50 автомобила \"Майбах“, 193 автомобила  \"Бентли“, 31 автомобила „Ламборджини“, 68 автомобила \"Ролс Ройс\" и 93 автомобила \"Ферари“. Възложено е на изпълнителния директор на Националната агенция за приходите извършване на данъчни проверки по предоставените от МВР данни, при които да се установят най-малко: датата на придобиване и стойността на МПС, като се изискат договор за покупка, фактура или митническа декларация (ЕАД), както и произхода на паричните средства за закупуването на МПС. Указано е да се извърши анализ на получените доходи, с цел установяване наличието на средства за придобиването на автомобилите. При деклариране на заемни средства, ще се изследва произхода им, съответно декларирани ли са те по реда на чл. 50 от ЗДДФЛ (както от заемодателя, така и от заемополучателя). Дадени са указания да се анализира  доколко посочената цена на придобиване на МПС съответства на действителните пазарните цени към момента на сделката. ВСС отвори вратата за \"вечни началници\" - точно по вкуса на Цацаров Ако бъде установено, че съответното МПС е управлявано от друго лице, различно от собственика, е разпоредено да се изиска информация за основанието за предоставянето на МПС, времето за предоставяне, както и наличието на насрещна престация. Установено е, че в периода 2015 г. – 2016 г. в България общо 245 лица са придобили недвижими имоти на стойност от 500 000 до 800 000 лева, а 120 лица са придобили имоти на стойност над 800 000 лева. Възложено е на изпълнителния директор на Националната агенция за приходите извършване на данъчни проверки на лицата, които през 2015 г. и 2016 г. са придобили имоти на стойност над 500 000 лева, включително и анализ на получените доходи, с цел установяване наличието на средства за придобиването на тези имоти. Възложени са проверки на органите на МВР , в хода на които следва да се съберат данни за продавачите на имотите, кога и къде са извършени сделките, наличието на свързани лица, фирми и тяхната дейност, декларирани доходи, извършени разходи, банкови сметки, движението на проверяваните средства по банковите сметки и др. След приключване на проверките по двете направления, ще бъде предоставена допълнителна информация за последващите действия от Прокуратурата на Република България.  Цацаров: Няма данни за изчезнали 300 000 записа в системата на митниците ВСС отвори вратата за \"вечни началници\" - точно по вкуса на Цацаров", "date": "2018.01.29", "title": "Цацаров разпореди акция \"Богатство\" - имало 193 бентлита"}
{"url": "http://clubz.bg/63473-i_dnes_mrysen_vyzduh_v_sofiq", "text": "На две от градските станции днес в София се очаква повишение на нивата на фини прахови частици във въздуха. При норма от 50 mg/m3 за 24 часа се очакват 51-100 mg/m3. Това съобщават от Столичната община и тази сутрин.  Ето го \"зеления билет\" за дни с мръсен въздух Мерки за въздуха: Колите с включен двигател до 3 мин., багерите - с висока такса   Мерки за въздуха: Колите с включен двигател до 3 мин., багерите - с висока такса", "date": "2018.01.29", "title": "И днес мръсен въздух в София"}
{"url": "http://clubz.bg/63477-nadziratelite_na_zatvorite_na_protest_na_jivo", "text": "Надзорниците на затворите и арестите излизт днес на протест с искане за достойно трудово възнаграждаване и по-добри условия на работа, съобщи бТВ. Решението за протеста идва след среща на синдикатите с правосъдната министърка Цецка Цачева миналия четвъртък. На нея е станало ясно, чее няма отговор на исканията им за изравняване на заплатите с другите в сектор \"Сигурност\" и увеличаване на щатните им бройки. Синдикатите на съдебна охрана и надзиратели плашат с протести Протести ще има в София и още 11 града в страната. Надзирателите обмислят и национален протест. Те искат 20% увеличения на заплатите. Последния път, когато протестираха, получиха 5%, което според тях \"изравни заплатите ни с тази на чистачка в съда\". Наскоро сектор \"Сигурност\" получи допълнително 100 млн. лв., но той засега е разпределен само за полицаите. Гледайте протеста на живо през видеообектива на Веселин Боришев и Клуб Z:    ", "date": "2018.01.29", "title": "Надзирателите на затворите на протест (НА ЖИВО)"}
{"url": "http://clubz.bg/63485-vyrhovnata_administrativna_prokuratura_iska_otmqna_na_poskypvaneto_na_gaza", "text": "Върховната административна прокуратура ще поиска отмяна на решението на Комисията за енергийно и водно регулиране (КЕВР) за повишаване на цената на природния газ с 29.6% от 1 април миналата година.  Shell ще търси природен газ в Черно море Прокуратурата иска отмяна на решението на Административния съд в София, с което беше оставена без уважение жалбата за цените на природния газ. Мотивите на обвинението са, че повишението е единствено от полза за обществения доставчик \"Булгаргаз\" и решението не е взето прозрачно.  След като КЕВР обяви решението си за поскъпване на синьото гориво през април м.г., взето по време на служебния кабинет, лидерът на БСП Корнелия Нинова настоя първо да има обществено обсъждане и поиска увеличението да бъде отменено. От ГЕРБ също настояха поскъпването да се преразгледа.", "date": "2018.01.29", "title": "Върховната административна прокуратура иска отмяна на поскъпването на газа"}
{"url": "http://clubz.bg/63474-bruno_mars_obra_gramofonchetata", "text": "Американският ритъм енд блус певец   бе удостоен с шест награди \"Грами\", включително в категорията за най-добър албум на годината за 24K Magic, на церемонията в \"Медисън Скуеър гардън\" в Ню Йорк, предаде Франс прес. За първи път артистът, роден в Хаваи, получава най-престижната награда \"Грами\" за албум. Марс получи също \"Грами\" за песен на годината и за запис на годината. Рапърът  не получи нито една от наградите \"Грами\" в осемте категории, в които бе номиниран, и обиден реши да не пее на церемонията. Политически проблеми като сексуалния тормоз, насилието с огнестрелни оръжия, младите имигранти \"мечтатели\" и Доналд Тръмп съпътстваха церемонията за наградите \"Грами\" снощи в \"Медисън Скуеър гардън\" в Ню Йорк, предаде БТА. При влизането в залата звездите на червения килим носеха бели рози, за да изразят солидарност с движенията срещу сексуалния тормоз - Time Up и #MeToo.  Изненадващо на церемонията се появи Хилъри Клинтън. Един от водещите - Джеймс Кордън, пусна запис на подборка откъси от книгата на Майкъл Улф \"Огън и ярост\" за Белия дом на Доналд Тръмп, прочетени от известни личности, включително г-жа Клинтън. Преди текстовете прозвуча изпълнение на U2 пред Статуята на свободата. Певицата Камила Кабело поиска защита за имигрантите, влезли в Съединените щати като деца, а Джанел Моне говори за правата на жените. Кънтри артистите Ерик Чърч, Марън Морис и Брадърс Осбърн изпълниха наградената с \"Грами\" през 1993 г. класическа песен на Ерик Клептън \"Сълзи в небето\", за да почетат паметта на жертвите, убити на концерта в Лас Вегас през октомври, както и на концерта на Ариана Гранде в Манчестър, Великобритания, през май. Британският поп певец получи две награди \"Грами\" - за най-добър албум с поп вокал за албума Divide и за най-добро изпълнение на поп соло за Shape of You. 26-годишният Шийран, който не присъства на церемонията в Ню Йорк, бе номиниран за най-добър албум с поп вокал заедно с Лейди Гага, рок групата \"Колдплей\" и Кеша. Той бе сред фаворитите в тези две категории, но отпадна от основните, отбелязва АФП.  получи \"Грами\" за най-добра рап песен, най-добро рап изпълнение и най-добро музикално видео. Грами в категорията най-добър албум с инструментален джаз грабна  за Rebirth, а   - за най-добър албум с вокален джаз за Dreams and Daggers. Канадската певица Алесия Кара взе \"Грами\" в категорията най-добър нов артист. 21-годишната Алесия се състезаваше с поп певицата Джулия Майкълс и рапърите Халид и Узи Верт.  Тя пише сама песните си, с които иска да помага на младите хора да намерят мястото си. Кара бе номинирана и в категорията за най-добра песен на годината за \"1-800-273-8255\", което е националният телефонен номер в САЩ за помощ за превенция на самоубийства. Сатиричната песен \"Путин\" на американския композитор и изпълнител  , посветена на руския президент Владимир Путин, бе отличена с награда \"Грами\" за аранжимент. Песента е замислена като ироничен химн в прослава на руския президент, който ще се яви на избори за четвърти мандат и ако ги спечели, ще остане на власт до 2024 г. Ранди Нюман е получавал шест пъти \"Грами\" и два пъти \"Оскар\". Автор е на песента \"Обичам Лос Анджелис\"  и на една от песните във филма Toy Sory, но също и на сатирични песни.  Филмът   бе отличен с две награди \"Грами\" за саундтрака на композитора Джъстин Хурвиц. Той стана лауреат на два приза \"Оскар\" през миналия февруари за музиката на \"Ла Ла ленд\" и за песента \"Градът на звездите\". Близо половин век след създаването й легендарната германска група за електронна музика \" получи за първи път \"Грами\" в категорията за най-добър албум с денс и електронна музика за диска 3-D The Catalogue. Албумът е звукозапис, придружен с документален филм за серия концерти в едни от най-прочутите музеи в света - \"Тейт модърн\" в Лондон и Музея на модерното изкуство (МоМА) н Ню Йорк.  \"Грами\" в категорията за най-добро класическо инструментално соло изпълнение бе присъдена на 26-годишния руски пианист   за цикъла \"Трансцедентни етюди\" на Ференц Лист. Тази сутрин стана ясно, че президентът Тръмп е приканил привържениците си да информират рапъра Джей-Зи, че благодарение на неговата политика безработицата сред черните американци е \"най-ниската, регистрирана някога\". Той е пуснал туит в отговор на интервю на рапъра пред Си Ен Ен, в което Джей-Зи заявява, че вулгарното изказване на президента за африканските страни и Хаити \"разочарова и ранява\". Според Джей-Зи ниската безработица сред чернокожите американци не е заслуга на президента. Посмъртно \"Грами\" бе дадена на Ленард Коен и Кари Фишър.", "date": "2018.01.29", "title": "Бруно Марс обра грамофончетата"}
{"url": "http://clubz.bg/63475-valeri_simeonov_predlaga_stroej_na_lift_i_bez_smqna_na_prednaznachenieto_na_zemqta", "text": "Вицепремиерът Валери Симеонов излезе с няколко послания тази сутрин от ефира на БНТ - че няма как да носи оттоворност за \"криминални практики\" в сфери, в които \"Обединените патриоти\" нямат кадри и влияние, че няма да спре да се бори с олигархията и че ще бъде внесена промяна в законодателството, според която за строеж на лифтове и съоръжения не трябва да се изисква смяна на предназначението на земята под тях, когато са в защитени територии. Лидерът от \"Обединените патриоти\" отново заяви, че има цели сектори, в които обединението няма ръководни кадри, въпреки че отговорността за управлението се носи наравно с ГЕРБ. Примерът отново беше енергетиката, но този път Симеонов влезе в контретика за \"бих казал криминални практики\" и за конкретни назначения, с които не е съгласен. Симеонов постави темата с проблемите в енергетиката още през миналата седмица, а тази сутрин изрази надежда разговорът с ГЕРБ да продължи на заседанието на коалиционния съвет утре.  Валери Симеонов видя \"пропаст\" в правителството заради кадрите По думите му за сделката в държавната \"Марица-изток 2\" сигналът неслучайно е в прокуратурата.  Валери Симеонов: Вторият лифт на Банско е благотворителен жест Симеонов обаче разшири кръга на сферите, в които \"патриотите\" нямат влияние, и със структури като Агенция \"Пътна инфраструктура\", Българската агенция за безопасност на храните, НЗОК. По повод дискусиите за Пирин и Витоша Симеонов заяви, че ще бъде внесена промяна в законодателството, според която при строеж на лифтове и друг вид съоръжения да не се изисква промяна на предназначението на земята под тях. Дори когато става дума за защитени територии. Лидерът на НФСБ даде и пример за тази \"несправедливост\" - за строеж на далекопровод не се иска да се мине през дългата и скъпа процедура за смяна на предназначението на земята, върху която се строи, но за лифт не е така.  Вицепремиерът разкритикува и Министерството на туризма, което се похвалило, че легловата база в 5-звездните хотели в курортите била заета. И попита откъде ведомството има тази информация. Той препоръча да се обръща внимание и на останалите хора, които правят бизнес в тази сфера, защото това далеч не са само големите играчи с 5-звездни хотели. И накрая декларира: Валери Симеонов: Вторият лифт на Банско е благотворителен жест", "date": "2018.01.29", "title": "Валери Симеонов предлага: Строеж на лифт и без смяна на предназначението на земята"}
{"url": "http://clubz.bg/63478-donchev_temata_s_istanbulskata_konvenciq_ne_idva_ot_pravitelstvoto", "text": "Заглушават ли се други теми със скандала около ратификацията на Истанбулската конвенция? На този въпрос в ефира на бТВ отговори вицепремиерът Томислав Дончев. Припомняме, че тезата за \"третия пол\" в Истанбулската конвенция бе в позицията на ВМРО още през последните дни на 2017 г. Лидер на партията е Красимир Каракачанов, също вицепремиер в кабинета \"Борисов-3\". Именно патриотите разпалиха дебатите за Конвенцията в посока \"третия пол\", еднополовите бракове и прочие теми, които отсъстват в документа. Как ВМРО чете международна конвенция за защита на жени от насилие На въпрос дали се въвежда трети пол в Конвенцията, Дончев изтъкна, че телевизиите е трябвало да прочетат поне веднъж Конвенцията в ефир, тъй като повечето коментатори видно не са я чели. И се пошегува: Попитан дали хората, обявили се срещу Конвенцията, като \"Обединените патриоти\", заблуждават умишлено обществото, Дончев отбеляза неутрално: Той обаче не поясни в коя от двете групи са \"патриотите\". Според вицепремиера Конвенцията \"вероятно\" би предизвикала промени в законодателството и ще даде сигнал \"в България и навън\". Той отбеляза, че е важно да се види как са протекли дебатите в другите държави. На въпрос дали тълкувателната декларация, с която ГЕРБ искат да приемат Конвенцията, би имала правна стойност - противно на мнението на множество юристи, Дончев отсече:", "date": "2018.01.29", "title": "Дончев: Темата с Истанбулската конвенция не идва от правителството"}
