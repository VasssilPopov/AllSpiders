{"url": "http://clubz.bg/65260-nad_5000_gyrci_na_protest_zaradi_arestuvanite_ot_turciq_granichari", "text": "Стотици хора се събраха на два отделни митинга в Северна Гърция днес следобед, с призиви към турските власти да освободят двамата гръцки войници, арестувани по-рано този месец за случайно пресичане на границата. Според \"Катимерини\" броят на хората, дошли с влак, автобус, леки коли е над 5000. Двамата гръцки граничари се намират в затвора в Одрин в очакване на решението на турски съд за нелегално влизане в страната. Първият митинг се състоя в Орестиада, родния град на 27-годишния сержант Димитрис Куклацис, арестуван на 1 март заедно с лейтенант Ангелос Митретодис, 25-годишен от Кастория, след като двамата се загубили по време на буря и прекосили турската граница без разрешение. В Солун протестът се провежда в близост до турското консулство в пристанищния град и е организиран от местни жители, които идват от гранични райони като Орестиада и Дидимотейхон. Освен това клубът на велосипедистите на Орестиада е организирал шествие до граничния пункт Кастаниес рано в неделя, за да поискат връщането на войниците. \"Искаме да изпратим посланието, че живеем в мир и хармония с нашите съседи в тази област\", казват от клуба в съобщение на своя уебсайт, добавяйки, че решението на Турция да задържа двамата войници в ареста е \"неприемливо\".  САЩ пратиха военна флота край Кипър заради ExxonMobil Случаят с двамата задържани граничари само увеличава напрежението между Гърция и Турция, възникнало покрай турската агресия край бреговете на Кипър. Турски военен кораб попречи на плавателен съд на италианската компания ENI да извърши проучвания в изключителната икономическа зона на Кипър, където има потенциално големи залежи от природен газ. Ердоган предупреди: Нито кубик газ в Кипър без санкция на Анкара Ердоган предупреди: Нито кубик газ в Кипър без санкция на Анкара", "date": "2018.03.11", "title": "Над 5000 гърци на протест заради арестуваните от Турция граничари"}
{"url": "http://clubz.bg/65252-44_godini_socialist_i_izbra_vlastta", "text": "Френският министър на външните работи Жан-Ив льо Дриан обяви тази седмица, че напуска Социалистическата партия, в която членува от 44 години. Причината? Призивите да избере между партията си и центристкото правителство на президента Еманюел Макрон. Социалистическата партия, която в момента е в опозиция, не подкрепя политиката на центристкия кабинет, съставен обаче не само от членове на новосъздаденото движение на президента \"Републиката в движение\", а и от опитни политици, какъвто е и Льо Дриан. Включването му в кабинета на Макрон е гледано с недоверие от много ветерани от Социалистическата партия. Затова и съпартийците му го призовават да напусне кабинета. Той обаче избира да остане на поста си и да напусне партията, в която членува от 44 години. Той остро разкритикува своята партия за ролята й на “сектантска и детинска опозиция“ на правителството, което пък е определяно от президента Макрон като “начин да трансформираме страната си“. Макрон знае как да отговори на популизма Външният министър обяви, че засега няма да се включи в движението на Макрон “Републиката в движение“. По времето на президента Франсоа Оланд, издигнат от социалистите, Льо Дриан е военен министър.", "date": "2018.03.11", "title": "44 години социалист - и избра властта"}
{"url": "http://clubz.bg/65249-tihiqt_ubiec", "text": "Постоянното бръмчене от уличното движение, от строежите, виещите сирени, клаксоните на колите, високоговорителите - шумът е като фон в големите градове. Той обаче е и сериозна опасност. Според Световната здравна организация шумовото замърсяване е рисков фактор, който е подценяван. Той може да доведе до загуба на слуха, сърдечни проблеми, стрес, депресия. Някои експерти отиват още по-далече - те смятат, че излагането на заобикалящия ни шум бавно ни убива, пише \"Гардиън\". Шумовото замърсяване често се посочва като един от основните фактори за намаляване на качеството на живот в градове, които 24 часа в денонощието са будни като Ню Йорк (там са регистрирани над 200 хил. оплаквания заради шум). То причинява стрес, който има своите странични ефекти върху здравето. Въпреки че влиянието на шума върху психическото здраве не е изучавано задълбочено, има изследвания, които показват, че високите децибели водят до двукратно увеличение на случаите на депресия и тревожност. Скорошно изследване, извършено от експертите на Американския колеж по кардиология, свързва шумовото замърсяване с ръста на кардиологични проблеми като високо кръвно налягане, инфаркти и т.н. Това става тъй като организмът реагира на силния и постоянен шум с освобождаването на кортизол, който е хормонът на стреса и който уврежда кръвоносните съдове. По време на конференция за шума, организирана от Европейската комисия през април 2017 г., той се разгледаше като \"тихия убиец\", с потенциално тежки последици за физическото и психическото ни здраве. Често се обсъжда колко шум е безопасен за хората. Според Световната здравна организация 85 децибела максимум по 8 часа дневно се смятат за безопасната граница. Според други учени 85 децибела вече са опасен шум.  Двигателят на кола произвежда 70 децибела, а самолет, който излита - 120. \"Въпреки че няма установена категорично граница, след която идва рискът за здравето, ни смятаме, че шум над 60 децибела увеличава риска от инфаркт\", смята д-р Томас Мюнцел от Университетския медицински център в Майнц.  Репортаж на Би Би Си наскоро показа, че в някои части на лондонското метро шумът е \"достатъчен, за да увреди слуха\", като достига до 105 децибела на много от линиите. Миналата година Mimi Hearing Technologies създаде Световен индекс на слуха, за да привлече внимание към този проблем. Индексът обединява резултатите на тестове за слуха на 200 хил. души в цял свят и данни за шумовото замърсяване от СЗО и Sintef, норвежка изследователска организация. Той представя нивата на шумово замърсяване и загубата на слуха в 50 града по света. Според резултатите от изследването човек, който живее в един от най-шумните градове, има загуба на слуха като някой, който е 10-20 години по-стар. Има и 64 на сто корелация между загубата на слуха и шумовото замърсяване. ЕС е световният лидер в опитите за разрешаване на този подценяван, но сериозен проблем. През 2002 г. той издава директива за шума от околната среда. В нея се изисква държавите членки да изготвят карти на излагането на шум в градските райони, в които има над 100 хил. души и да изготвят планове за намаляването на този дразнител в тези места, както и да съхранят тихите области. В екшън плановете влизат мерки като стратегии за ограничаване и управление на уличното движение, електрически автобуси, намаляване на скоростта и т. н. Но добрите намерения са дотук. И засега имат пожелателен характер. Уличното движение засега се смята за най-големия производител на шум в Европа и според оценките засяга около 100 млн. европейци. Идеи като парижката за ден, свободен от коли, може да има резултат. За един ден всеки месец във френската столица 30 на сто от града остава без превозни средства. Измерените нива на шума значително падат, показват измерванията. Изследователи от Свободния университет в Брюксел създадоха приложение за мобилни телефони  , което дава възможност на хората да измерват къде и по кое време са най-високи нивата на децибелите и да създадат детайлна карта на шума в белгийската столица. Местните власти могат да използват данните, за да атакуват шумовото замърсяване там, където има най-неотложна нужда.", "date": "2018.03.11", "title": "Тихият убиец"}
{"url": "http://clubz.bg/65258-rumen_radev_duhovnite_vryzki_mejdu_bylgariq_i_rusiq_shte_nadjiveqt_vsqka_politicheska_zima", "text": "Духовните връзки са всъщност най-силните връзки между нашите два народа и аз съм убеден, че те са надживели и ще надживеят всяка политическа зима. Това казва българският държавен глава Румен Радев в интервю за руската държавна агенция ТАСС, излъчено на 11 март в предаването \"Формула власти\" в телевизия \"Россия 24\". Интервюто е взето преди срещата на Радев с руския патриарх Кирил, на която се видя как главата на руската православна църква хока президента. Видеото беше разпространено от Московската патриаршия, от \"Дондуков\" спестиха както думите на патриарха, така и стенограмата, която беше поискана с оправданието, че такава не е водена. ГЕРБ поиска стенограмата от срещата на Румен Радев с патриарх Кирил \"Нашите духовни връзки са се формирали в течение на много векове, в много тежки периоди и за двете страни. Затова те са толкова силни. Да не забравяме все пак, че България даде писменост на славянските народи. Това е наше достижение, гордост и наследство, с което ние наистина се гордеем и което ревностно пазим\", заявява Румен Радев пред ТАСС. Той добавя, че в хода на своята предизборна кампания нееднократно е заявявал, че \"еврофилията\" не означава \"русофобия\". Патриарсите: Православни братя сме \"Русия винаги е имала силни икономически, исторически, културни връзки с Европа. И ето на този капитал ние трябва да залагаме. Мисля, че всякакви опити за политическа изолация на Русия не работят в изгода и на двете страни\", добавя Радев. Президентът заявява, че е имало немалко опити за ревизиране на историята, включително и от последните десетилетия, но има безспорни факти и най-големият е Освобождението на България, което още повече засилва връзките между нашите два народа. Защо българските зрители не видяха как Кирил се кара на Румен Радев В отчета си за първата година като държавен глава Радев отбеляза като своя заслуга размразяването на отношенията с Русия. Президентът Радев: Да изведем отношенията с Русия от ледената епоха Патриарсите: Православни братя сме Защо българските зрители не видяха как Кирил се кара на Румен Радев Президентът Радев: Да изведем отношенията с Русия от ледената епоха", "date": "2018.03.11", "title": "Румен Радев: Духовните връзки между България и Русия ще надживеят всяка политическа зима"}
{"url": "http://clubz.bg/65255-bedstveno_polojenie_v_bregovo_drugade_vodite_spadat", "text": "Въпреки че нивото на реките и язовирите на много места в страната вече започва да спада, все още има общини, в които е обявено бедствено положение. На заседание на Кризисния щаб в Брегово днес беше взето решение да бъде обявено бедствено положение, съобщи кметът на общината Милчо Лалов. Причината е във високите води на река Тимок, които са достигнали до предела на защитната дига във високата й част заради обилното снеготопене.  Помпените станции в град Брегово, които осигуряват на населението питейна вода, са залети, като има опасност водата да бъде замърсена. Това може да доведе до екологична катастрофа, защото водата в р. Тимок минава и покрай замърсени участъци от мини в съседна Сърбия, каза Лалов.  През февруари 2010 г. защитната дига в Брегово се скъса и бяха залети над 2000 декара земеделски площи. Сега има опасност дигата да поддаде на същото място. Ако водата продължава да се покачва, ще започне и евакуация на населението в близост до реката, която на този етап не се налага, допълни Лалов.  Даваме 3 млн. лева на община Хайредин с постановление, обяви Борисов Ситуацията в Хайредин се нормализира, но бедственото положение остава. Според Светлана Ценова, секретар на община Хайредин,  язовир \"Рогозен\" 1 е пълен на 100%, но вече не прелива през преливника. В момента се извършват ремонтни дейности по него - инсталират се два сифона, които ще помогнат за по-бързото намаляване на нивото на язовира. Три спешни мерки бяха планирани за овладяване на рисковата ситуация на \"Рогозен 1\". Освен сифоните, които отвеждат допълнително през язовирната стена водни количества, тъй като основният изпускател не работи добре, има и други мерки. Втората мярка е увреденият преливник да започне да се насипва с едра скална маса, така че в бъдещи прииждания на висока вълна, водата да се успокоява и да не се получават тези обрушвания на земна маса. Третата мярка е да се почисти коритото на реката от дървета след язовирната стена, за да може водата да се оттича по-бързо. По разпореждане на министър-председателя бе направен оглед на съоръжението, за да бъдат издадени предписания за неговото аварийно укрепване. Язовир \"Бързина\" прелива с 8 куб.м/сек през преливника, обясни Ценова. Тя добави, че на територията на общината няма бедстващи или евакуирани хора. Спад в нивата на някои от големите реки се отчита в Пазарджишкия регион през последното денонощие, сочи справка в сайта на Националния институт по метеорология и хидрология към БАН. Нивото на река Марица при град Белово се е понижило с 4 см, а при Пазарджик с 14 см. Река Чепинска е понижила нивото си при Велинград с 8 см, а равнището на Тополница при село Поибрене е спаднало с 3 см.", "date": "2018.03.11", "title": "Бедствено положение в Брегово, другаде водите спадат"}
{"url": "http://clubz.bg/65259-predi_derbito_gaf_na_levski_kysen_obrat_za_cska_sofiq", "text": "Седмица преди прекия си сблъсък в Първа лига, ЦСКА-София и \"Левски\" имаха големи затруднения в 25-ия кръг. Донякъде мачовете на двата тима си приличат, но в крайна сметка \"червените\" спечелиха с 2:1 като гости на \"Пирин\" (Благоевград) с късен обрат, докато \"Левски\" стигна само до 1:1 срещу \"Етър\" у дома. ЦСКА проспа първото полувреме на стадион \"Христо Ботев\" и напълно логично губеше в резултата след гола на Радослав Кирилов в 30-ата минута. Тимът на Стамен Белчев беше неузнаваем за пореден път тази футболна пролет. И бе на път да загуби едва за втори път този сезон. Кандидатът за титлата сви обръч около вратата на \"орлетата\" и зареди пропуски, най-вече чрез Фернандо Каранга. В 88-ата минута 20-годишният Александър Георгиев изравни с хубав удар от границата на наказателното поле, а му помогна и рикошет. Течаха последните секунди на добавеното време, когато Каранга прояви настойчивост и засече топката в мрежата за 2:1. Бурна радост за ЦСКА-София и многобройните фенове на отбора в Благоевград и разочарование за \"Пирин\", който вложи сърце, но накрая остана с празни ръце. А на този етап \"червените\" печелят най-вече с характер, който компенсира спада в игровата форма. \"Левски\" също се оказа губещ срещу \"Етър\" на \"Герена\". Бартович откри след час игра, като наказа груба грешка на вратаря Николай Кръстев, който се намеси неубедително при центриране отдясно. Преди почивката \"болярите\" удариха греда, продължиха да играят атакуващо и агресивно дори при 1:0. \"Левски\" натисна и в 71-ата минута Серджиу Буш изравни. Малко след това можеше да стигне и до пълен обрат. Такъв се очерта в допълнителното време, когато Георги Пашов извърши нарушение срещу Паулиньо и съдията Ивайло Стоянов отсъди дузпа. С изпълнението се нае едно от новите попълнения на \"Левски\" - Нашименто. Той обаче не уцели вратата и \"Етър\" напълно заслужено си тръгна с точка, след като преди броени дни изпусна такава срещу ЦСКА. Вчера \"Лудогорец\" би \"Черно море\" с 3:1. Така шампионът има 63 точки, \"червените\" са с 60, а \"Левски\" е далеч назад с 50. Идната неделя дербито е с начален час 13:00.", "date": "2018.03.11", "title": "Преди дербито: Гаф на \"Левски\", късен обрат за ЦСКА-София"}
{"url": "http://clubz.bg/65250-chujte_pyrvata_nova_pesen_na_rejnbou_ot_22_godini", "text": "Парчето Waiting for a Sign на Ричи Блекмор се появи след наистина колосален интерес, при положение че китарата на \"Дийп Пърпъл\" и \"Рейнбоу\" не е композирал истински хардрок от две десетилетия... Или поне ние не знаем. Ричи Блекмор разкри новия състав на \"Рейнбоу\" (видео) След годините с Blackmore's Night (между 1997-2015) Ричи заряза носталгията и направи завой към корените - първо с три концерта през 2016 г. През миналата година активизирането на \"Рейнбоу\" продължи с нови 4 лайва, разпродадени мълниеносно, които ще съставляват излизащия на 6 април албум Memories In Rock II От една страна Ричи, ако чака знак, че именно това е шедьовърът, с който ще остане в историята, надали ще го дочака...   Въпреки това Waiting for a Sign е... толкова \"Рейнбоу\" песен! Макар и едновременно различен, вокалът на Рони Ромеро има ароматни   и от Греъм Бонет, и от Дио, и от Джо Лин Търнър Разбира се, има и соло - всъщност сола - на Ричи, които заемат \"скромните\" около 60-70 % от песента. Композицията си е негова, а текстът - на жена му Кендис Найт. Бандата обяви и 5 нови дати. Дребен детайл е, че само след седмици - на 14 април, живот и здраве, Ричи ще навърши 73 г.  Ричи Блекмор на 70 години! Същевременно от другата страна на монетата \"Дийп Пърпъл\" издадоха албум Infinite през 2017 г. Да си припомним от него прекрасната The Surprising:   Ричи Блекмор на 70 години!", "date": "2018.03.11", "title": "Чуйте първата нова песен на \"Рейнбоу\" от 22 години "}
{"url": "http://clubz.bg/65253-tyrsite_si_ginka_nie_shte_vi_kajem_kak", "text": "Кратък обучителен семинар за търсене и намиране на гинки се състоя пред централата на ГЕРБ в София в топлия мартенски предиобед. Вдъхновени от силата и моженето на българската жена в лицето на избраната за купувач на ЧЕЗ-България Гинка Върбакова и нейната компания \"Инерком\", неколцина български интелектуалци се заеха да ограмотят желаещите да си търсят гинки (и калинки, защо не). Ситуацията с Гинка може да ни излезе скъпа. В буквалния смисъл Архитект Емил Мечикян, професор Велислав Минеков, адвокат Николай Хаджигенов, социологът Арман Бабикян и други спецове по гинкопридобиването споделиха ценни указания.  Гинка Върбакова заплаши да съди клеветниците и злосторниците (ВИДЕО) Най-съществените им тезиси са: търси краткосрочната материална изгода; да оставим обществените дела САМО на грижата на държавните служители - те го правят най-добре; да не зачитаме закона - от него и без друго няма полза в държава като нашата; вземайте подкупи; бъдете сигурни, че всяко действие на институциите е мотивирано единствено от частна изгода; симпатизирайте на режима на твърдата ръка, защото... знае как. Защо е важно да знаем всичко за и около Гинка Върбакова Единственото сигурно, което знаем за 43-годишната Гинка Върбакова, избрана да купи компания, която държи 42% от територията на България, с 1.8 милиарда оборот и 3 милиона клиенти, е, че е от Стамболийски, заедно със съпруга си притежава фотоволтаични централи за общо 23 MW мощност и допреди няколко седмици оперираше и паркинг в Пазарджик. Само преди ден министърът на енергетиката Теменужка Петкова, която подаде оставка, тъй като били семейни приятели от 20 години, но се оказа, че остава на поста си, заяви по bTV, че Гинка е \"млад, почтен и интелигентен човек, завършила лингвистика, а съпругът й - ядрена физика\". Съпругът на Гинка Върбакова - стар познайник на службите В нито едно от прессъобщенията, пускани неизвестно от коя пиар фирма, защото се разпространяват от \"Инерком\", няма никаква визитка на Върбакова - къде е завършила средното и висшето си образование, каква е експертизата й.  И все така липсва.   \n\t Гинка Върбакова заплаши да съди клеветниците и злосторниците (ВИДЕО) Защо е важно да знаем всичко за и около Гинка Върбакова Съпругът на Гинка Върбакова - стар познайник на службите", "date": "2018.03.11", "title": "Търсите си Гинка? Ние ще ви кажем как"}
{"url": "http://clubz.bg/65248-svetskite_aqtolasi_na_franciq", "text": "Франция, която превърна в своя търговска марка \"Войната на религиите\" през XVI век, има нов проблем с фундаментализма. И той е свързан не с твърдолинейните ислямисти, а с войнстващите привърженици на светската държава. Твърдолинейните, сред които бивш премиер, философи, видни феминисти, фигури от токшоутата и политици, обявиха война срещу посегателствата върху обществения живот от страна на ислямистите. Това е добре. Но когато демонизират исляма като цяло, както правят често, те тласкат младите мюсюлмани в ръцете на фанатиците, които ненавиждат. И за да е още по-зле, тези аятоласи на светската държава заплашват усилията на президента Еманюел Макрон да демонстрира по-разнообразно и всеобхватно общество, при което ислямът - втората религия в страната след римокатолическата - би се чувствал уютно като християнството и юдаизма. Всеки трети френски мюсюлманин отрича светските закони Президентът заяви, че иска да преустрои мюсюлманската вяра във Франция, като промени нейните представителни институции и ангажира религиозните лидери в национален диалог по въпроси като медицинската етика. Заложена е способността на самообявилата се \"родина на човешките права\" да интегрира близо 5,7 милиона граждани от мюсюлмански произход (8,8 на сто от населението), повечето от които са потомци на имигранти от бившите френски колонии в Северна Африка. Други западноевропейски страни са изправени пред същите предизвикателства, но за Франция те са по-силни поради неизлекуваните рани от колониалното минало и Алжирската война през 1954 -1962 г. Той продължава да провежда консултации, но съветниците му казват, че иска да реформира начина, по който се избира Френския съвет на мюсюлманската вяра, за да го отвори за по-съвременни, интегрирани и млади водачи и да намали влиянието на Саудитска Арабия, Катар, Турция, Алжир и Мароко, които финансират джамии, имами и асоциации във Франция. Бившият президент Никола Саркози, който създаде съвета, експериментира с по-скромни действия преди десетилетие за насърчаване на мюсюлманите, но бързо се отказа в полза на политиката на идентичност в рамките на закона и реда под натиска на крайно десния Национален фронт. По-либерален и по-малко поривист по темперамент, Макрон бе подложен на кръстосан огън от светските снайперисти. Хомофоби и ислямофоби се борят на местния вот във Франция Макрон разбуни гнездото на осите, когато наскоро изрази опасения, че привържениците на светската държава стават прекалено \"радикализирани\". Като кандидат-президент той предупреди за \"реваншистка визия на секуларизма, кйто отгоре на всичко налага забрани, предимно към една отделна религия\". Той не спомена имена, но бе ясно, че има предвид философи като Ален Финкелкрот и Паскал Брюкнер, които разпалиха културна война с твърденията, че френските идентичност и ценности са атакувани от исляма изобщо, а не от фундаменталистите. Към тях се присъединиха политици, сред които бившият премиер социалист Манюел Валс и лидерката на Националния фронт Марин льо Пен, които са против мюсюлманките да обличат плажните \"буркини\", носенето на забрадки в студентските градчета, време за плуване само за жени и \"халал\" храна в училищата. Две скорошни случки показват начина, по който ултрасекуларистите движат реда на изключването. Правителството отмени номинирането на активистката Рохая Диало в новия Национален съвет за дигитално приобщаване след протести заради нейните връзки с \"Коренни жители на Републиката\" - организация, водеща кампания срещу институционализирания расизъм. Тогава Менел Ибтисем - 22-годишна певица със звезден блясък в очите и син тюрбан, която предизвика сензация с арабската версия на \"Алилуя\" на Ленард Коен, бе изгонена от телевизионното състезание за таланти \"Гласът\", след като светски активист разкри, че е писала туитове след атаката с камион в Ница през 2016 г., които оспорват кой в действителност стои зад инцидента и твърдят, че \"истинският терорист е нашето правителство\". Идеята за съвет на чернокожите лидери или старейшини на мюсюлманската обност, която е част от обществото в САЩ, е анатема за светските пуритани, чиято традиция за хомогенизиране е още от времето на разгара на якобинството на Френската революция, когато е гилотиниран католически свещеник, отказал да се отрече от църквата. Отделянето на църквата от държавата със закон през 1905 г. е кулминацията на продължителна борба на антиклерикалните републиканци срещу клонящата към монархията Римокатолическа църква, дискредитирала се с подкрепата си за антисемитите в аферата \"Драйфус\". Но линията е по-неясна. Официално Франция може да държи религията настрани от обществения живот, но въпреки това християнството обхваща голяма част от френското общество. Училищните празници например са отражения на християнския календар, като мюсюлманските и еврейските фестивали биват игнорирани. Докато публичният дебат е фокусиран върху въпроси като нерегулираните със закон стаи за молитви на салафитите и училищата, разпространяващи субкултурата на радикалния ислям, твърде малко внимание се обръща на реалността с рутинната дискриминация, срещу която са изправени французите от мюсюлмански произход при търсенето на работа или жилище. Двете неща не са несвързани помежду им. Много млади френски мюсюлмани се чувстват изолирани поради липсата на икономическа възможност и расова дискриминация от страна на полицията и враждебността към исляма, подклаждани от политиците и медиите. Отчуждението и желанието за отмъщение, предизвикващи възхищението зад граница на джихадистки групировки като \"Ислямска държава\", тласна радикалния слой на младите мюсюлмани да извършат атентати, при които от 2015 г. насам загинаха над 220 души. Мари-Ан Валфор - изследователка от Парижкото училище по икономика, описа кошмара за търсещите работа мюсюлмани, особено носещите забрадки. Макар законът да не забранява носенето на религиозни атрибути на работното място, нейните примери показват, че \"презумпцията за принадлежност по-скоро към мюсюлманската, отколкото към християнската религия е важен дискриминиращ фактор на френския пазар на труда\". Това тласка много млади мюсюлмани да търсят работа и жилища в собствената си общност, като засилва сегрегацията и дискриминацията, от която те страдат във Франция. Тези, които се опасяват, че изолирането на талантливи млади мюсюлмани може да отчужди съществена част от населението и да бъде от полза за фундаменталистите, биват наричани от секуларистите \"ислямо-левичари\" или \"хора от комуните\". Хамади, дъщеря на алжиски имигранти, родена в парижко работническо предградие, смята себе си за \"атеистка, пълна с вино и свинско\". Но законът от 2004 г., забраняващ носенето на забрадки в училищата, \"бе възприет като антимюсюлманска атака\" за разлика от уважението към разнообразието в САЩ или Великобритания. За да се излезе от френския порочен кръг и се насърчи развитието на умерения \"ислям по френски\", някои френски политици и мюсюлмански лидери просто намекват за роля на държавата в обучението на имами и някаква форма на обществено финансиране на изглаждането на джамии и центрове за общността. Леко облагане на продажбите на \"халал\" храна би могло да финансира такива дейности, както сега се прави с храната \"кашер\", с която се финансират еврейски институции. Историкът Бенжамен Стора - председател на Музея на историята на имиграцията, азва, че Макрон би могъл да насърчи интегрирането на млади мюсюлмани, без да се съобразява с фундаменталистите и от двете страни, като стои твърдо зад светските ценности и гарантира, че историята на фреската колонизация се преподава по-честно в училищата. Той обаче допълва, че истеричният френски обществен дебат съдържа по-окуражаваща реалност. Франция може все още да има твърде малко хора от африкански или мюсюлмански произход в телевизиите и парламента, но никога преди не е имала толкова много младежи от имигрантски произход, интегрирани чрез образование в националния елит. Светските кучета могат да си лаят, но керванът на интеграцията си върви. Хомофоби и ислямофоби се борят на местния вот във Франция", "date": "2018.03.11", "title": "Светските аятоласи на Франция"}
{"url": "http://clubz.bg/65256-nad_polovin_milion_rusnaci_pochivali_v_bylgariq_400_000_s_vtori_dom_u_nas", "text": "През 2017 г. близо 558 000 руснаци са предпочели България за почивка и пътешествия, а над 400 хиляди граждани на федерацията имат втори дом в България. Това заяви министърът на туризма Николина Ангелкова в Москва на 13-то Международно туристическо изложение \"Интурмаркет\", съобщиха от министерството. Отличието се дава за \"многогодишно сътрудничество, мащабно участие и творчески подход при организиране работата на изложението\". Наградата е подписана от ръководителя на Федералната агенция по туризъм на Русия Олег Сафонов. Русия е сред петте страни, които изпращат най-много туристи у нас. България затвърждава имиджа си на семейна дестинация сред руските туристи, съобщават от министерството. Туроператори от федерацията, които работят на пазар България, информират за повишено търсене към момента с 15-20 процента за лято 2018 г. спрямо март миналата година. \"Интурмаркет\" е сред най-големите международни туристически борси, тази година в нея участват повече от 1400 изложители от над 130 държави, както и руските региони и национални туристически представителства. По неокончателни данни форумът, който се провежда от 10 до 12 март, ще бъде разгледан от над 74 хиляди посетители. България представя на националния си щанд разнообразни възможности за морски, културно-исторически, балнео-, СПА и уелнес туризъм.", "date": "2018.03.11", "title": "Над половин милион руснаци почивали в България, 400 000 - с втори дом у нас"}
{"url": "http://clubz.bg/65180-kak_bylgariq_spasi_i_nebylgarski_evrei", "text": "Тези дни се навършват 75 години от спасяването на българските евреи. Това събитие е една от големите гордости на България. То предизвиква и спорове, тъй като евреите от Беломорска Тракия и Македония - земи, които са били администрирани от България по време на Втората световна война, не са спасени. В крайна сметка фактите са следните. Спасени са около 48 000 евреи от т.нар. \"стари предели\" (земите в границите на България от преди влизането на страната в Тристранния пакт). Заслугата за това е на цялото българско общество, на тогавашните държавни институции, както и на Българската православна църква. Има, разбира се, и конкретни исторически личности с големи заслуги за това спасяване. 11 343 евреи от Тракия и Македония са изпратени в лагерите на смъртта.  Има обаче и данни, че България има заслуги за спасението на около 1000 евреи от румънски и унгарски произход. Тази интересна история, която вероятно на Запад би била повод за сценарий на филм, у нас все още не е достатъчно известна. Това е станало чрез издаването на транзитни визи, за да могат евреите от Румъния и Унгария да преминат през България на път за Турция и Палестина. Официално у нас е имало забрана за издаването на такива визи. Въпреки това обаче директорът на тогавашаната консулско-стопанска дирекция, пълномощният министър Никола Пецев, заедно с легационните съветници Никола Ванчев, Хари Левенсон и Любен Златаров, не са се съобразили с тази забрана и са издавали такива визи. Това пише в своя статия журналистът Исак Бераха. След 1941 г. легациите ни в Букурещ и Будапеща са започнали да се получават молби за издаване на транзитни визи за преминаване през България на път за Турция и Палестина.  Издадени са около 430 подобни визи, което се установява от документи. В действителност обаче те са много повече. Тези действия са били конспиративни от чиновниците, без да се знае официално от правителството и вероятно спасените евреи са над 1000. Германският пълномощен министър Адолф Бекерле е бил против тази дейност - получава уверения от правителството, че е прекратена и докладва за това в Германия.  Същият този Бекерле неволно прави най-големия комплимент на българите, изтъквайки тяхната толерантност, останала неразбираема за него.", "date": "2018.03.11", "title": "Как България спаси и небългарски евреи"}
{"url": "http://clubz.bg/65245-hakeri_otkradnaha_dokumenti_za_brexit", "text": "Група хакери са откраднали документи от германски сървъри, свързани с преговорите между Европейския съюз и Великобритания относно Brexit, както и преговорите с Беларус и Украйна, съобщи списание Der Spiegel. Откраднати са били общо шест файла. По-рано говорителят на германското министерство на вътрешните работи Йоханес Димрот потвърди, че сървърите на германското правителство са били атакувани. Според него кибератаката е била предотвратена веднага след откриването й. Димрот отказа да отговори на въпроса дали руските хакери стоят зад кибератаката. Той обясни, че сега властите в Германия се опитват да разберат как информацията за кибератаката е изтекла в медиите.", "date": "2018.03.11", "title": "Хакери откраднаха документи за Brexit"}
{"url": "http://clubz.bg/65251-stotici_se_podpisvat_sreshtu_sdelkata_za_chez", "text": "БСП започна да събира подписи за разваляне на сделката за продажбата на българския бизнес на ЧЕЗ. Соцдепутатите са пратени в избирателните си райони със задача да стартират кампанията по места, в инициативата са включени и членовете на Националния съвет на партията. Позицията на БСП е за разваляне на сделката с избрания от чешката държавна компания купувач - \"Инерком\", и 100% изкупуване на активите на приватизираното през 2004 г. електроразпределително предприятие. БСП даде сделката за ЧЕЗ на прокуратурата Иниацитивата беше обявена от лидера на БСП Корнелия Нинова. Освен това социалистите внесоха в прокуратурата три сигнала за сделката - откъде идват средствата на \"Инерком България\",  за да купи най-голямото електроразпределително предприятие с 3 милиона клиенти, и дали продажбата на държавния дял от 33% през 2012 г. е изрядна.  До момента има информация, че 700 души от Казанлък са се подписали срещу сделката, както и над 400 русенци, валят съобщения за подписи от Скравена, Свиленград и др.  От БСП смятат, че държавата може да бъде добър стопанин, лошото е, когато се обвързва с мафията. Затова призоваха да се спре \"паралелната държава\". Трайчо Трайков: С решения на коляно за ЧЕЗ държавата показва, че не знае какво прави В Скравена депутът от ПГ на \"БСП за България\" Иван Ченчев заяви: Колегата му Стоян Мирчев припомни социологическо проучване на \"Тренд\", съгласно което 82% от българите са срещу сделката. Той заяви, че в Унгария електроразпределителните дружества са били национализирани. Последните новини около сделката са, че преговорите относно възможността държавата да придобие някакъв дял в собствеността на \"ЧЕЗ-България\" продължават в близките седмици. ЧЕЗ започва проучване как България да участва в покупката Трайчо Трайков: С решения на коляно за ЧЕЗ държавата показва, че не знае какво прави ЧЕЗ започва проучване как България да участва в покупката", "date": "2018.03.11", "title": "Стотици се подписват срещу сделката за ЧЕЗ"}
{"url": "http://clubz.bg/65246-da_bylgariq_organizira_obsyjdane_za_goreneto_na_bokluk_nasred_sofiq", "text": "\"Да, България\", заедно със съдружните партии ДСБ, ДЕОС, \"Зелените\" и БЗНС организират алтернативно обществено обсъждане на проекта за инсталация за горене на RDF отпадъци в ТЕЦ-София. Причината е, че на организираното от Столичната община обсъждане на проекта гражданите не са били реално запознати и затова петте партии излязоха с призив да пишат до \"Московска\" 33 и кмета Йорданка Фандъкова, с искане за насрочване на ново обществено обсъждане. От столичната управа не са дали заявка, че такова ще има и затова от \"Да, България\"  Боклук. Топлофикация. Скандал - историята на едно (не)обсъждане Проектът за изграждането на инсталация за горене на RDF (модифицирано гориво от битови отпадъци) се изгражда в рамките на третата фаза на Интегрирания проект за управление на отпадъците в София. През първата и втората фаза бяха изградени инсталацията за компостиране на зелени отпадъци и депо \"Садината\", и заводът за отпадъци с производство на Refuse Derived Fuel - RDF фракция. Там могат да се произвеждат 180 000 т RDF годишно. \n\tМиналия месец Столичната община съобщи, че ще изтегли заем от 67 милиона евро за изграждането на инсталацията. Кредитът, който е около 42% от цялата инвестиция, ще бъде осигурен от Европейската инвестиционна банка (ЕИБ). Стойността на проекта е 157 млн. евро, от които ЕС и държавният бюджет осигуряват 91 млн. евро. Изграждането на инсталацията ще помогне за захранване на 30 000 домакинства с електричество и 40 000 домакинства с топлоенергия. Строителството й ще продължи 36 месеца, след което ще обработва 180 хиляди тона RDF годишно.  Сега Столична община плаща 5 милиона лева годишно на циментовите заводи за този отпадък, които се осигуряват от такса смет на софиянци. Основното опасение обаче е, че инсталацията ще спомогне за и без това голямото замърсяване на въздуха в столицата. Да вземем заем, за да горим това? (ВИДЕО НА ЖИВО) На общественото обсъждане на \"Московска\" 33, състояло се на 28 февруари, реална дискусия по същество така и не се получи. Причината е, че документацията по проекта не беше леснодостъпна и пълна, за да могат столичани да участват адекватно в дебата.  \"Затова справедливо, много граждани настояват администрацията на Столична община да проведе ново обществено обсъждане, спазвайки изискванията на закона и наредбата на Столична община за провеждане на обществено обсъждане при поемане на дългосрочен дълг\", се казва в заключение. Алтернативното обществено обсъждане ще се състои на 14 март от 18.30 часа в зала партер в Перформ Бизнес Център. Да, България: Пишете на Фандъкова за горенето на отпадъци насред София Инсталацията за изгаряне на RDF отпадъци, планирана за площадката на ТЕЦ-София, е замислена в далечната 2007 г., но през 2017 г. тя е не само морално остаряла, но и противоречаща на тенденциите в практиката и законодателството на европейско ниво. От 2008 г. е в сила задължението най-късно до 2020 г. да се рециклират най-малко 50% от битовите отпадъци, като целите за рециклиране трябва да се повишат до 60-65 на сто до 2030 г. Заемът от ЕИБ и реализирането на проекта вероятно ще получи одобрението на Столичния общински съвет (СОС), тъй като и местните парламентаристи от БСП са \"за\" инсталацията. Разликата с намеренията на ГЕРБ е, че от левицата предлагат вместо в ТЕЦ-София, насред града, горенето да става на площадката край село Яна, в местността \"Садината\". Извозването на RDF до ТЕЦ-София е предвидено да става с тежкотоварни камиони, което ще затруднява и без друго натовареното движение в столицата, ще разбива инфраструктурата и ще замърсява допълнително околната среда, смятат още от БСП в СО. И излизат с алтернативно предложение - да бъде изграден топлопровод, който да свърже завода в \"Садината\" със съществуващата топлопреносна мрежа. По техни предварителни разчети това би струвало около 10 милиона лева. Да вземем заем, за да горим това? (ВИДЕО НА ЖИВО) Да, България: Пишете на Фандъкова за горенето на отпадъци насред София", "date": "2018.03.11", "title": "\"Да, България\" организира обсъждане за горенето на боклук насред София"}
{"url": "http://clubz.bg/65244-dbg_zamrazi_chlenstvoto_si_v_reformatorskiq_blok_moje_i_da_go_napusne", "text": "Партията, основана преди години от Меглена Кунева - \"Движение България на гражданите\", взе решение да \"замрази\" членството си в Реформаторския блок и да не участва в заседанията на ръководството му. Ако до 1 месец останалите партии в Блока не демонстрират \"опозиционност\" спрямо ГЕРБ и настоящото управление, то ДБГ ще напусне коалицията. Това е резултатът от дълго партийно заседание, което се е провело в събота в Хисаря. Лидерът на партията Димитър Делчев обясни, че очаква незабавни действия от РБ в посока сваляне на третия кабинет на Бойко Борисов. Клуб Z научи, че в Хисаря множество партийци са били възмутени от срещите и съвместната работа на членове на РБ с управляващите в последните седмици. Напрежение имало заради договорки с представители на ГЕРБ и на \"Обединените патриоти\", твърдят присъствали на заседанието.  Преди дни например вицепремиерът Валери Симеонов и представителите на РБ - Божидар Лукарски, Петър Москов и Димитър Бъчваров, заедно обсъждаха законови промени заради сделката с ЧЕЗ. Валери Симеонов на една маса с Москов и Лукарски Местни струкрури на ДБГ са недоволни и от това, че в рамките на РБ се саботира на тяхната идея за \"Реформаторски общности за демокрация\". От партията на Кунева предложиха миналата година в регионите да започне работа за широки местни обединения на десни представители и формации - в това число и с напусналите РБ партии като ДСБ и БЗНС. Идеята е да се развиват стабилно местните структури, докато лидерите в София разяснят как биха могли да работят заедно. ДБГ инициира широко обединение за местните избори - РОД Ето и пълния текст на решението на Националния съвет на ДБГ: Решението е било взето в крайна сметка единодушно от Националния съвет на ДБГ, въпреки че по време на дискусията, продължила около 5 часа, е имало и няколко алтернативни мнения. На сбирката е била и основателката и бивша лидерка на партията Меглена Кунева. Тя обаче не е взема отношение по темата - говорила е за Европа и популизма, но не и за вътрешнополитическите процеси в демократичната общност у нас.  Ако след месец ДБГ напусне, то от партиите, основали Реформаторския блок, в него остават СДС и БНД (формация, отцепила се от НДСВ преди години, начело с бившия председател на Народното събрание и бизв депутат Борислав Великов - б.р.). В края на 2017 г. от коалицията си тръгна БЗНС на бившия министър на отбраната Николай Ненков и се присъедини към Българския манифест за Европа,, обявен от ДСБ/Нова република, \"Да, България\", \"Зелените\" и ДЕОС. Николай Ненчев напуска РБ, отива при \"Да, България\" и ДСБ Представител на РБ е Петър Москов, обединението продължава да работи с \"Глас народен\" на Светльо Витков, но формацията не е част от самия РБ. Отношенията с ГЕРБ винаги са били причината за поетапния разпад на Реформаторския блок. В момента да се очаква от СДС например да се откаже от съвместна работа с Бойко Борисов и управляващите и да обяви \"антиГЕРБ\" коалиция по-скоро не изглежда реалистично. Лидерът на СДС Божидар Лукарски, който бе преизбран начело на партията след последните парламентарни избори, макар да беше подал оставка, не е крил симпатиите си към Бойко Борисов и неколкократно е заявявал, че РБ имат шанс във властта само заедно с ГЕРБ. В последно време той е и силно критичен към другите формации от демократичната общност.  Лукарски: Срещата на \"десните\" е като събрание на Отечествения фронт Лукарски: Дясно обединение против Борисов е комплексарщина Лидерът на БНД Борислав Великов също е твърдял, че без общи действия с ГЕРБ, РБ не могат да участват в управлението и да си изпълняват програмата. По всичко личи, че следващият месец е последният срок на годност на формацията, създадена преди 4 години с надеждата за обединено българско дясно. ДБГ инициира широко обединение за местните избори - РОД Николай Ненчев напуска РБ, отива при \"Да, България\" и ДСБ Лукарски: Срещата на \"десните\" е като събрание на Отечествения фронт Лукарски: Дясно обединение против Борисов е комплексарщина", "date": "2018.03.11", "title": "ДБГ замрази членството си в Реформаторския блок, може и да го напусне"}
{"url": "http://clubz.bg/65254-shefyt_na_kevr_prizova_da_spre_isteriqta_s_cenite_na_toka", "text": "Председателят на Комисията за енергийно и водно регулиране (КЕВР) Иван Иванов призова да спре истерията и плашенето с поскъпване на тока заради сделката за българския бизнес на ЧЕЗ. Сделката по никакъв начин няма да е причина за повишаване на цената на тока, за сетен път, този път по БНР, заяви Иванов. Въпреки това, на 14 март, в 10.30 часа, пред сградата на КЕВР ще има протест, съобщи по БНР председателят на партия \"Българска пролет\" и бивш депутат от \"Атака\" Велизар Енчев. Заедно с \"Българска пролет\" излизат и симпатизанти на \"Възраждане\" с лидер Костадин Костадинов, бивш депутат от ВМРО. По думите на Енчев, протестите ще продължат и ще бъдат насочени както срещу енергийните дружества, така и срещу ВиК-атата. КЕВР няма да допусне рязко повишаване на тока Чешката държавна компания ЧЕЗ е собственик на най-голямото електроразпределително предприятие у нас - държи 42% от територията на България, с близо 3 милиона потребители и оборот от 1.8 милиарда лева за 2017 г. Тя избра за купувач българското дружество \"Инерком България\", чийто едноличен собственик Гинка Върбакова и съпругът й оперират няколко фотоволтаични централи с обща мощност 23 MW.  Всички ЕРП-та у нас, както и НЕК и др. вече официално обявиха, че ще искат повишаване на цената на тока от 1 юли, единственото време в годината, когато става това. ЧЕЗ, ЕВН и \"Енерго-Про\" заявиха, че ще искат по-скъп ток Прехвърляне на акции от ЧЕЗ към \"Инерком\"  не може да бъде проверявано от Комисията за енергийно и водно регулиране, преди финализирането на сделката, отново припомни Иванов. Контролът преди сключване на сделката трябва да се осъществи по параметри, които не са в правомощията на КЕРВ, категоричен бе той и пак обясни какви са възможностите на ръководения от него регулатор: Междувременно чешката телеграфна агенция съобщи, че ЧЕЗ води вътрешно разследване заради изтичането на търговска информация, която може да повлияе на арбитражното дело с България. ЧЕЗ е завела дело срещу България, както и останалите ЕРП-та у нас. Четири енергийни фирми съдят България за над €1 милиард  Според вчерашно изявление на говорителката на компанията Алис Хоракова, арбитражът не е коментиран на преговорите между ЧЕЗ и \"Инерком\" по-рано тази седмица, на които е повдигнат въпросът за влизането на българската държава в сделката за активите на ЧЕЗ у нас.  Договорка за ЧЕЗ: 34% за държавата, ако плати €300 милиона за арбитража До момента официално не известна сумата на предявения към България иск от страна на ЧЕЗ. Твърди се, че ако българската държава получи дял, би могла да се споразумее с ЧЕЗ за 200-300 милиона евро, което е значително по-малко от сумата, на която би била осъдена в случай на загуба на делото във Вашингтон. Гинка Върбакова заплаши да съди клеветниците и злосторниците (ВИДЕО) Но стои обаче въпросът дали тези милиони евро по извънсъдебното споразумение ще се платят на ЧЕЗ-България или на \"Инерком\", които са предпочетеният купувач.  Засега нито Върбакова, нито ЧЕЗ са коментирали дали в договора й има клауза, че средствата по евентуално извънсъдебно споразумение с българското правителство са дължими на \"Инерком\", тъй като това означава, че тя ще придобие ЧЕЗ с пари на българската държава. Непотвърдената официално цена на сделката е за около 342 милиона евро, въпреки че оценката на \"Креди Суис\" за активите е за около 250 милиона евро. Офшорното финансиране на Гинка не притеснява ЧЕЗ Въпросът на кое дружество българската държава ще плати 300 милиона евро като обезщетение по извънсъдебно споразумение, остава. В интервю в чешко издание миналата седмица един от топмениджърите на ЧЕЗ Томаш Плескач заяви, че те са очаквали българската държава да им предложи споразумение в няколкото месеца срок, които арбитражът дава на двете страни, преди да започне да разглежда иска, но това не се е случило. Сделката за ЧЕЗ стигна до президента Земан До момента е известно, че Върбакова е подписала предварителен договор и е платила 5 милиона евро. До финализирането на сделката, която ще се осъществи при извършване на плащанията и проверка от регулаторите, има поне 9 месеца. ЧЕЗ, ЕВН и \"Енерго-Про\" заявиха, че ще искат по-скъп ток Четири енергийни фирми съдят България за над €1 милиард  Договорка за ЧЕЗ: 34% за държавата, ако плати €300 милиона за арбитража Гинка Върбакова заплаши да съди клеветниците и злосторниците (ВИДЕО) Офшорното финансиране на Гинка не притеснява ЧЕЗ Сделката за ЧЕЗ стигна до президента Земан", "date": "2018.03.11", "title": "Шефът на КЕВР призова да спре истерията с цените на тока"}
{"url": "http://clubz.bg/65247-otkriti_sa_sledi_ot_otrovata_pochti_ubila_ruskiq_shpionin", "text": "Следи от нервно-паралитичното вещество, с което са отровени руският шпионин Сергей Скрипал и дъщеря му, са открити в ресторант на италианската верига Zizi в Солсбъри, съобщи BBC. Според версия, обявена от британската обществена медия преди дни, но непотвърдена официално, става въпрос за зарин. Доколкото е известно, останалите посетители на заведението не са пострадали. Британските специалисти са намерили следите в ресторанта, в който двамата са обядвали два часа преди инцидента. Никой друг в ресторанта не е пострадал. Полицията проверява пейката, на която са намерени, дома на Скрипал, друга кръчма в Солсбъри, въпросния ресторант и гробовете на сина и съпругата му, починали съответно през 2017 г. и през 2012 г. Полицейският служител, който ги откри обаче, все още е в болница в критично състояние и едва преди ден даде показания. С повече от 200 свидетели и над 240 доказателства разполага полицията в разследването на покушението срещу бившия руски шпионин Сергей Скрипал и неговата дъщеря Юлия, съобщи министърът на вътрешните работи Амбър Ръд след заседание на правителствената комисия за справяне с кризисни ситуации \"Кобра\" (COBRA). По думите й, разследването на нападението с невропаралитично вещество върви с висока \"скорост и професионализъм\". В отговор на спекулациите на медии и политици, че Русия може да е замесена в покушението, вътрешният министър Амбър Ръд повтори, че е твърде рано да се каже кой е отговорен и че на полицията трябва да се даде време да установи фактите. Скрипал е бивш полковник от руското военно разузнаване (ГРУ), осъден през 2006 г. заради държавна измяна в Русия заради предаване на тайни на британското разузнаване MI6. След шпионски \"суап\" четири години по-късно, той заминава за Великобритания заедно със семейството си. В резултат на същата размяна Анна Чапман се прибира от САЩ в Москва. В помощ на разследването в края на миналата седмица в Солсбъри бяха изпратени 180 военни. Общо 250 служители от британските антитерористични служби участват в операцията.", "date": "2018.03.11", "title": "Открити са следи от отровата, почти убила руския шпионин"}
{"url": "http://clubz.bg/65242-trymp_ochakvam_grandiozna_sdelka_s_kim", "text": "Срещата ми с Ким Чен Ун може да завърши с провал, но и с грандиозен успех, заяви президентът Доналд Тръмп, цитиран от Би Би Си. Според него Северна Корея вярва в мира. Доналд Тръмп отбеляза, че смята, че Пхенян вече иска да сключи мир, предаде Франс прес. Тръмп изрази доверие в ангажимента на севернокорейския режим да не изстрелва ракети до историческите преговори, които той ще има с лидера Ким Чен Ун. Американският президент каза, че е убеден, че срещата \"ще има огромен успех\" и ще е много ползотворна. \"Имаме огромна подкрепа\", отбеляза Тръмп пред журналисти преди да отлети за Пенсилвания. Тръмп шокира мнозина в четвъртък, когато заяви пред южнокорейски представители, които тъкмо се бяха завърнали от преговори в Северна Корея, че ще приеме поканата на Ким да се срещнат. По-рано Тръмп написа в \"Туитър\", че Китай е доволен, че той търси дипломатическо решение, а Япония е \"много ентусиазирана\" за преговорите.  На проявата в подкрепа на конгресменът републиканец от Пенсилвания Рик Сакон, който се бори за място във федералния парламент, Тръмп обяви още, че е решил какво ще е мотото на кампанията за преизбирането му през 2020 г. \"Да запазим Америка велика!\" Президентът на САЩ Доналд Тръмп заяви, че ще спести на Европейския съюз митата върху стоманата и алуминия, ако ЕС се откаже от бариерите, които издига пред американските стоки, предаде БТА. Огласените от Тръмп мита от 25 процента върху вносната стомана и от 10 процента върху вноса на алуминий се оспорват от европейските и от други търговски партньори на САЩ като Япония. Те обаче не бяха удовлетворени от вчерашните разговори в Брюксел. Европейците изразиха вчера разочарованието си пред постоянния търговски представител на САЩ Робърт Лайтхайзър, който беше в Брюксел за отдавна планирана среща с европейския комисар за търговията Сесилия Малмстрьом и японския министър на икономиката Хирошиге Секо. ЕС, както и Япония, иска да бъде освободена от американските мита.", "date": "2018.03.11", "title": "Тръмп: Очаквам грандиозна сделка с Ким"}
{"url": "http://clubz.bg/65212-kak_lyjite_se_razprostranqvat_v_internet", "text": "Разпространението на неверни информации в социалните мрежи е тревожен феномен, който учените все още изследват. Данните показват, че измислиците в мрежата се увеличават, но повечето проучвания обръщат внимание само на дребни примери или на разпространението на отделни фалшиви новини. Заедно с колегите ми Соруш Восуги и Деб Рой от Масачузетския технологичен институт (MIT) решихме да променим това. Наскоро ние анализирахме разпространението на всички най-популярни истински и фалшиви новини, които се споделят в Туитър от създаването на мрежата през 2006 до 2017 г. Данните ни включваха почти 126 хиляди “каскади“ (непрекъснатата верига от споделяния с един общ произход) с новини, споделяни от три милиона души повече от четири и половина милиона пъти. Тревожно е, но фалшивите новини се разпространяват много повече от истинските. Изводите ни бяха публикувани в четвъртък в списание „ “. За начало идентифицирахме хиляди истински и фалшиви новини като използвахме информация от шест независими организации за проверка на фактите, сред които Snopes, PolitiFact и Factcheck.org. След това потърсихме в Туитър за споменаване на тези новини и проследихме споделянето на оригиналните постове и последвалите ретуитвания. След това започнахме анализа на разпространението. За всички видове информация – политика, забавление, бизнес и т.н. - открихме, че фалшивите новини достигат много по-далеч и по-бързо в сравнение с истинските. Вероятността да бъдат ретуитнати при тях се оказа 70%. Сред фалшивите новини, това се отнася в най-голяма степен за политическите. Изненадахме се, че потребителите в Туитър, които разпространяват фалшиви новини, обикновено имат по-малко последователи, самите те следват по-малко хора и са по-слабо активни от останалите. По-рядко са верифицирани ( ) и от по-скоро са в Туитър. И въпреки притесненията от използването на интернет роботи за разпространението на фалшиви новини, ние открихме, че ролята на ботовете е по-малка от тази на истинските потребители. С помощта на утвърдени алгоритми за разпознаване на ботове открихме, че те са използвани поравно за разпространението както на истински, така и на фалшиви новини. Т.е. преднината на фалшивите новини се дължи на чисто човешка дейност. Едно от обясненията е новото. Фалшивите новини са нещо ново и това привлича вниманието и окуражава споделянето им, а техните разпространители си създават имиджа, че са \"в нещата\". Нашият анализ стига и до следната хипотеза - използвахме компютърен метод за емоционална оценка посредством избора на думи и открихме, че фалшивите новини предизвикват най-често изненада, а истинските - радост и доверие. Тези емоции може да подскажат и какво вдъхновява хората да споделят фалшиви новини. Колкото повече научаваме за това как и защо фалшивите новини се разпространяват, толкова повече се налага да опитаме някаква намеса, за да ги неутрализираме. Въпреки че беше обезсърчаващо да научим, че хората носят повече отговорност за разпространението на фалшивите новини отколкото предполагахме, откритията ни дават надежда, че можем да заложим на поведенченски интервенции. Това може да бъде, например, поставяне на етикети на новинарските публикации, така както поставяме етикети върху храната – вероятно това може да промени начина, по който хората потребяват и споделят. Финансовите стимули са друг възможен инструмент. Рекламният пазар в социалните мрежи стимулира разпространението на фалшиви новини, защото до колкото повече хора стигнат, толкова повече печалба носят. Ако платформите \"понижават\" профилите, които разпространяват фалшиви новини, финансовите стимули няма да имат толкова значение. Щекотливият въпрос тук е: Нашето изследване е в самото начало. По-дълбоко идентифициране на факторите, които движат разпространението на истински и фалшиви новини, ще изисква директно взаимодействие с потребителите с помощта на интервюта, анкети и лабораторни експерименти. Някакво усещане за истина е ключово за правилното функциониране на почти всяка област на човешкото усилие. Ако позволим на света да бъде погълнат от лъжата, отваряме вратата към катастрофата.", "date": "2018.03.11", "title": "Как лъжите се разпространяват в интернет"}
{"url": "http://clubz.bg/65241-grigor_otpadna_oshte_vyv_vtoriq_kryg_v_indiyn_uels", "text": "Григор Димитров отпадна още във втория кръг на турнира от серията \"Мастърс 1000\" в Индиън Уелс, САЩ. Българинът отстъпи с 6:7 (4), 6:4, 3:6 пред Фернандо Вердаско (Испания, №39 в света) и дори не съумя да защити точките си от миналата година, когато игра до третия рунд. Това е 3-та поредна загуба на Димитров - след като отстъпи на Роджър Федерер на финала в Ротердам, до допусна поражение още на старта и в Дубай. В откриващия сет на първия за годината турнир от \"Мастърс 1000\" съперниците размениха по един брейк. Григор проби първи за 3:1, но опитният Вердаско моментално отвърна. При 5:4 българинът изпусна два поредни сетбола - водеше с 40:15. В крайна сметка се стигна до тайбрек, в който испанецът имаше преимущество и спечели на четири. Първата ни ракета започна по най-добрия начин втория сет - с пробив. Той наниза и втори пореден за 3:0, но Вердаско моментално върна единия и намали изоставането си. Все пак Димитров не изпусна преднината си до края, а имаше възможности и по-рано да затвори сета - 6:4 и 1:1. Третата решителна част вървеше равностойно до 4:3 за сервиращия първи Фернандо Вердаско. Тогава той проби четвъртия в световната ранглиста и след това без проблеми реализира подаването си, за да вземе мача след 6:3 и 2:1. В третия кръг испанецът ще срещне Тейлър Фриц (САЩ), който елиминира Андрей Рубльов (Русия). А Григор Димитров вече мисли за турнира в Маями, който е по-късно този месец. Близо денонощие по-рано Гришо отпадна и на двойки в Индиън Уелс, заедно с Хуан Мартин дел Потро (Аржентина) - 4:6, 2:6 срещу Фелисиано Лопес и Марк Лопес.", "date": "2018.03.11", "title": "Григор отпадна още във втория кръг в Индиън Уелс"}
{"url": "http://clubz.bg/65243-tervel_pulev_specheli_naj_trudnata_si_pobeda_na_profi_ringa", "text": "Тервел Пулев спечели девета поредна победа на професионалния ринг на галавечер в Берлин - най-трудната и първата, която постига без нокаут. Ръката на българина бе вдигната след успех по точки срещу опитния руснак Валерий Брудов, бивш междинен шампион на Световния боксов съвет (WBC). Двубоят продължи 8 рунда. На 3 март Тервел спечели и в Чикаго, но тогава опонентът му бе далеч по-слаб и неизвестен. И днес той бе подкрепян от наши сънародници в залата. Брудов има 59 мача като професионален боксьор, 44 от които са победи (30 с нокаут). Спечели първите 30 срещи в кариерата си. Пулев започна мача по-агресивно. Първите два рунда бяха на сметката му, докато руснакът се задоволи най-вече да инкасира удари, а опитите му не попадаха в целта. Това започна да се променя след третия рунд, когато Брудов тръгна по-настъпателно към своя съперник. Първи признаци на умора започнаха да се проявяват при Валерий Брудов, който в средата на мача почна да търси клинчове. Това умело беше използвано от Тервел, който имаше по-чистите удари. И по-многобройните. В седмия се видя, че силите са на изчерпване и при българина, който все пак успя да го спечели след отлични действия в края. Осмият бе равностоен, а съдиите дадоха предпочитания на Тервел Пулев.", "date": "2018.03.11", "title": "Тервел Пулев спечели най-трудната си победа на профи ринга"}
