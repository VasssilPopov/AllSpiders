{"url": "http://clubz.bg/58248-rojters_eto_kak_falshificirat_izborite_v_rusiq", "text": "Екип на Ройтерс преброил само 256 бюлетини, пуснати в избирателна секция номер 333 в руския град Владикавказ. Това се случило на 10 септември, когато на много места в страната се състояха регионални и местни избори. Те преминаха при рекордно ниско участие. Вотът е смятан за последен тест преди изборите за руски президент, насрочени за март 2018 г. При обявяването на официалните резултати в секция номер 333 обаче първоначално било съобщено за 1331 гласували. По-късно броят им бил повишен на 1867. Това прави над 7 пъти повече от преброените от Ройтерс гласоподаватели. Според огласените от комисията резултати 73 на сто от бюлетините били пуснати за управляващата партия \"Единна Русия\". Служителите на комисията заявили, че резултатите им са точни и че няма никакви несъответствия. Властта печели местните избори в Русия при много ниска активност Репортерите на Ройтерс притгигнали в участък номер 333 в 8 часа местно време, когато той бил отворен. Те прекарали там до приключването на официалното преброяване на бюлетините. Екипът видял мъж, който заявил, че е наблюдател от \"Единна Русия“. Той многократно ходел до урната и всеки път пускал вътре бюлетини. Самият Путин е фаворит за преизбиране догодина. Много гласоподаватели имат доверие в него, защото смятат, че е възстановил националната гордост. С прогнозите за икономически ръст едва от 1 процент за тази година обаче ентусиазмът по отношение на Путин не е толкова силен, както преди. Анализатори смятат, че това може да доведе до слаба активност. Репортери на Ройтерс наблюдавали изборите в 6 секции. Във всички тях те открили несъответствия в различни размери между официалните и собствените им данни. ЕС не признава изборите в Крим и Севастопол Журналистите присъствали през целия избирателен ден с изключение на едно от местата. Там репортерът пропуснал началото, тъй като в не го пуснали в секцията. Говорителят на Кремъл Дмитрий Песков засега не е отговорил на молбата да коментира твърденията. В конферентен разговор с журналисти днес обаче той заяви, че изборите са показали доверието на хората в Путин. На вота имало \"нулева толерантност\" към измамите. На твърденията за нарушения било реагирано бързо. Като цитира данни на ЦИК, той заяви, че броят на оплакванията е по-малък от този при предишни избори. Повечето жалби били за второстепенни проблеми. В изявление, изпратено до Ройтерс от централата на \"Единна Русия\", се казва, че оттам не са давали на никого заповед да пуска бюлетини или да фалшифицира резултатите. От партията твърдят, че всички нарушения ще бъдат проучени от избирателните комисии и ако законът е нарушен, виновните ще бъдат наказани. Шестте секции, посетени от репортери на Ройтерс, са в три различни региона. В неделя в Русия обаче са действали хиляди такива секции и агенцията уточнява, че описаните от нейните журналисти събития предлагат само малък поглед върху случилото се. Репортерите на Ройтерс не са в състояние да преценят дали такива практики са били широко разпространени или как са се отразили върху изборните резултати. Проучванията на мненията постоянно показват, че \"Единна Русия\" има по-голяма подкрепа от която и да е друга партия. \"Голос\" - неправителствена организация, чиито доброволци наблюдаваха изборите в 36 региона, съобщи късно вчера, че е получила 825 оплаквания за нарушаване на правилата при изборите. Имало редица твърдения за надут брой на гласувалите и пускане на повече бюлетини. От \"Голос\" обаче изтъкват, че нарушенията са по-малко, отколкото при предишни избори. От руската ЦИК също не са отговорили засега на въпрос на Ройтерс за видените от репортерите несъответствия. Шефката на комисията Ела Памфилова заяви на пресконференция след затварянето на секциите, че нередностите, за които е съобщено, ще бъдат проучени. Секция номер 333, описана от Ройтерс, се намирала в гимназия във Владикавказ - столицата на автономната република Северна Осетия. Там в неделя хората избираха регионален парламент. Сергей Лютиков се е намирал там през целия ден. Той е помощник на Вадим Суанов - депутат от \"Единна Русия\" в предишния парламнт на Северна Осетия. Това става ясно от сайта на местния законодателен орган. Суанов, който в неделя се борил за преизбиране, заявил пред Ройтерс, че не знае какво е правил неговият служител в секцията. Лютиков пуснал бюлетината си в първите часове на изборния ден, но по-късно пуснал бюлетини още 10 пъти, твърдят очевидците от Ройтерс. Той казал на репортерката да не го снима пред урната, като заплашил да й счупи мобилния телефон, ако снимките и клиповете не бъдат изтрити. По едно време той показал на журналистката паспорта с името си - Сергей Иванович Лютиков, роден на 17 април 1984 г. Лютиков ходил до урната пред очите на Елена Хадонова, шефката на комисията в секция номер 333. На въпрос за действията на Лютиков тя отговорила: На парламентарните избори в Русия през септември 2016 г. репортери на Ройтерс установиха в редица секции случаи на надуване на брой на гласувалите и пускане на допълнителни бюлетини. Шефовете на комисиите заявиха, че ще разследват това. Полицията започна собствено разследване. След вота в неделя кандидатите на Кремъл са на път да спечелят във всички 16 региона, където бяха избирани губернатори. Това сочат предварителните резултати. В шестте региона, където избираха парламенти, включително в Северна Осетия, \"Единна Русия\" води убедително. Управляващата партия спечели по-малко гласове в нюкои общини на Москва, където подкрепата за опозицията по традиция е по-силна. В друга секция - номер 618 в Белгородска област, репортер на Ройтерс придружавал представители на комисиите до домовете на избирателите, които гласували вкъщи. Броят им се равнявал на една четвърт от този на хората, гласували в секциите. Според руския изборен закон гласуването у дома се допуска в случаи, когато гласоподавател е поискал да бъде посетен от официален служител по здравословни причини, които не му позволяват да отиде до секцията. Опозиционери и независими наблюдатели подозират, че гласуването у дома може да бъде фалшифицирано, тъй като не се следи толкова строго, колкото в участъците, където присъстват наблюдатели от повече партии, както и журналисти. Гласуването у дома е позволено само при подадена молба. Няколко от посетените в жилищата им гласоподаватели обаче заявили, че не са искали това. Служителите на комисиите влезли в повечето от домовете, без да почукат на вратите. Един от посетените - мъж на 60 години, пушел в задния двор, когато те дошли. Човекът отрекъл да ги е молил да го посещават, но пуснал бюлетина. Според официалните служители възможно е те да са били помолени за това от някой роднина или съсед, които са се обадили от негово име. За двата часа, които репортерът прекарал с хората от избирателната комисия, те събрали 14 попълнени бюлетини. Когато се върнали в секцията, бюлетините вече били 18. Служителите заявили, че броят е точен. Любов Грушко - шефката на комисията в секция номер 618, заявила: ЕС не признава изборите в Крим и Севастопол", "date": "2017.09.12", "title": "Ройтерс: Ето как фалшифицират изборите в Русия"}
{"url": "http://clubz.bg/58232-bul_vitosha_i_aleko_domakini_na_aleq_na_knigata", "text": "Булевард \"Витоша\" от днес до 17 септември ще е не просто зона за разходки на столичани и гостите на града, а и място за литература. Под зоркия поглед на Алеко Константинов, чийто паметник е на улицата, е разположено тазгодишното издание на \"Алея на книгата\". Над 50 издателства представят новите си заглавия в осемнайсет шатри, разположени в отсечката между бул. \"Патриарх Евтимий\" и ул. \"Гладстон\", а до паметника на Алеко Константинов е обособен литературен кът за срещи с писатели, представяния на книги и работилници за деца.  В рамките на инициативата ще има и дарителски пункт за книги и учебни помагала за българските училища в чужбина. Той е част от кампанията \"Прозорец към родината\" на \"Българска книга\" и БНТ и ще е отворен в работното време на изложението - от 10 до 20 ч. Част от гостите на къта ще бъдат Боряна Дукова, Бойко Ламбовски, Вангел Имреоров, Васил Стефанов–Слона, Венцислав Василев, Владо Даверов, Георги Тенев, Джеки Стоев и Джони Пенков, Елица Георгиева, Иванка Могилска, Иван Русланов, Иван С. Вълев, Иглика Дионисиева, Йорданка Велева, Милен Русков, Николай Терзийски, Оля Стоянова, Павлина Делчева-Вежинова, Петър Краевски. За почитателите на Хари Потър ще има костюмиран бал, съобщават организаторите от \"Българска книга\".  ", "date": "2017.09.12", "title": "Бул. \"Витоша\" и Алеко - домакини на \"Алея на книгата\""}
{"url": "http://clubz.bg/58219-kandidat_shef_na_syd_s_izcqlo_kradena_koncepciq_vss_aha_da_go_izbere", "text": "Три седмици преди смяната си ВСС замалко да издълбае ново дъно, след като кандидат за ръководител на Административен съд-Кърджали получи 5 гласа, нищо че го изловиха, че е с преписана мотамо концепция. За да има избор са нужни 8 гласа. Това стана на днешното заседание на съдийската колегия, което изслушваше кандидатите за важния пост: ръководител на един от 28-те регионални административни съдилища. След изслушването на Ангел Момчилов и Иван Йорданов - които, апропо мерят сили за втори път за поста, - думата взе Галина Карагьозова. Тя обърна внимание, че на общото събрание на съдиите, което иначе е подкрепило Йорданов, е имало изказване, че е заимствал доста от концепцията на друга съдийка  Стана ясно, че това е концепцията на съдия Бодикян, с която тя печели поста за председател на АС - Хасково през 2015 г. с 15 гласа \"за\" и нито един против  Йорданов почна да обяснява без особена връзка, че... \"по никакъв начин не съм си позволявал да бъда груб и невъзпитан\". Той измърмори нещо, че не можел да \"излезе от стандартите\" и намеси дори като доказателство за правотата си Актуализираната стратегия за продължаване на реформата в съдебната власт. Накрая, преди да излезе, театрално каза, че... подарява концепцията си на ВСС. В последвалия дебат Карагьозова ясно каза, че силната му страна явно не е концепцията, но пък намекна недвусмислено, че \"явно е човек на действието - виждате колко много подкрепа си е осигурил\". По-късно определи това като наглост. Забележителна реч в полза на стабилността, успокояването и неподдаването на негативни мисли обаче дръпна Светла Петкова - верен член на мнозинството около Димитър Узунов. Тя отбеляза още, че АС-Кърджали е „един чудесен колектив“, но напоследък имало спад и нейното мнение е, че трябва да направят избор. И за кого мислите?! \"Толкова говорихме за съдийското самоуправление\", продължи с размислите си Петкова. След което изведнъж каза, че ако изберяли другия кандидат - Ангел Момчилов, ще страда районният съд в града, който ще остане без шеф. Така и не стана ясно защо, ако изберат Иван Йорданов няма да страда пък Районен съд - Крумовград, на който той е шеф. Карагьозова се наложи пак да се намесва, че да хванеш някой как мами ВСС \"са емоции на едно огорчение\" и че той е заблудил и общото събрание, което го е излъчило като кандидат. Намеси се Лозан Панов - че и предния път не е гласувал за нито един от двамата и не вижда причини да го прави сега. А да одобрят човек при тези обстоятелства е... Таблото за гласуване показа 4 вота за Момчилов, 5 за Йорданов и 4, които не подкрепят никого. Димитър Узунов, Галя Георгиева, Милка Итова, Даниела Костова и Светла Петкова не намериха нищо смущаващо в случая и подкрепиха техния човек. Дори смятаната за непоклатими член на \"бетонното\" мнозинство Каролина Неделчева явно събра срам и гласува, че не подкрепя никого. Георги Колев - председател на ВАС, елегантно се изниза по време на вота. Какъв друг коментар, освен че явно са решени Представляващият ВСС: Ще си изиграем нещата докрай, така както сме решили...", "date": "2017.09.12", "title": "Кандидат-шеф на съд с изцяло крадена концепция... ВСС аха да го избере"}
{"url": "http://clubz.bg/58233-konspiraciq_korupciq_i_klimat", "text": "След опустошенията, които ураганът Харви предизвика в Хюстън – точно такива опустошения, каквито прогнозираха метеоролозите – вероятно сте очаквали всички да се притеснят, когато същите експерти предупреждаваха за опасностите, които носи Ирма. Но сте сбъркали. Във вторник консервативният радио водещ Ръш Лимбоу обвини климатолозите, че са измислили опасността от Ирма с политически и финансови мотиви: Малко след това той се евакуира от имението си в Палм бийч. Всъщност, трябва да благодарим на Лимбоу най-малкото че повдига темата за климатичните промени и връзката ѝ с ураганите – тема, която администрацията на Тръмп се опитва всячески да избягва. Например приятелят на замърсяването и замърсителите Скот Пруит, който оглавява Агенцията за опазване на околната среда, смята, че не сега е моментът за повдигане на темата, защото това би било толкова „безчувствено“ към хората от Флорида. Излишно е да се казва, че за хора като Пруит никога не е подходящо време да говорим за климатичните промени. И така – какво научихме от избухването на Лимбоу? Хм, той е ужасен човек – но това го знаехме и преди. Важното тук е, че той не е изключение. Вярно е, че не бяха толкова много влиятелните хора, които директно отхвърлиха предупрежденията за Ирма, но да отричаш науката и да нападаш учените е нещо типично за американската десница. Когато Доналд Тръмп обяви климатичните промени за „измислица“, той говореше като редови републиканец. И благодарение на победата му на изборите нищо-незнаещи, отричащи науката консерватори управляват правителството на САЩ. Когато четете в медиите как договорката на Тръмп с демократите за още няколко месеца живот на правителството го е направила по-умерен, не забравяйте, че не е само Пруит. Почти всеки висш член на екипа на Тръмп, който отговаря за околна среда или енергетика, отрича както климатичните промени, така и научните доказателства изобщо. И всяко едно отричане на климатичните промени задължително съдържа някаква теория на конспирацията. А все пак преобладаващото мнение сред учените е, че човешката дейност предизвиква затопляне на планетата. Когато консерваторите оспорват това, те не го правят въз основа на внимателна преценка на данните, а просто като поставят под съмнение мотивите на хиляди учени по света. Всички тези учени, казват те, фалшифицират данните под натиск или са мотивирани от финансови облаги. Лудост е да се говори така. Но така е прието сред модерните десни в САЩ. Защо американските консерватори толкова искат да вярват не в науката, а в невъобразими теории на конспирацията за учените? Част от отговора е, че в техния свят нещата стават така. Някои разочаровани републиканци обичат да говорят за златна ера на консервативната мисъл някъде в миналото. Такава златна ера никога не е съществувала – просто имаше години, когато някои интелектуалци консерватори имаха интересни независими идеи. Но тези дни отдавна са минало. Днешната вселена на десния консерватор е доминирана от наети остриета, които са пропагандатори, а не толкова изследователи. А десните политици тормозят истинските изследователи, чиито заключения не им се харесват – тази практика стана по-масова, откакто Тръмп е на власт. Администрацията му е дезорганизирана на много фронтове, но е систематична в атаката срещу климатолозите. Когато хора като Лимбау си представят как либерали са организирани в конспирация за разпространение на измислици и прикриване на истината, това за тях е лесно разбираемо – нали това правят приятелите им. Тези конспирации им се харесват, защото като цяло консерваторите са враждебни към науката. Проучванията показват постоянно спадащо доверие сред тези избиратели към науката – то е причинено от политическо говорене, а не че науката просто е спряла да работи. Вярно е, че учените върнаха „услугата“ и оттеглиха доверието си от консерваторите – над 80% от учените в САЩ гласуват за демократите. Но как може да очаквате учените да подкрепят партия, чиито кандидати за президенти отричат дори теорията на еволюцията? Изводът е, че днес сме управлявани от хора, които са напълно отчуждени не само от научната общност, но изобщо от идеята за наука – разбирането, че обективната преценка на факти е пътят към изучаването на света. А това умишлено невежество е плашещо. Всъщност нищо не му пречи да разруши цивилизацията.", "date": "2017.09.12", "title": "Конспирация, корупция и климат"}
{"url": "http://clubz.bg/58234-bsp_ne_izklyuchva_anonimni_signali_za_korupciq", "text": "В законопроекта за борба с корупцията на БСП анонимните сигнали не са записани като възможност, но не са и изключени. Това стана ясно от думите на депутата Крум Зарков на днешната пресконференция на БСП. Той изтъкна, че в законопроекта е описано подробно какво се случва, когато има подаден сигнал с трите имена на подателя. Зарков каза още, че според техния законопроект новият орган за борба с корупцията ще има много широки правомощия да се самосезира, включително по медийни публикации. Татяна Дончева: Антикорупционните закони на ГЕРБ и БСП не вършат работа Темата с анонимните сигнали и възможността антикорупциония орган да се задейства по такива сигнали бе най-спорната в миналия мандат, когато се дебатираше законопроектът, изготвен от екипа на тогавашната вицепремиерка Меглена Кунева. В крайна сметка именно заради тази възможност този проект не бе приет. В законопроекта на ГЕРБ, който също предстои да бъде обсъден сега е изрично записано, че анонимни сигнали не се разглеждат и не се изпращат по компетентност. В миналия мандата герберите бяха единствените, които подкрепяха законопроекта на Кунева официално, но неофициално също бяха против анонимните сигнали. Днес социалистите са представили законопроекта си пред посланиците на ЕС. Зарков каза, че от БСП са декларирали готовност законът да стане факт възможно най-скоро. Според него водеща за партията е волята за ефективна борба с корупцията по високите етажи на властта и постигането на реални резултати. Според Зарков на срещата посланиците не са постаивли темата за реформа в прокуратурата. Антикорупционен закон? Не, битка кой да сложи нов Филип Златанов с тефтерче Зарков разказа, че законопроектът е писан от депутатите от правната комисия и е бил изпратен на всички членове на Националния съвет на БСП. След това той е бил консултиран и с кантората на адвокат Петър Илиев, с когото БСП работи в последните 5-6 години. Зарков коментира и предстощия избор на членове на ВСС от парламентарната квота. Според него за нито един от кандидатите не може да се каже, че се е провалил при изслушването си от правната комисия. Междувременно стана ясно, че лидерката на БСП Корнелия Нинова е претърпяла пътен инцидент. На кръстовище в центъра на София нейната шкода е била ударена отзад от мерцедес. Катастрофата е била лека, но Нинова е почувствала болки във врата и е решила да отиде на медицински преглед. Поради тази причина тя не присъства на пресконференцията на БСП. Антикорупционен закон? Не, битка кой да сложи нов Филип Златанов с тефтерче", "date": "2017.09.12", "title": "БСП не изключва анонимни сигнали за корупция"}
{"url": "http://clubz.bg/58235-prirodniqt_gaz_shte_e_s_3_4_po_evtin_ot_oktomvri", "text": "Крайната цена на природния газ от октомври ще е с 3-4 на сто по-ниска, прогнозира председателят на Комисията по енергийно и водно регулиране (КЕВР) Иван Иванов. Държавният доставчик \"Булгаргаз\" внесе в регулатора заявление за намаляване на цената на синьото гориво за вътрешния пазар със 7.29 на сто от 1 октомври 2017 г. и поиска да се одобрят 343.22 лв. за 1000 куб. м в края на миналата седмица.  В тази цена обаче не са включени цените за достъп и пренос на суровината през газовата мрежа, както и акциз, и ДДС. Тарифите за достъп до мрежата и за пренос от началото на октомври ще се изчисляват по изцяло нов модел според точката на вход и изход от газовата мрежа и прогнозите на газовия оператор \"Булгартрансгаз\" са таксите да се увеличат от 0.37 до 2.4 на сто. На база на тези изходни данни КЕВР прави своята прогноза за 3-4% намаление на крайната цена през последното тримесечие на годината.  При подобна промяна на тарифата няма да се налага и преизчисляване на цените на топлинната енергия и на тока, произвеждан от топлофикациите. Според правилата на регулатора корекция на цената на природния газ само с повече от 5% се отразява и върху тарифите на топлофикациите. От промяната на модела и повишаването на таксата за пренос най-засегнати ще бъдат те.  Причината е, че имат неравномерно потребление и купуват за определени периоди - тримесечни и месечни, а не годишни, които са с по-високи цени, разясни Иванов. Индустрията се готви за стачка заради новите тарифи на \"Булгартрансгаз\" Новите транзитни такси са силно оспорвани от големите промишлени енергийни потребители, които дори заведоха дело във ВАС. Според техните изчисления с промените разходите им за доставка на суровината ще скочат с 60 на сто.  От \"Булгартрансгаз\" и регулатора обаче не смятат да променят плановете си за въвеждане на оспорвания тарифен модел, който влиза в сила съгласно евродиректива. Ако не стане факт от 1 октомври, страната ни е заплашена от наказателна процедура от страна на Брюксел.", "date": "2017.09.12", "title": "Природният газ ще е с 3-4% по-евтин от октомври"}
{"url": "http://clubz.bg/58231-blic_i_pik_razprostraniteli_na_ruska_propaganda_u_nas", "text": "Смятаните за близки до Делян Пеевски медии \"Пик\" и \"Блиц\" са сред българските сайтове, разпространяващи прокремълска пропаганда, сочи   на европейската платформа EU East StratCom Task Force към Европейската служба за външна дейност. Други такива сайтове са Cross, The Bulgarian Times, Bradva, \"19 минути\" и Партия \"Кой\". \"Французите искат Путин за президент\" и \"Как паразитите превземат Запада\" (за кмета на Лондон Садик Хан, който е от пакистански произход) - такива заглавия излизат в българските сайтове \"Пик\" и The Bulgarian Times. \"Страна членка на НАТО отказва да стреля по руска цел\" пък е актуално заглавие отпреди дни в чешки сайт, който твърди, че български войници и техни командири били отказали да стрелят по цел, обозначена с цветове от знамето на Руската федерация, по време на учението \"Нобъл Джъмп 2017\". Лятна кремълска пропаганда: български войници отказали \"руска\" цел в учение на НАТО? Информацията, разбира се, няма източник и потвърждение. Базата данни, която регистрира и оборва повече от 3000 случая на фалшиви новини и пропаганда на 18 езика по проекта на Европейската служба за външна дейност, от днес е с обновен сайт. Малко след пускането му обаче сайтът й EUvsDisinfo се срина. Новата база данни позволява търсенето на дезинформация по конкретни случаи, държави и езици, като освен представените от кремълския рупор истории можете да видите и истинските факти. Целта е потребителите и медиите да могат лесно да намерят истината за история, която са видели в интернет.  Кампанията е продължение на борбата на Европейската служба за външна дейност с руската хибридна война и част от проекта Disinformation Review, който от 2015 г. всяка седмица анализира и оборва фалшиви новини, обслужващи интересите на Кремъл. Голяма част от материалите се позовават на руските информационни агенции РИА „Новости“, ТАСС, Интерфакс, както на Russia Today и Sputnik. За борба с хибридната пропаганда Европейската комисия създаде проекта \"Обзор на дезинформацията\" (The Disinformation Review) през 2015 г. за изобличаване на фалшивите новини и пропагандата. Справочник на дезинформацията (The Disinformation Digest) анализира как прокремълските руски медии виждат света и какво казват независимите руски източници.", "date": "2017.09.12", "title": "\"Блиц\" и \"Пик\" - разпространители на руска пропаганда у нас"}
{"url": "http://clubz.bg/58236-i_ot_mercedes_obeshtavat_elektricheski_dvigatel_na_vsichkite_si_modeli", "text": "Германските заводи Daimler също заявиха готовност да преминат към автомобили с електрически двигатели. До 2022 г. всички модели с марката Mercedes-Benz ще имат версии с хибриден или изцяло електрически двигател, съобщи Ройтерс. Изпълнителният директор Диетер Зетше е представил план за прехода пред акционерите. В близките пет години от концерна планират да пуснат най-малко 50 електрически модела. Всички Jaguar и Land Rover от 2020 г. - с електрически двигател Компанията обяви и нов програма Fit for Leadership 4.0 за намаляване на разходите с 4 млрд. евро. Брандът Smart пък, който е собственост на Daimler, ще стане изцяло електрически. Според анализаторите амбициите на германския завод са рискови, тъй като електрическите коли носят почти двойно по-малък марж на печалбата от традиционните с двигатели с вътрешно горене. Според финансовия директор на компанията Франк Линденберг обаче те ще се справят. Електромобили с пробег 700 км? След няколко години, обещават BMW С това решение Daimler става поредният от големите концерни, които ще се стремят да предлагат повече екоавтомобили през следващите години. Наскоро подобно решение обявиха от Jaguar Land Rover и BMW. Електромобили с пробег 700 км? След няколко години, обещават BMW", "date": "2017.09.12", "title": "И от Mercedes обещават електрически двигател на всичките си модели"}
{"url": "http://clubz.bg/58241-bryuksel_plashi_polsha_sys_syd", "text": "Европейската комисия отправи днес последно предупреждение към Полша, че ще я даде по съд, ако не промени закона за реформа на правосъдието, който според Брюксел го поставя под политическа опека и допуска дискриминация. Управляващите във Варшава евроскептични консерватори от партията \"Право и справедливост\" имат един месец да отговорят, казва в съобщението си Комисията. На 29 юли тя уведоми полското правителство, че приетият ден по-рано закон за съдилищата с обща компетеност е несъвместим с европейското законодателство, защото определя различна пенсионна възраст за мъжете и жените съдии - съответо 65 и 60 години - и защото разрешава на министъра на правосъдието да удължава мандатите на съдиите, достигнали пенсионна възраст, както и да уволнява и назначава председатели на съдилища. Брюксел тества почвата за най-тежкото наказание срещу Полша Отделно Комисията е насрочила за 25 септември консултация с държавите членки, за да провери дали те биха подкрепили евентуална процедура за ограничаване на членските права на Полша - най-тежкото и неприлагано досега наказание в ЕС - заради реформа във висшите етажи на правосъдието, която според Брюксел ликвидира независимостта му и го поставя под политически контрол. \"Право и справедливост\" на лидера Ярослав Качински досега отказва да  промени пакета от закони за промени в съдебната власт, самият той определя стъпките на Комисята като \"психологически натиск\", който няма да доведе до нищо. За лишаването на държава-членка от права, като например право на глас в Съвета на ЕС, е необходимо единодушието на останалите. За начало на процедурата обаче трябва само квалифицирано мнозинство. Полските консерватори се надяват на подкрепата на унгарския премиер Виктор Орбан, който е в подобна на тяхната битка с Брюксел. Макрон от Варна: Полша не е тази, която чертае посоката на Европа   Макрон от Варна: Полша не е тази, която чертае посоката на Европа", "date": "2017.09.12", "title": "Брюксел плаши Полша със съд"}
{"url": "http://clubz.bg/58237-antyni_djoshua_ronaldo_shte_bie_mesi_na_boks", "text": "Антъни Джошуа е голям футболен фен, личи от интервю на световния шампион по бокс в тежка категория за Youtube канала COPA90. Но гледа на най-популярната игра и през очите на боксьор, което е напълно нормално. Джошуа говори пред COPA90 покрай официалното обявяване на мача срещу Кубрат Пулев на 28 октомври в Кардиф. Това е може би последната медийна изява на звездата до сблъсъка с Кобрата - Антъни уверява, че в седмиците до 28 октомври ще се изолира от света, за да се подготви максимално добре. Кобрата в Кардиф: Смятам да спечеля мача с Джошуа (ВИДЕО) Личи, че Джошуа е голям фен на Кристиано Роналдо. Запитан кой би победил в боксов мач между португалеца и Лео Меси, той взема страната на №7. Нататък Джошуа говори как се е вдъхновявал от Кристиано Роналдо.  А ако можеше да си избере за съперник на ринга футболист, кой би бил той?", "date": "2017.09.12", "title": "Антъни Джошуа: Роналдо ще бие Меси на бокс"}
{"url": "http://clubz.bg/58238-odobren_ot_%E2%80%9Ekuijn%E2%80%9C_za_rolqta_na_fredi_merkyuri", "text": "На 5 септември „Ентъртейнмънт Уийкли“ публикува първото изображение на Рами Малек като Фреди Меркюри в предстоящия биографичен филм за рокзвездата – и един ъгъл от интернет направо завря. За тези, на които им е трудно да разберат за какво са тия „радини вълнения“ – та това е „само един филм“, ще го обясним така: за милионите фенове на групата по света и у нас този филм (и актьорите в него, и музиката, и сценарият, и всичко останало) е толкова важен, колкото за истинските български патриоти е важен филм за Левски или Ботев. Според някои издания с помощта на тесните джинси и твърдата линия на челюстта (с която можело да се реже масло) актьорът от „Мистър робот“ направо заковавал образа на мустакатата икона. Ние сме малко по-скептични, но това все пак е само първи поглед към героя от „Бохемска рапсодия“ – филма, над който работи Брайън Сингър („Обичайните заподозрени“, „X-Мен“), чиято премиера е насрочена за 25 декември 2018 г. Останалите от „Куийн“ обявиха официално в сайта си информацията за старта на проекта още през юли, описвайки го като пресъздаване на „знаменитите години на „Куийн“. „Бохемска рапсодия“ е проект с 12-годишна история, към който е прикачен дълъг списък с кандидат-режисьори и водещи актьори. През 2010-а киносайтът „Дедлайн“ извести, че Саша Барон Коен е избран за ролята на Фреди, а Дейвид Финчър е „проявил интерес“ към режисирането. Но три години по-късно Коен се отказа от продукцията, като цитира „творчески различия с Брайън Мей и Роджър Тейлър от „Куийн“. Китаристът и барабанистът на групата участват активно в проекта и имат право да одобряват или не вариантите на сценария и кой ще седне на режисьорския стол. После към филма бяха прикачени актьорът Бен Уишоу и режисьорът Декстър Флечър, но и двамата напуснаха през 2014-а отново заради несъгласие с Мей и Тейлър. Малек и Сингър се качиха на борда през ноември 2016 г. На 11 септември се появиха и първите кадри от снимачната площадка на „Бохемска рапсодия“. Те са от сцена, която пресъздава участието на „Куийн“ в Live Aid. Опасяваме се, че въпреки 36-те си години Малек има значително по-детско излъчване от 39-годишния по това време Фреди. Защо толкова много промени? Според Коен, който винаги ни е изглеждал най-подходящ за ролята на несравнимия вокалист, от групата (а това са Мей и Тейлър – басистът Джон Дийкън от 20 години се е оттеглил от всякакви музикални и публични изяви) държат да се направи семеен филм, подходящ за всички възрасти. Докато Коен искал реалистична история, само за възрастни, центрирана около бурния живот на талантливия певец гей. Можем да добием бегла представа за какво става какво дума от клипа Living On My Own, който съдържа кадри от купона в Мюнхен за 39-ия рожден ден на певеца през 1985 г.     В интервю от миналата година в шоуто на Хауърд Стърн Саша Барон Коен обяснява: Все още е рано да се каже, но изглежда „Бохемска рапсодия“ ще ни покаже само една част от живота на Фреди Меркюри – и тя може да не е най-интересната, но ще е най-значимата. Но каквото и да се говори, колкото и екстремно да е живял Фреди Меркюри, музикалните му постижения са направили щастливи далеч повече хора, отколкото сексуалните. От друга страна, някои от най-добрите рокбиографии в киното – „Доорс“, „Рей“, Walk the Line, „Какво общо има това с любовта?“ – съвсем не се опитваха да спестяват проблемите и тъмните страни на героите си.", "date": "2017.09.12", "title": "Одобрен от „Куийн“ за ролята на Фреди Меркюри"}
{"url": "http://clubz.bg/58239-neobrazovanite_majki_sa_naj_golqmata_zaplaha_za_unishtojenieto_na_chovechestvoto", "text": "В епохата, в която живеем, много голяма част от човечеството е преодоляло продоволствените проблеми. Най-смъртоносните епидемиологични болести са елиминирани или ограничени. Преодоляването на продоволствените проблеми и елиминирането на най-смъртоносните епидемиологични болести позволява физическо оцеляване на многодетни семейства, дори те да са необразовани или по-точно - без да се налага да бъдат образовани и да имат по-високи доходи. Полски учен беше доказал, че необразованите майки са най-голямата заплаха за унищожение на човечеството. Не ядрен холокост, сблъсък с метеорит или климатичните промени. Безразборната раждаемост и експоненциалния ръст на необразованото население са най-видимите и непосредствени заплахи за човешката цивилизация, с най-голям шанс да я погубят. Необразованите родители имат много по-висок коефициент на възпроизводство. Нискообразованите жени раждат рано, защото напускат рано образователната система. Раждат по много деца, защото са трудово неангажирани. Многото деца са тяхната пенсионна осигуровка, защото нямат друга. Култури, религии и държави насърчават високата раждаемост без значение дали тя е образована. Доказателство за връзката „ниско образование-висока раждаемост“ е фактът, че страните с най-висок прираст на населението в общия случай са тези с най-нисък индекс на човешко развитие. По данни на ООН населението на страните с нисък индекс на развитие ще се увеличи с 42,6% за периода 2014-2030 година, докато в тези с висок индекс с едва 6 процента, като основна част от този ръст ще се дължи на входящата миграция. От всички показатели в индекса за човешко развитие на ООН демографският прираст на населението е в най-силна (отрицателна) корелационна зависимост с показателите за грамотност и участие в образователната система (ниво на грамотност, среден брой години в системата на образованието, процент на завършилите средно образование, процент на обхванатите деца). Тази зависимост е още по-силна, ако се вземат само данните за момичета. Казано с други думи, колкото по-малко учат момичета, толкова повече се увеличава населението, по-точно необразованото население. Респективно, колкото по-образовани са момичетата, толкова повече пада раждаемостта. Доказателства за това са видими не само на ниво държави, но и на ниво културни и етнически общности... За нещастие – не. Напротив, това важи още повече за България. Коефициентът на възпроизводство на майките с образование по-ниско от основно е 3,5 пъти по-висок от този на останалите. Нискообразованите имат и по-нисък коефициент на емиграция. Двете неща плюс емиграцията на образованите водят до увеличаване дела на хората с по-нисък образователен статус. Този процес има характеристики на самоусилващ се – колкото повече расте делът на хората с по-нисък образователен статус в една общност, толкова повече се повишава склонността за емиграция на останалите. Родителите не вярват и че в район, в който преобладават и се увеличава дела на нискообразованите, икономическите им възможности ще се подобрят. Там няма инвестиции. Не е трудно да разберат, че няма и житейски шансове за децата им. И вземат единственото разумно решение – да мигрират с децата си. Значителната демографска промяна е видима с просто око. Само за 20-30 години България е преобразена демографски в немалка част от територията си. По-нататъшно развитие на спиралата на демографията на необразованите е една от най-големите заплахи за съхраняването на страната и нацията ни. В страна без образовани хора няма работещи институции, икономика, гражданско общество, нормална житейска среда. Моето мнение е,че проблемът с раждаемостта в България не е толкова в размера, а в структурата й. Бъдещето на България не зависи толкова от това дали ще сме страна с по-малко или по-голямо население, а дали ще бъдем страна с образовано или необразовано население... Убеден съм, че този, който слуша за демографията на необразованите в България, си мисли за ромите. В огромна част от този етнос виждаме възпроизвеждането на културата на необразованост. Липсата на респект към образованието при тях е доминираща културна характеристика, но етническият фактор сам по себе си не е причина за възпроизвеждането на демографията на неграмотността. Деветдесет процента от ромите са с образование по-ниско от средно, а те самите формират значителна част от кохортата на необразованите. Но заради наличието на останалите проценти (образовани роми и необразовани български граждани от други етноси), не е коректно да слагаме знак за равенство между множествата на необразованите и на ромите. Рецептата е доста по-сложна, но наше мнение в опростения и вариант звучи така: „задължително образоване плюс мотивирани учители“. Това сме заложили в управленската програма на правителството и в това вярваме. Образованието може да не е панацея само по себе си, но е най-важният и най-задължителният фактор да направим обществото ни по-добро. Под задължително образоване имам предвид държавата с всичките й институции, политики и инструменти, в т.ч. и на принуда, да включи и задържи децата в образователната система по възможност от по-ранна възраст. В общности и семейства, в които образованието не е ценност, само с политика на „моркова“ няма шанс да се излезе от порочния кръг на необразованост. Нямаме и време вече да чакаме и разчитаме само на политика на „моркова“. Там, където семейството отсъства или е по-малко, държавата трябва да бъде повече и по-силна. Непосещаваното на училище и детска градина в задължителна училищна възраст трябва да се счита като равносилно на престъпление. Ако един родител осакати детето си физически, то ще му бъде отнето, а той съден. Ще се задействат всички механизми на закрила. Ако го осакати интелектуално и откъм житейски възможности, той не получава никакво наказание. Образованието на децата до 16 годишна възраст е конституционно задължение. Неизпълнението му дава морално право на държавата да използва инструменти на принуда и да обвърже социални и други права с това конституционно задължение... . Ефектите в образованието са с по-дълъг хоризонт от политическия мандат. За да бъде устойчива тази политика, всички основни политически сили трябва да осъзнаят и да заявят, че това е една от най-важните задачи на държавата.  Целенасочената политика изисква да бъдат използвани всички възможности, всички институции и всички инструменти на политиката, за да бъдат включени в децата в детска градина и училище. Това означава максимален брой права да бъдат обвързани с посещението на децата на детска градина и училища и придобиването на гимназиално образование. Понастоящем това е частично направено по отношение на месечните семейни помощи и деца и придобиването на свидетелство за управление на МПС.  Целенасочената политика предполага координирани усилия на институциите. Това правим в момента.  , необходими за образованието на детето във всеки един случай, в който училището или детската градина предложи. Значителна част от необразованите родители са развили култура да живеят от социални помощи, без да им се налага да работят и да се грижат за образованието на децата си. Неотпускане на помощи в парична форма не означава лишаване на децата от подкрепа. Редица деца не посещават редовно детска градина и училище поради социални причини, въпреки че родителите им получават семейни помощи за деца. Необходимо е в тези случаи подпомагането да минава през училището и детската градина, като формата на помощта се определя от учителя. Учителят ще насочи помощта към това от което има нужда детето, докато родителя може да изхарчи средствата за алкохол. Нашето мнение е, че политиката на социално и семейно подпомагане не трябва да бъде фокусирана толкова и само върху текущата подоходна подкрепа, колкото към подпомагането на житейските възможности на децата. . Такива съществуват в Закона за предучилищното и училищното образование, но за съжаление често не се прилагат на практика. Общините се въздържат да ги налагат поради местни политически съображения и аргумента „родителите нямат пари“.  Дори и да нямат пари, родителите трябва да чувстват натиска и неизбежността на санкцията. Освен с глоба, родителите трябва да бъдат наказани и с лишаване от социални права. Защо учителите са толкова важни? Учителите са основен фактор за по-доброто образование на децата. Учителите са и тези, които правят и могат да направят най-много за задържането и образователната интеграция на децата от проблемни групи. Нас не просто ни трябват учители. Трябват ни добри и мотивирани учители. Без силна мотивация и добра подготовка на учителите не можем да подобрим образователните резултати на всички деца и да образоваме децата на необразованите родители... Повишаването на престижа на учителската професия и увеличаването на склонността на повече млади хора с по-високи образователни резултати на изхода на училищно образование да се включат в педагогическо образование и учителска професия е ключов фактор за дългосрочното подобряване на образователните резултати и образоване на децата на необразовани родители. Основният начин това да случи е чувствително увеличение на възнагражденията в сектора и поддържане на средната учителска заплата над 120 % от средната за страната. Учителската професия е трудна и непривлекателна, с ограничени възможности за кариерно развитие и с предвидими доходи. От друга страна младите хора са „риск-търсещи“ – склонни са да изберат професия с шансове за по-висок доход (макар и средният очакван доход да е по-нисък), каквито при учителската професия липсват. Увеличението на възнагражденията трябва да бъде общо и диференцирано и да направи учителите по-мотивирани. Общото увеличение трябва да стимулира по-добрите ученици да станат учители. По-добрите ученици стават и по-мотивирани служители след това.  1. Поощри учителите и учителските колективи, които допринасят за подобряване на образователните резултати на децата и учениците. Това не означа само и толкова по-високи резултати от външното оценяване, а преди всичко задържане на всяко едно дете в училище и система, която да възнаграждава напредъка (разликата между входящите и изходящите образователни резултати).  2. Стимулира учителите, които работят в детски градини и училища с концентрация на деца и ученици от уязвими групи и в малки и отдалечени населени места. Тези учители работят при по-неблагоприятни условия и трябва да полагат много повече усилия от колегите си, за да компенсират липсата на семейна образователна среда. Те трябва да бъдат възнаградени за това и мотивирани да го правят. В тази група попадат и учителите, които ходят по домовете на ромските деца, убеждават родителите да пуснат децата си на детска градина и училище, учат децата да говорят български, да се мият и обличат. Без техните усилия не може да има образователната интеграция. Разходите за възнаграждения на тези преподаватели са може би публичните разходи с най-висока обществена възвръщаемост.  Повишаването на средната учителска заплата до минимум 120 % от средната за страната изисква промяна в бюджетната политика и увеличаване на разходите за образование с минимум 0,5 % от БВП (480 млн. лева, от 3,6 на 4,1 % от БВП). Разходите за образование в развитите страни (страните-членки на ОИСР) са средно 4,8 % от БВП. През последните десетилетия относителната „цена“ (разходите като процент от БВП), която развитите общества плащат за образование, се е увеличила. Причината за това е в относителното поскъпване на учителския труд. Близо 60 на сто от разходите за предучилищно и училищно образование са разходи за учители. Образованието е дейност, в основата на която е учителския труд. Развитите страни са осъзнали, че не могат да осигурят дългосрочното обезпечаване на системата с педагогически кадри, ако не плащат и необходимата цена за това. В момента те отделят средно 2,3 % от БВП за учители, при 1,5 % за България. С удвояването на заплатите на възнагражденията на учителите за 4-годишен период, при увеличаване на БВП до 120 млрд. лв., разходите за учители биха се изравнили с тези на развитите страни (2,3 % от БВП), а средната учителска заплата би достигнала 127 % от средната за страната... Международни изследвания показват, че предучилищното образование (респективно ранното детско развитие) е бюджетната програма с най-висока норма на обществена възвръщаемост. Това важи и за България, поради високия дял на децата, чиито майчин език не е български, и децата, чиито родители са с ниско образование.  Предучилищната възраст (3-7 години) е ключова за когнитивното, социално-емоционалното и най-вече за езиковото развитие на детето. Това е периодът, в който в най-голяма степен се формират нагласи за учене, най-бързо се развиват нервните връзки, които формират интелигентността и езиковите способности на децата. Лишаването на децата от образователна среда в този период, особено тези, чиито говорим език в семейството не е български, води до дефицити, които след това трудно могат да бъдат компенсирани. Ако едно дете не знае български в първи клас, то вече е много трудно може да го научи без да натрупа образователни дефицити, да изостане с учебния материал и да се демотивира.  В детската градина децата от семейства на социално-слаби и ниско-образовани семейства получават и достъп до храна, здравни и други грижи, личностна подкрепа, каквито често не получават от родителите си. Учителите в тези детски градини в много случаи са заместник-родители. Проекцията на тази грижа върху по-нататъшното развитие на детето е огромна, макар и на пръв поглед да не можем да напълно да я оценим. В тази смисъл обхващането на децата от уязвими групи в системата на предучилищното образование е основният фактор за образователната им интеграция в училищна възраст. Децата от уязвими групи, непосещаващи детска градина са (потенциално) „отпаднали“ още на входа на училищното образование. Въпреки, че голяма част от тях постъпват в първи клас, те не успяват да компенсират дефицитите и да се интегрират. Обикновено училището ги избутва до 5-ти-6-ти клас, и тогава отпадат. От друга страна, децата посещавали детска градина са с по-малко образователни дефицити, завършват повече класове, съответно натрупват повече знания, умения и компетентности. Завършилите поне основно образование и получилите базова грамотност много по-често се включват във форми на професионална квалификация и формират нагласи за трудова реализация.  Да, сигурно ще чуем и гласове, че ограничаваме правото на преценка на образованите родители дали запишат децата си детска градина. Всъщност 97% от децата на образованите родители са включени на възраст между 4 и 5 години в системата на предучилищното образование. От друга страна 55 на сто от децата на родители с ниско образование не са включени. Въпросът пред нас е: какво ни е по-важно като общество – да не ограничим правото на преценка на една малка част от родителите или да пресечем неграмотността... Ние като общество и като част от европейската цивилизация не можем да пренебрегнем потенциалните рискове от възпроизводството на неграмотността. Демографията на необразованите е едновременно глобален и локален процес. В глобален мащаб ще се увеличава желанието на нискообразовани маси да мигрират в страни и райони с високо ниво на образованост. Пред България обаче предизвикателството е вътре на територията й. Решението днес е наше и то по наше мнение е да направим обществения избор да заложим на образованието и да инвестираме в учителите.", "date": "2017.09.12", "title": "Необразованите майки са най-голямата заплаха за унищожението на човечеството"}
{"url": "http://clubz.bg/58243-bezplaten_internet_za_vsichki_evropejci", "text": "С 582 гласа \"за\", 98 \"против\" и 0 въздържали се Европейският парламент одобри днес резолюция за програмата WiFi4EU, която цели да осигури достъп до безжичен интернет за всеки гражданин на ЕС. Първата стъпка в програмата - до 2020 г. - предвижда финансиране на проекти в над 6000 населени места за създаване на WiFi мрежа на ключови обществени места - болници, библиотеки, сгради на администрацията и пр. Програмата е с улеснен метод за кандидастване, и финансирането получават тези, които подадат изрядни документи първи, до изчерпване на средствата.  Разпределението на одобрените проекти ще става и на честен географски принцип.  120 милиона евро от европейския бюджет ще отидат за тази програма до края на програмния период. За да мога да участват, обществените органи трябва да покрият разходите за поддръжка на мрежата за най-малко три години и да предложат на потребителите безплатен, леснодостъпен и безопасен интернет достъп. Финансирането от ЕС ще бъде с ваучери за нужната техника. Президентът на ЕК Жан-Клод Юнкер малко преувеличи обхвата на програмата при представянето й преди месеци, като заяви, че целта е всяко европейско село и град да има безплатен безжичен интернет в основните публични центрове до 2020 г. Това е меко казано неосъществимо с този бюджет. Друг проблем е, че новата програма ще се конкурира с други подобни на частните компании, които са далеч по-развити. Друг проблем ще е скоростта - интернет става по-тежък за навигиране, и по всичко личи, че проектът няма да включва отпускане на сериозен трафик. А това означава WiFi точки с ограничен трафик и при наличието на повече закачени хора - вероятно покъртително ниски скорости.", "date": "2017.09.12", "title": "Безплатен интернет за \"всички европейци\""}
{"url": "http://clubz.bg/58250-lazar_vlajkov_ostava_pod_domashen_arest", "text": "Общинарят на ГЕРБ от Септември Лазар Влайков, с чийто пистолет бе убит човек, а за убиец бе нарочено 6-годишно дете, остава с мярка за неотклонение домашен арест, съобщи \"Фокус\". Прокуратурата поиска от окръжния съд в Пазарджик по-тежка мярка - постоянен арест, но според съдиите Влайков има чисто съдебно минало и липсва опасност да се укрие или да извърши престъпление. Обвинението срещу доскорошния общински съветник е, че по време на празненството на 31 август не е взел необходимите мерки за сигурност с предоставянето на личното си оръжие на дете, в резултат на което е последвала смъртта на Наско Тонкев. Държавното обвинение разкри и други детайли по случая. От разпечатката на мобилния телефон на Влайков се вижда, че той е звънял над 15 пъти на съпругата си в нощта на убийството. А свидетелски показания сочат, че тя е била на празненството. Общинарят на ГЕРБ Лазар Влайков подаде оставка Бяха представени и три експертизи - две химични и една съдебномедицинска.  Според химичната експертиза и натривките по ръцете на 6-годишното дете, на Влайков и жертвата Тонкев става ясно, че по ръката на детето и Влайков има едни и същи по състав микрочастици, а по жертвата - други. Съдебните медици пък са установили, че смъртоносният изстрел е направил канал в тялото на жертвата отдолу нагоре и отляво надясно. Това се връзва с подредбата на участниците според едни свидетели, но не съвпада със спомените на други, които твърдят, че детето е стояло отдясно на убития.", "date": "2017.09.12", "title": "Лазар Влайков остава под домашен арест"}
{"url": "http://clubz.bg/58257-evakuirat_gari_letishta_i_uchilishta_v_cqla_rusiq", "text": "В големите градове на Русия се провежда масова евакуация на училища, гари, летища, киносалони и други обществени сгради заради анонимни сигнали за бомби, съобщава „Ведомости“. Според правоохранителните органи източниците на множеството обаждания за взривни устройства в руските региони все още не са установени, но по въпроса работи Федералната служба за сигурност (ФСБ). Според различни руски медии сигналите са започнали да постъпват още на 10 септември (в деня на изборите в Русия). Властта печели местните избори в Русия при много ниска активност Съобщения за заложени взривни устройства са постъпили в Перм, Челябниск, Уфа, Омск, Владивосток, Магадан, Красноярск, Екатеринбург, Новосибирск и др. Според сайта \"Медуза\" са възможни две основни версии за случващото се – или мащабни учения, каквито не е имало от времето на Съветския съюз и които до момента никой не потвърждава, или най-масовата хакерска атака в Русия. ЕС не признава изборите в Крим и Севастопол След анонимен сигнал са отменени занятията във всички училища в  . От тях и от няколко административни сгради са евакуирани повече от 5700 души.  Полицията и гвардията изследват зданията с кучета. Според съобщения в медиите са били евакуирани не по-малко от 10 училища, местният университет, сградата на гарата, жилищна сграда. Съобщава се и за сигнали за заложени бомби в няколко училища, в център за развлечения и един от пазарите в  . Там са били евакуирани хора от две кина, един пазар, вечерно училище, местния политехнически институт и др. държавни сгради. Два големи търговски центъра във  също са били евакуирани. Съобщение за бомба е получено и в Далекоизточния държавен институт по изкуствата. В нощта срещу 12 септември са били изведени пътниците и служителите на Новосибирската автогара. Причината – позвъняване за взривно устройство. По същото съображение са били помолени да напуснат и посетителите на няколко мола, летището и автогарата в  . От полицията съобщават, че са „постъпили сигнали за открити подозрителни предмети на различни места в града и се прави проверка“. Евакуирани са посетителите на търговските центрове в  и  , съобщава ТАСС. В Южно-Сахалинск са постъпили сигнали за бомби в шест мола. В   са получени множество позвънявания за подозрителни предмети в близост до търговско-развлекателни центрове.  Още на 11 септември вечерта са евакуирани посетителите от четири от тях. В  ситуацията е подобна. „В хода на проверките е установено, че няма никакви опасни предмети“, съобщават от пресслужбата на местната полиция. ЕС не признава изборите в Крим и Севастопол", "date": "2017.09.12", "title": "Евакуират гари, летища и училища в цяла Русия"}
{"url": "http://clubz.bg/58256-bojidar_lukarski_syvetva_ne_razduhvajte_skandala_dunarit", "text": "Такъв съвет към медии, а в последствие и институции даде бившият министър на икономиката Божидар Лукарски в ефира на бТВ. По думите му \"раздухването\" на проблеми, свързани с военнопромишления комплекс \" не е добре за дружествата, за бизнеса и за икономиката\" като цяло. „Дунарит” - когато нито духът, нито буквата на закона са спазени Освен към медиите и коментиращите случая обаче той отправи критика и към наследника си в икономическото министерство Емил Караниколов, макар да не го назова по име. Според Лукарски използването на термини като \"одържавяване\" и \"национализация\" дава лош сигнал.  Според него е грешка и министър да твърди, че ако има процедура за смяна на собствеността на \"Дунарит\", то държавата е най-сериозният кандидат и друг няма шанс, тъй като по закон такъв тип процедура не може да е с предизвестен край. И сравни ситуацията с тази в Аржентина преди години, когато икономиката й се срина заради предприети действия по масово одържавяване. Според Лукарски намесата на държавата трябва да е строго регулирана. Емил Караниколов пак обяви забрана на приватизацията Бившият министър на икономиката отказа да отговори на въпрос чий е \"Дунарит\" и препрати темата към \"компетентните институции\" - например Агенцията по вписванията и ДАНС, ако трябва. Ако той бил на мястото на Караниколов - нямало да говори по случая, а да изчака да приключат и съдебните процедури. Според лидера на СДС обаче проблеми в оръжения завод в Русе имало и по негово време. Но не ги назова.  Караниколов не се отказва: \"Дунарит\" все още е собственост на Цветан Василев Председателят на СДС не се съгласи и с версията, че коалицията между ГЕРБ и \"Обединените патриоти\" е по-стабилна и добре работеща от тази между ГЕРБ и Реформаторския блок в предишния мандат- По думите му работата на парламента, а тя била отражение и на тази на правителството, е вяла, няма нищо общо с предишния мандат, а и няма нищо изпълнено.. Повишението на пенсиите, с което \"Обединените патриоти\" омайваха електорат преди изборите, Лукарски нарече \"пълна символика\", голи обещания имало и здравеопазването, и в други сфери.  Емил Караниколов пак обяви забрана на приватизацията Караниколов не се отказва: \"Дунарит\" все още е собственост на Цветан Василев", "date": "2017.09.12", "title": "Божидар Лукарски съветва: Не раздухвайте скандала \"Дунарит\""}
{"url": "http://clubz.bg/58251-desni_partii_kym_parlamenta_ne_podkrepqjte_tezi_4_ma_kandidati_za_vss_eto_koi", "text": "Пет извънпарламентарни партии - ДСБ, \"Да, България\", БЗНС, \"Зелените\" и ДЕОС, излязоха отново с обща инициатива - този път заради предстоящия избор на членове на Висшия съдебен съвет (ВСС) от квотата на Народното събрание. Изслушването на номинираните бе миналата седмица в комисията по правни въпроси в парламента и мина без дебати и въпроси. това спомогна процедурата да получи оценка \"фарс\" публично. Грешка на езика: кандидат за ВСС ни нарича Народна република България Десните партии пратиха писмо до всички парламентарни групи в 44-ия парламент с оценка на провеждания избор, който е наречен по-лош и от този през 2012 г., когато се избираше настоящия ВСС, а изборът водеше Искра Фидосова. Според формациите под председателството на Данаил Кирилов (ГЕРБ) в правната комисия положението е по-зле, но най-голямо притеснение будят четирима от номинираните кандидат-членове на ВСС, чийто избор би било \" Съдия Стефан Грозев е номинация на депутата Хамид Хамид от ДПС. Съдия Боян Магдалинчев е номинация на лидера на ГЕРБ в парламента Цветан Цветанов и депутати от партията. Адвокат Боян Новански и прокурор Йордан Стоев са номинация на водача на \"Обединените патриоти\" в Народното събрание и лидер на \"Атака\" Волен Сидеров. Новият ВСС на финалната права - какво следва Парламентът трябва да избере 11 души за новия ВСС, а кандидатурите са 18. Очаква се гласуването да е тази седмица. Новият ВСС на финалната права - какво следва", "date": "2017.09.12", "title": "Десни партии към парламента: Не подкрепяйте тези 4-ма кандидати за ВСС! Ето кои..."}
{"url": "http://clubz.bg/58258-plajen_volejbol_na_bul_dondukov", "text": "В последните месеци бул. \"Дондуков\" в София предизвикваше предимно конфликти - как ще се ремонтира, павета или асфалт да е настилката, велоалея ще има ли... Със старта на ремонта на централната улица, на която \"живее\" властта софиянци закономерно се поизнервиха от задръстванията, а и веднага се появиха критици на качеството на ремонта.  Но днес \"Донкуков\" бе място за лятно настроение, въпреки че вече е септември, за усмивки, за спортен дух, музика и коктейли. И макар затворен за ремонт, той бе отворен за плажен волейбол. Събитието е част от инициативата \"БулевАРТ\" на Столичната община, а \"плажната\" идея бе реализирана от Транспорт за София. Организаторите обясняват, че идеята е знакови улици в града да се превръщат в поле за различни спортно-културни прояви. За събитието бяха поканени известни личности, сред които футболният треньор Димитър Пенев, бивши волейболни национали, актьорът Христо Мутафчиев, музиканти. За игрището са използвани 180 тона пясък, а мачовете и музикалната програма ще продължат до 22 часа и е с подкрепата на Федерацията по волейбол. Купонът се осигурява от диджей, качен на специална сцена - за да се види, че \"паяците\", които вдигат автомобили могат да служат и за приятни неща - например за чудешен пулт за диджей парти.  А иначе ремонтът на \"Дондуков\" си върви с пълна сила.   ", "date": "2017.09.12", "title": "Плажен волейбол на... бул. \"Дондуков\"!"}
{"url": "http://clubz.bg/58246-gazova_kriza_poiskaj_pomosht_ot_syseda", "text": "Всяка държава от Европейския съюз, която се окаже в криза на снабдяването с газ, ще може да поиска трансгранична помощ от съседите си по силата на нови правила за сътрудничество, които Европейският парламент прие днес, съобщи неговата пресслужба. Те дават приоритет на снабдяването с газ на домакинствата, централното отопление и основни обществени услуги като болниците. Всяка държава членка ще може да активира механизъма за солидарност, за да избегне недостиг. Новите правила установяват четири „рискови групи“ държави членки, които ще си сътрудничат и предприемат съвместни оценки на риска, както и съвместни превантивни и спешни мерки. Ще има три нива на криза на снабдяването с газ: ранно предупреждение, тревога и извънредна ситуация. Държавите членки могат да обявят всяко едно от тях, като информират Европейската комисия и компетентните власти в съответната рискова група и съседните държави. Европейската комисия ще има право на достъп до всеки договор за доставка на газ от значение за сигурността на снабдяването, което означава 28 процента от годишното потребление на газ в съответната държава членка. Комисията може също да поиска информация за други търговски споразумения от значение за функционирането на договора за доставка на газ, включително договори относно газовата инфраструктура. Евродепутатите на пленарна сесия в Страсбург приеха   за гарантиране на сигурността на доставките на газ с 567 на 101 гласа и 23 „въздържал се“. След като бъде одобрен от държавите-членки, той  ще бъде публикуван в Официалния вестник на ЕС и ще влезе в сила 20 дни след това.", "date": "2017.09.12", "title": "Газова криза? Поискай помощ от съседа"}
{"url": "http://clubz.bg/58259-de_niro_obeshta_da_vyzstanovi_ostrov_barbuda_pometen_ot_uragana_irma", "text": "Остров Барбуда преживя невиждано опустошение, след като бе пометен от урагана Ирма – най-мощната в историята буря в Атлантическия океан. Около 90% от националните структури и превозни средства са били унищожени, загинал е поне един човек, заяви премиерът на държавата Антигуа и Барбуда Гастон Браун. След Ирма островът почти не е в състояние подходящо за живот, след като 60% от 1600-те му жители са останали без дом, съобщава „Индипендънт“. Де Ниро: Вече не мога да цапардосам Тръмп, президент е Робърт де Ниро, който е съсобственик на курортния комплекс Paradise Found Nobu (Намерения рай Нобу) в Барбуда, е изразил загриженост за острова (който се намира на около 250 мили източно от Пуерто Рико) и за благосъстоянието на неговото население, обещавайки да възстанови унищоженото. Де Ниро и милиардерът Джеймс Паркър закупиха бившия курорт K Club на Барбуда миналата година и им предстоеше да започнат строителни дейности на собствеността си. Първоначалното им предложение не бе прието от жителите на острова, които имат законно право да решават с гласуване всяко ново строителство. Пред местната новинарска станция ABS Television Radio премиерът Браун каза, че предстои уточняване на щетите, а повторното застрояване на острова ще отнеме години. Той също така предупреди, че жителите трябва да бъдат евакуирани повторно, ако ураганът Хосе се насочи към острова по-късно тази седмица. Според прогнозата, има вероятност Хосе да удари Барбуда в събота.", "date": "2017.09.12", "title": "Де Ниро обеща да възстанови остров Барбуда, пометен от урагана Ирма"}
{"url": "http://clubz.bg/58252-nsi_silen_ryst_na_vnosa_i_iznosa", "text": "От Бългapия ca изнeceни cтoĸи нa cтoйнocт 29,8 млрд. лв. през първото полугодие, или с 13,8% повече в cpaвнeниe cъc cъoтвeтния пepиoд нa 2016 г., пoĸaзвaт пpeдвapитeлнитe дaнни нa Haциoнaлния cтaтиcтичecĸи инcтитyт. Само за юли експортът ни нараства с 9,8% и достига 4,6 млрд. лв. Това е най-голямото увеличение през летния месец от 6 години насам.  В същото време за периода януари-март вносът ни е на стойност 33,2 млрд. лв., което представлява ръст от 17 на сто.  Износът ни към страни извън ЕС скочи с 42% Това формира отрицателно въшнотърговско салдо в размер на 3,42 млрд. лв. През периода януари - юли 2017 г. експортът на България за страни извън ЕС е нараснал с 18.9% до 10,3 млрд. лв. спрямо първите шест месеца на 2016 г. Основни търговски партньори на България са Турция, Русия, Китай, Сърбия, Македония и Египет.  Вносът отново изпреварва износа, бележейки ръст от 29.9 на сто до 12,13 млрд. лв.  Πpeз пepиoдa янyapи - юни изнocът нa Бългapия зa EC ce yвeличaвa c 11.3% cпpямo cъщия пepиoд нa 2016 г. и e в paзмep нa 16,3 млрд. лв, съобщиха от HCИ. НСИ отчете 9% ръст на износа ни за ЕС Ocнoвни тъpгoвcĸи пapтньopи нa Бългapия ca Гepмaния, Итaлия, Pyмъния, Гъpция, Фpaнция и Бeлгия, ĸoитo фopмиpaт 69 на сто от стокооборота ни в EC. Bнocът нa Бългapия oт EC зa пoлyгoдиeтo ce yвeличaвa c 12.2% cпpямo cъщия пepиoд нa 2016 г. и e малко над 18 млрд. лв. \n\tHaй-гoлям e cтoйнocтният oбeм нa cтoĸитe, внeceни oт Гepмaния, Итaлия, Pyмъния, Иcпaния и Гъpция. НСИ отчете 9% ръст на износа ни за ЕС", "date": "2017.09.12", "title": "НСИ: Силен ръст на вноса и износа"}
{"url": "http://clubz.bg/58245-deja_vu_lipsvat_edni_140_mln_lv_za_da_vdignat_zaplatite_v_policiqta_sys_zadna_data", "text": "МВР и полицаите се разбраха - ще има повишение на заплати Полицаите искат 15 % върху заплатите веднага. Иначе - стачка (ДЕКЛАРАЦИЯ) Полицаите искат 15 % върху заплатите веднага. Иначе - стачка (ДЕКЛАРАЦИЯ)", "date": "2017.09.12", "title": "Deja-vu: липсват едни 140 млн. лв., за да вдигнат заплатите в полицията със задна дата"}
{"url": "http://clubz.bg/58247-angelkova_i_sauditskiqt_princ_pak_se_dogovoriha_za_turizma_neznajno_kakvo", "text": "Министърката на туризма Николина Ангелкова отново се срещна с принца на Саудитска Арабия Султан бин Салман бин Абдулазиз Ал Сауд.  Това се случи днес по време на 22-рата Генерална асамблея на Световната организация по туризъм (СОТ) към ООН, която се организира в китайския град Чънду, съобщиха от ресорното й ведомство. Николина Ангелкова с нов маркетингов ход: праща 400 000 картички на туристи Единствено сигурно договорено, и то не със саудитския принц, е, че през 2018 г. България ще бъде домакин на Международния конгрес на световните цивилизации и древните маршрути към СОТ. Това стана ясно след работна среща на Ангелкова с президента на Китайската национална туристическа администрация (CNTA) Ли Дзиндзао.", "date": "2017.09.12", "title": "Ангелкова и саудитският принц пак се договориха за туризма... Незнайно какво"}
{"url": "http://clubz.bg/58242-soclider_iska_es_da_lishi_ot_fondove_nepriemashtite_bejanci", "text": "Лидерът на социалистите в Европейския парламент, италианецът Джани Питела, заяви днес, че ЕС трябва да санкционира държавите, които отказват да приемат квотите си от преразпределени мигранти, включително като ореже еврофинансирането за тях. Миналата седмица той скандализира за пореден път ЕС, отказвайки да се подчини на решение на Съда на ЕС, който отхвърли жалба на страната му и на Словакия срещу две временни схеми за преразпределяне на общо 160 000 мигранти от Гърция и Италия в други 23 страни на ЕС. Унгарската квота е за прием на малко над 1 200 от тези хора. Орбан отказва страната му да я изпълни. Той заявява и че ако ЕС отнеме на Унгарие еврофинансиране по тази причина, ще наруши собственото си законодателство, т.е . регламентите за еврофондовете. Питела каза, че \"за да получаваш облаги от ЕС, трябва да приемеш и отговорностите, които имаш\". Унгарският лидер продължава да настоява, че членството в ЕС не предполага споделяне на миграционната тежест на други държави-членки и че оттук схемите за преразпределяне на мигранти са незаконни. Питела каза, че е несправедливо цялата тежест от миграционната криза да се стоварва върху раменете на няколко гранични страни като родната му Италия.", "date": "2017.09.12", "title": "Соцлидер иска ЕС да лиши от фондове неприемащите бежанци"}
