{"url": "https://clubz.bg/88622-bojko_borisov_nagleda_centyra_na_evropejskata_civilizaciq", "text": "Премиерът Бойко Борисов посети праисторически солодобивен и градски център Провадия - Солницата, а по време на разходката му бе обяснено многократно, че това е  , откъдето е тръгнал  . Цитатите са от неговия гид - археологът чл.-кор. проф. Васил Николов от НАИМ – БАН, който разведе Борисов и делегацията му, състояща се от министрите на финансите и на културата Владислав Горанов и Боил Банов. Проф. Николов разходи гостите си из близо 300 дка разкопки на стария град, датиран от епоха преди траките - 5500 - 4250 г. преди Христа. Това е периодът на халколита (каменно-медната епоха - б.р.) По думите му става дума за най-старата каменна крепост в Европа, която е откривана до момента. На място се е произвеждала сол, която по това време е еквивалентът на парите.  Обходени бяха крепостните стени, които били иновативни - преди самата стена са открити радиални стени, които правят така, че крепостта не може да бъде щурмувана от повече от двама души, защото не могат да минат в тесния тунеп, стана ясно от разказа на учения, който води разкопките. Показани на премиера бяха и местата, в които се е произвеждала солта. Самият градски център се състои от производствен солодобивен център с обредни ями, неукрепено и последващо укрепено с каменни стени селище (цитадела), ритуално поле (ямно светилище), некрополи и засега неизследван производствен керамичен център. Проучванията започват преди 13 години, а мястото се определя от родните учени като един от най-значимите праисторически обекти в Югоизточна Европа. По време на разходката Борисов сравни солния център с \"нещо като БНБ, трезор\" - заради това, че тогава солта е била пари. Той заръча на проф. Николов да започне да прави разчетите си колко ще струва довършването на разкопките и съхранението на праисторическия градски център и превръщането му на атракция за туристи. \"Не трябва парите да те спират\", каза премиерът на археолога. На Боил Банов пък поръча да се говори историята на солния център в Провадия да влезе в учебниците по история. Затова министърът щял да говори с колегата си в образованието Красимир Вълчев, стана ясно от разговора им - традиционно вече излъчван на живо във фейсбук профила на Бойко Борисов. Министър-председателят установи, че мястото се намира на около 10-ина км оттам, откъдето ще минава северната магистрала и на място ще идват \"скъпите туристи\", а за Слъчнев бряг винаги щяло да има желаещи. По-късно самият Борисов сподели във фейсбук накратко впечатленията си:", "date": "2019.10.03", "title": "Бойко Борисов нагледа \"центъра на европейската цивилизация\""}
{"url": "https://clubz.bg/88624-trymp_kym_rojters_vie_ste_korumpirani_video", "text": "Президентът на САЩ Доналд Тръмп днес обяви война на една от най-уважаваните информационни институции в света - агенция Ройтерс. Видимо раздразнен от настоятелните въпроси на неин репортер да каже какво точно е искал от украинския си колега Володимир Зеленски в телефонен разговор на 25 юли, Тръмп изригна по време на съвместна пресконференция с президента на Финландия Сaули Нийнистьо в Белия дом:  Той добави, че “до голяма степен медиите в тази страна не са само фалшиви, но и корумпирани” и нареди на журналиста: Тръмп е обект на разследване в долната камара на Конгреса заради данни, че е притискал по телефона Зеленски да разследва потенциалния му главен съперник в президентските избори през 2020 г. , демократа Джо Байдън и сина му Хънтър. Байдън, младши, чийто баща беше вицепрезидент на предшественика на Тръмп Барак Обама, е работил за украинска газова компания, която е била обект на проверки от прокуратурата.", "date": "2019.10.03", "title": "Тръмп към Ройтерс: \"Вие сте корумпирани!\" (ВИДЕО)"}
{"url": "https://clubz.bg/88612-naredete_na_fejsbuk_da_mahne_klevetite_ili_obidite_veche_mojete", "text": "Хейтъри ви тероризират с обидни или клеветнически статуси във Фейсбук? И вие не можете да им направите нищо? Това вече е минало. От днес можете да задължите социалната мрежа \"на световно ниво\" да заличи това съдържание - при условие, че сте спечелили дело за целта в съд на държава членка на ЕС.  Това следва от днешно   на Съда на ЕС по иск на австрийска депутатка. В него съдът постановява:  Доставчикът на хостинг, какъвто е Фейсбук, може да бъде задължаван да прилага тази мярка и в рамките на международното право, тъй като страните членки на ЕС трябва да го спазват. Съдът на ЕС беше запитан от австрийския Върховен съд как да се тълкува европейска директива от 2000 г. за търговията онлайн. Делото заведе бившата депутатка в австрийския парламент Ева Главишниг, която заяви, че потребител на Фейсбук я уязвява в социалната мрежа с коментара си на медийна статия за подкрепата на австрийските \"Зелени\" за мярка в полза на бежанците. Линкът към статията, който потребителят е постнал на своята страница, съдържал снимка на депутатката. Под нея потребителят на Фейсбук написал коментар, който е бил преценен за оскърбителен от австрийски съд. С решението си, че на Фейсбук може да се нареди да премахне не само коментар на конкретен потребител, а и подобни коментари на други потребители по света, ЕС прояви самоувереност по отношение на основните права и ценности, каза Главишниг.", "date": "2019.10.03", "title": "Наредете на Фейсбук да махне клеветите или обидите. Вече можете"}
{"url": "https://clubz.bg/88625-bryuksel_vreme_e_za_pregovori_sys_skopie_i_tirana", "text": "Дошло е времето за започване на преговори за членство в ЕС с Албания и Северна Македония. Това се казва в разпространено днес   от председателите на Европейския съвет Доналд Туск, на Европарламента Давид-Мария Сасоли, на Еврокомисията Жан-Клод Юнкер и на новоизбраната председателка на ЕК Урсула фон дер Лайен. Те припомнят, че през юни Съюзът е решил да започне преговори с тези две страни не по-късно от октомври 2019 г. ЕС дава през октомври дата за преговори с Тирана и Скопие Според тях Скопие и Тирана са направили това, което е поискано от тях. Постигането му е изисквало много усилия от гражданите на тези държави, за които европейската перспектива е важен източник на мотивация и решителност. Те обещават пълно сътрудничество на ЕС.", "date": "2019.10.03", "title": "Брюксел: Време е за преговори със Скопие и Тирана"}
{"url": "https://clubz.bg/88618-stranniqt_vratarski_sluchaj_na_bfs", "text": "Едно решение на Изпълкома на БФС от вторник буни българския футбол вече трети ден.  Ето какво точно гласи то, огласено на сайта на централата: На пръв поглед мотивите са благородни. Централата не може да ограничи футболистите с паспорти от страни в ЕС, но поне смята, че може да го направи с тези, които са извън пределите на съюза. Има подобни практики по света с цел насърчаване на собствените кадри. Въпреки че е странно - защо само с вратарите се прави? Може би защото главата на БФС - Борислав Михайлов, беше вратар и то не какъв да е. Потомствен. И този, който носи най-дълго капитанската лента на тима на Четвъртите в света. Пазеше в \"САЩ '94\" и още в един куп паметни мачове. Но пък българският футбол страда на всички постове. Погледнете съставите на националния селекционер Красимир Балъков - нека си го кажем, под знамената от доста време попадат играчи на посредствено ниво, които може и да не са мечтали да получат тази чест. А изборът все повече се стеснява и качеството девалвира. Защо не се въведе забрана и за защитниците, халфовете и нападателите? На българчетата продължава да се дава шанс много трудно, но честно казано те не са и готови понякога да го грабнат и заслужат заради лошата работа в детско-юношеските школи. На въпросното заседание на ИК, проведено тихомълком между другото, ИК гласува нова концепция за развитие на детско-юношеския футбол. Поредната. Иска се време да видим дали ще понесе някакви плодове - поне пет години. Но решението с вратарите ще има почти незабавен ефект - то влиза в сила от началото на следващия сезон.  На пръв поглед не малко отбори. Но бърза справка показва, че вратари като бразилците Ренан (\"Лудогорец\"), Густаво Бусато (ЦСКА-София) и още неколцина са с паспорти от страни в ЕС. Други - Хорхе Броун (\"Лудогорец\") и украинецът Генадий Ганев (\"Дунав\"), не са титуляри. Така единственият отбор, който е пряко потърпевш в момента, е \"Левски\", привлякъл през лятото черногореца Милан Миятович. Негова резерва е Николай Михайлов, син на Борислав Михайлов. Не, че от \"Герена\" не могат да издействат българско гражданство и на Миятович. Така току виж догодина може да се облагодетелства националният ни тим и иронията в решението на БФС ще стане пълна. Но това няма да е за първи път, свикнали сме. Още един любопитен детайл - вярно, че ръководството беше друго, но \"Левски\" бе един от отборите, издигнали Борислав Михайлов за нов мандат на конгреса на БФС преди повече от 18 месеца. Спас Русев произнесе пламенно слово от трибуната на форума в подкрепа на Боби. Върнете се по-горе и вижте на кого се позовава БФС като източник на предложението - Треньорската школа. Пред сайта dsport Михаил Мадански, един от хората в тази школа, а също така лектор и част от треньорската комисия на БФС, заявява, че такава идея не е излизала от него и неговите колеги. По темата е разговарял с председателя Юри Николов и с останалите. Бях доста изненадан, това е фалшива новина, изумен е Мадански, вече дългогодишен наставник в родния футбол, включително и в националните отбори. Всеки може да си направи изводите сам.", "date": "2019.10.03", "title": "Странният вратарски случай на БФС"}
{"url": "https://clubz.bg/88623-pyrviqt_bylgarski_onlajn_fermerski_pazar_prekratqva_dejnostta_si", "text": "Първият български онлайн фермерски пазар \"Фармхоупинг\" (Farmhopping) прекратява дейността си. Това съобщават на собствената си интернет страница собствениците на компанията.  Фирмата беше единственото онлайн пространство, откъдето можеше да се поръчва храна директно от производителите. Платформата на практика свързваше българските фермери и техните клиенти.  През 2014 година, компанията започна като един от първите старт-ъп предприятия в страната. На няколко пъти получаваше и международно финансиране. През май 2017 година \"Фармхоупинг\" отвори и първия си физически магазин в София. За времето, в което същестуваше, на платформата на \"Farmhopping\" присъстваха над 600 ферми и малки производители. Тя е доставила е над 40 000 поръчки в цялата страна. В края на съобщението си от компанията благодарят на своите клиенти и ги призовават да продължат да използват качествени продукти.", "date": "2019.10.03", "title": "Първият български онлайн фермерски пазар прекратява дейността си"}
{"url": "https://clubz.bg/88610-es_podgotvq_nepriznavaneto_na_ruskite_pasporti_v_donbas", "text": "Европейската комисия и Европейската служба за външна дейност (ЕСВД) са изпратили   към консулските служби на страните членки на ЕС за издаването на визи за жителите на тези части от Донецка и Луганска области, които не са под контрола на украинските власти. Указанията са разработени по искане на страните от ЕС във връзка с указа на руския президент Владимир Путин от 24 април. По силата му жителите на двете области могат да получават с улеснения паспорти на руски граждани. Държавите от ЕС искат насоки, въз основа на които да идентифицират и да не признават паспортите, издадени в резултат на този указ. Путин улеснява издаването на руски паспорти за жители на Донбас Жителите на двете области трябва да подават заявления за европейска виза в консулските представителства на държавите от ЕС в Украйна, се казва в документа. Консулствата на членките на Съюза в Русия трябва да препращат жителите да Донецка и Луганска области към Украйна, като обясняват, че с биометричен украински паспорт пътуването до Европа се извършва без виза. ЕК дава насоки как консулските служби да различават руските паспорти, издавани на жители на двете области след датата на указа. Събраните данни може да послужат за създаването на европейски списък за непризнаване на тези паспорти, при запазване на правото на държавите от ЕС сами да преценяват как да постъпят. През юни Европейският съвет   указа на Путин като нарушение на Минските споразумения за Донбас.", "date": "2019.10.03", "title": "ЕС подготвя непризнаването на руските паспорти в Донбас"}
{"url": "https://clubz.bg/88619-amerikanskite_mita_mogat_da_navredqt_na_celi_industrii_v_evropa", "text": "Световната търговска организация даде зелена светлина на американската администрация да наложи допълнителни мита върху вносните стоки от Европейския съюз, а общата сума на налозите се очаква да достигне 7,5 млрд. долара. Формалната причина е, че Организацията прие обвинението на САЩ, че Европа е субсидирала незаконно самолетния производител \"Еърбъс\". Само няколко часа след като се появи  , показващ върху кои стоки ще бъдат наложени новите мита, редица държави от Европейския съюз предупредиха, че разрастващата се война може да коства оцеляването на цели сектори от икономиката.  Според асоциацията на италианските земеделски производители \"Колдирети\" (Coldiretti) американските мита върху стоки от ЕС ще засегнат италиански селскостопански продукти на стойност около половин милиард евро годишно, предава Ройтерс.  Пощадени са италианското вино, зехтин и паста. Според \"Колдирети\" най-силно наказани са производителите на традиционните сирена пармезан и гран падано. Износът им през 2018 година е достигнал 150 милиона евро. Той постоянно расте - само през първото тримесечие увеличението в експорта на тези сирена е 26 процента. Тръмп е готов да наложи мита от $7,5 млрд. на Европа Митата за тях сега на практика се утрояват - от 15 процента до 40 процента от стойността на продукта, уточнява асоциацията. \"Колдирети\" заявява, че френското и испанското вино и зехтин не са пощадени от американските мита, което цели \"разкол в ЕС\". Според консорциума за сирена \"Консорцио пармиджано реджано\" (Consorzio Parmigiano Reggiano) американските потребители ще плащат около 5 долара повече за килограм италиански пармезан заради митата, обявени от Вашингтон, допълва Ройтерс. Консорциумът отбелязва, че митата върху пармезана ще се повишат от 2,15 долара за килограм до около 6 долара, което означава, че американският потребител ще плаща над 45 долара за килограм от 18 октомври спрямо 40 долара сега. Шотландските производители на уиски предупредиха днес, че работните места и инвестициите са в опасност, след като САЩ наложат 25-процентови мита на тяхното едномалцово уиски. Асоциацията, която призова за сдържаност от всички страни, посочи, че едномалцовото уиски представлява над половината от общата стойност на британските продукти в американския списък с митата или над 460 милиона долара. Френският министър на икономиката и финансите Бруно льо Мер предупреди, че страната си запазва правото да наложи ответни мерки. България също ще понесе своя дял от предстоящите мита върху експортните от ЕС стоки. Заплашени от допълнителни мита са най-вече произведените у нас животински и млечни продукти. Например - сиренето, млякото, маслото, и кашкавала ги очакват 25% мита при вноса им в САЩ. Освен това същата мярка ще бъде приложена и към свинското, което е различно от шунка, например всички салами. 25% мита ще има и за българските череши, праскови и плодови сокове.  България призна, че е загубила завода на \"Фолксваген\" Официалното влизане в сила на новите мерки се очаква за 18 октомври, когато ще се знае със сигурност и точните български стоки, наложени с мита за износ към САЩ. България призна, че е загубила завода на \"Фолксваген\"", "date": "2019.10.03", "title": "Американските мита могат да навредят на цели индустрии в Европа"}
{"url": "https://clubz.bg/88621-djonsyn_tyrsi_podkrepa_v_parlamenta_za_noviq_si_brekzit_plan", "text": "Британският премиер Борис Джонсън се опита днес да изгради коалиция в Камарата на общините в подкрепа на своя нов подход към Брекзит. Той направи това очевидно с усещане за приближаващия краен срок за излизане на страната от ЕС и въпреки сдържаното отношение на европейските лидери към новите предложения, предаде Асошиейтед прес, цитирана от БТА. Джонсън насочи своето послание към онези депутати, чиито избирателни окръзи гласуваха за напускане на ЕС на референдума през 2016 г., използвайки по-помирителен тон, отколкото при предишните си изяви пред депутатите. Премиерът се опита да ги убеди, че промените в предложенията за режима на търговията между Ирландия и Северна Ирландия след Брекзит трябва да тушират опасенията, накарали мнозина депутати да отхвърлят на три пъти споразумението, постигнато от неговата предшественичка Тереза Мей. Вижте какво решение за Ирландия предлага Джонсън на ЕС Новите предложения се фокусират върху поддържането на отворена граница между британската провинция Северна Ирландия и Република Ирландия, която е член на ЕС. Именно този проблем е ключовият препъни-камък към споразумение за Брекзит. Сега Лондон предлага въпросът да бъде решен, като Северна Ирландия остане тясно обвързана с правилата на ЕС за търговия със стоки, вероятно за един по-продължителен период. Джонсън пак иска да суспендира парламента. Светът е скептичен към новия му план за Брекзит Джонсън се обърна и към ЕС с по-мек тон, макар че новите предложения отначало бяха представени от неговата канцелария като финална оферта по принципа \"приемаш или отхвърляш\". Той се опита да понижи температурата на бурните дебати и на острия език, характерен за последните седмици в Камарата на общините, и дори каза, че е \"разочарован\" от тона, използван от някои депутати, поставящи под въпрос неговите предложения. Непримирими опозиционни депутати обаче отново атакуваха плана и самия Джонсън, като го обвиниха, че е наясно, че новите предложения няма да бъдат приети. Парламентарният лидер на Шотландската национална партия Иън Блекфорд каза, че офертата на Джонсън просто все повече тласка страната към Брекзит без споразумение, предлагайки на ЕС план, който вероятно ще бъде отхвърлен. Същата теза изложи и лидерът на лейбъристката опозиция Джереми Корбин. Ирландският външен министър Саймън Ковъни каза днес, че правителството на Джонсън се стреми към сделка, но ако това са последните му предложения, сделка няма да има, предаде Ройтерс. Телевизия \"Скай нюз\" пък съобщи, че британският премиер ще свика заседание на кабинета си, за да обсъди преобладаващо скептичната реакция към предложението му. За да мине то, трябва да получи одобрението първо на британския парламент, а след това - на всички държави членки и на Европейския парламент, откъдето днес дойдоха отрицателни отзиви. Джонсън досега неколкократно се кле, че ще изведе страната си от ЕС на 31 октомври т.г. със или без споразумение. Джонсън пак иска да суспендира парламента. Светът е скептичен към новия му план за Брекзит", "date": "2019.10.03", "title": "Джонсън търси подкрепа в парламента за новия си Брекзит- план"}
{"url": "https://clubz.bg/88617-chetirima_policai_ubiti_s_noj_ot_kolega_pred_prefekturata_v_parij_snimki", "text": "Въоръжен с нож мъж уби четирима офицери пред централата на полицията в Париж, предаде Би Би Си, позовавайки се на френски медии. Нападателят, който по първоначални данни е служител, работещ в сградата, е бил застрелян от други полицаи. Според в. \"Фигаро\" той е бил административен служител в Дирекцията на разузнаването на полицията, една от жертвите е негова колежка, също административна служителка. Нападателят е бил глухоням чиновник с 20-годишен стаж, съобщи френската информационна телевизия Бе Еф Ем, позовавайки се на анонимен вътрешен източник. Префектурата засега не споменава версия за терористично нападение. Според полицейски източник може да става дума за разчистване на сметки в интимни взаимоотношения. Няма сведения за друг нападател. Близката метростанция е затворена, а Районът на нападението - Ил дьо ла Сите, в сърцето на Париж, е отцепен. Президентът Еманюел Макрон, министър-председателят Едуар Филип и вътрешният министър Кристоф Кастанер дойдоха на мястото на убийствата. Кървавата сцена се е разиграла около 14 часа българско време в двора на сградата. Тя става ден, след като френската полиция започна стачка в цялата страна заради нарастващото насилие срещу служителите ѝ и увеличаващите се самоубийства сред състава, посочва Би Би Си.  ", "date": "2019.10.03", "title": "Четирима полицаи убити с нож от колега пред префектурата в Париж (СНИМКИ)"}
{"url": "https://clubz.bg/88568-koga_shte_dojde_kraqt_na_predizvestenite_politicheski_zrelishta", "text": "От години изборните кампании в България преминават под общия знаменател на „политика без политики“, обикновено изпъкват най-гръмогласните, а езикът на омразата и клишетата с обещания станаха задължителен лайтмотив. За времето до деня на вота големите телевизии изпадат в невиждана конкуренция помежду си коя първа и последна ще „сблъска“ основните претенденти за властта – дали ще е за ново правителство или кмет няма значение. А изборните студия, в които понякога по пет-шест души говорят в рамките на час, надвикват се и превръщат ефира в махленско кафене, губят все повече зрители. Последният случай, в който лидерът на „Атака“ Волен Сидеров направо узурпира дискусионното предаване „Референдум“, е само един от многото примери, за които става дума. Но за да не позволим това да се случи отново, е нужно, меко казано, презареждане. Смяна въобще на модела, по който медиите и кандидатите за власт провеждат информационната кампания по време на избори. Необходима е революционна промяна, която да е надпартийна и надмедийна. В противен случай българските граждани ще бъдат системно лишавани от своя информационен избор, а участниците  ще влизат в ролята на поредните говорещи глави, с чието отсъствие всички можем. Готова рецепта за създаването на здравословна публична среда и формати, в които българските политици и участници в обществения живот да могат да обсъждат, дискутират, спорят и да се надграждат взаимно, няма. Това не може да се случи и изведнъж. Защото е въпрос и на култура и желание да се спазват определени правила. А добре знаете, че в България те са рядкост. Но пък могат да се използват работещи от десетилетия модели от други държави. Да се опитаме да ги напаснем към нашата родна действителност, а защо не и да ги подобрим. В Съединените щати например публичните дебати между основните кандидати за президент датират още 1858 г., когато в поредица от дискусии се изправят един срещу друг Ейбрахам Линкълн и Стивън Дъглас. Може само да си представим каква е била динамиката на тяхната полемика, след като историците пишат, че всеки дебат е продължавал по три часа, първият кандидат е говорил цял час без прекъсване, вторият час и половина, а след това първият е репликирал. През 1948 г. за първи път американските граждани слушат по KEX-ABC Radio Station основния дебат между кандидатите на републиканците – Томас Дюи и Харолд Стейсън. Организатор на дебата е било самото радио, като то го е и финансирало. Участието на двамата претенденти е продължило час време. Всеки е с по 20 минути изказване, а след това са имали по 8 минути за опровержения. Дискусията е била посветена само и единствено на една тема – забраната на комунистическата партия в САЩ. Смята се, че това е първият и единствен дебат, посветен само на един проблем. Оттогава до 1988 г. кандидат-президентските дебати се организират основно от големите телевизии. Като борбата между тях по кои канали да се излъчват, кой да води и какви въпроси да се задават на участниците е била безмилостна. Но и въпреки това е имало правила и висок професионализъм. В историята на кандидат-президентските дебати в САЩ остават първите телевизионни сблъсъци между Ричард Никсън и Джон Ф. Кенеди, гледани от над 66 милиона зрители. Според експертите от онези години именно телевизионното излъчване на дебатите помага на Кенеди да спечели изборите. Тогава те са организирани от трите най-големи и влиятелни канала по това време - ABC, CBS, NBC. Форматът е бил следният: по осем минути откриващи речи; по две минути и половина право на отговор на зададени въпроси; възможност всеки участник да зададе въпроси на своя опонент; по три минути за закриващо обръщение. Водещ на първата дискусия от 26 септември 1960 г. е бил телевизионерът Хауърд Смит от CBS News. Но заедно с него въпроси са задавали и журналисти от конкурентни на CBS медии – Сандър Ванокър (NBC News), Чарлз Уорън, Стюард Новинс(CBS). Следващата телевизионна среща на 7 октомври между Никсън и Кенеди е модерирана от Франк Макги (NBC). И в нея му партнират телевизионните водещи Пол Нивън (CBS) и Едуард Морган (ABC), но и вестникарите Алвин Спивак и Харолд Леви (Newsday). Другите два дебата отново са с друг модератор и журналисти, сред които е и легендарният Уолтър Кронкайт (CBS News). Следващите президентски дебати са чак през 1976 г. И те са организирани от Лигата на жените гласоподавателки – неправителствена организация, създадена още през 1920 г. с цел да защитава гражданските права на жените и да насърчава тяхното участие в публичния живот на страната. Оттогава до 1988 г. лигата организира дебатите между основните претенденти за президентския пост в три поредни кампании. За това време за първи път е допусната журналистка да модерира кандидат-президентски дебат – една от двете дискусии между Джими Картър и Джералд Форд е водена от Полийн Фредерик (носителка на „Златен глобус“). А през 1984 г. първият дебат между Роналд Рейгън и Уолтър Мондейл се модерира от легендарната Барбара Уолтърс. През 1987 г. година обаче организирането на президентските дебати в Съединените щати е поверено на специалната Комисия по президентските дебати (The Commission on Presidential Debates). Тя нестопанска организация, равноотдалечена от партийните и корпоративни централи. Създадена е, за да гарантира на американския избирател, че дебатите между водещите кандидати за президент и вицепрезидент са важна и постоянна част от изборния процес. Комисията спонсорира всяко едно от финалните медийни събития, но и между всеки един избор финансира изследвания и обучителни програми, свързани с дебатите. От 1988 г. до днес тя е организирала осем президентски дебати с ясен предварителен регламент, тематичен обхват и най-вече е ограничена до минимум надпреварата между големите медии коя първа и единствена да излъчва финалът на най-голямото политическо шоу. Защото сигналът е един и същи за всички големи телевизии и всяка една от тях може да излъчва формата. Най-важното е, че Комисия по президентските дебати, е призната за независима и надпартийна организация, в чийто борд членуват медийни експерти, университетски преподаватели. Почетни членове на борда са президентите Барак Обама, Джордж Буш и Джими Картър, както и покойните вече Джералд Форд и Роналд Рейгън. В последните две десетилетия комисията е и обект на критики. През 2000 г. беше въведено правило, че на финалните дебати могат да участват само кандидати, които имат над 15 % одобрение според пет национално представени социологически изследвания. Ограничение, което създаде изкуствена преграда пред представителите на по-малките партии и независими кандидатури, различни от демократите и републиканците. А това предизвика и поредица от протести, бойкот и скандали. През 2008 г. журналистическо разследване установи, че на предните избори от 2004 г. 93% от даренията на Комисия по президентските дебати е била само от шестима донори, чиито имена са заличени. И това създаде съмнения за непряката обвързаност на комисията с компании, които финансират и основните участници в изборите. Но това, че един модел има изкривявания, не означава, че не е работещ. Големият въпрос е дали българската гражданска среда е узряла за промяна и създаване на собствен легитимен и достатъчно авторитетен формат, който да замени сегашното ганкино кафене, което наблюдаваме на всички избори. Не е ли време да се създаде и българска надпартийна и надмедийна постоянно действаща комисия, която да организира основните дебати между участниците в изборните надпревари за президент, премиер, местна власт и референдуми? Разбира се, едно такова начинание може да получи критики още в самия зародиш на идеята. Едно някои от важните въпроси и възможни, които са основа за дискусия, а не предварително зададени решения:  – университетски преподаватели, медийни експерти, политолози, социолози, представители на политически фондации, партийни лидери и президентите;  – вноски от партийните субсидии на всички партии, част от медийните пакети, които получават от Централната избирателна комисия; спонсорства от фондации, финансиране от европейски фондове, активни граждани;  – подборът може да извършва от три независими едно от друго социологически изследвания, поръчани и платени от бюджета на бъдещата комисия по дебати. Важно е обаче да се посочи, че форматите не бива да изключват малките политически сили и граждански групи, т.е. трябва да се гарантира не само тяхното участие, но и възможност да се изправят пред големите политически играчи; - на ротационен принцип, утвърдени журналисти с добро име от всички медии, които ще се избират според ясни и публични критерии;     - отворен ефир за всички медии, всяка телевизия и онлайн медия трябва да има възможност да излъчва обществено значимите дебати; Искрено се надявам този текст да не звучи като готова рецепта. А да даде началото на голям разговор по тази важна тема, от която имат интерес всички участници в политическия живот на страната, медиите и най-вече българските граждани. Инак сме изправени пред един предизвестен рецидив – най-шумният да заглуши и най-тихия разум. ", "date": "2019.10.03", "title": "Кога ще дойде краят на предизвестените политически зрелища?"}
{"url": "https://clubz.bg/88616-kakvo_trqbva_da_znaete_za_byuletinite_za_mestniq_vot", "text": "Говорителите на ЦИК Александър Андреев и Таня Цанева показаха образци на бюлетините за гласуване в изборите за общински съветници и за кметове, насрочени на 27 октомври 2019 г. Представените бюлетини бяха три: за общински съветници, кмет на община и за кмет на район в Столична община. Бюлетината за общински съветници за София е с 34 квадратчета с имената на партиите, коалициите и независимите кандидати, които са регистрирани като общински съветници. В дясната част има кръгчета, в които са изписани номерата на кандидатите от кандидатските листи на партии, коалиции и местни коалиции, в които може да се даде предпочитанието за съответния кандидат. С измененията на Изборния кодекс те вече са с трицифрено число: от 101. В София мандатите на Общинския съвет са 61, затова са от 101 до 161, тоест 61 кръгчета. В долния десен край ще бъде изписан фабричният номер на бюлетината, това, което се сверява от член на СИК, след като избирателят гласува: дали той съответства на номера от кочана, за да може след това да се откъсне. Ще се откъсва целият край, не само отрязъкът, а цялата долна част на бюлетината. Начинът на сгъване на бюлетината все още не е ясен. В задната част на бюлетината има място за поставянето на двата печата, като единият печат се поставя, след като се свери самоличността на избирателя преди той да влезе в кабината за гласуване и от член на СИК. Вторият печат се поставя преди бюлетината да бъде пусната в избирателната кутия и след като бъде сверен и откъснат отрязъкът с номера на бюлетината. При бюлетината за кмет на община: освен имената на кандидатите, партиите и местните, коалиции, които са ги излъчили, или ако няма такива, независими, както е и при бюлетината за общински съветници, има квадратче \"не подкрепям никого\". В долната част, където е изписан осемцифреният фабричен номер на бюлетината, ще се къса изцяло. Сгъва се в долния ъгъл така, че да може да се свери фабричният й номер, след гласуването и след като бъде поставен печатът. Гласуването става само със знак X или V в квадратчето с номера пред името на кандидата, изписани с химикал, пишещ със син цвят. Третата представена бюлетина е за кмет на район. Същите като вид ще бъдат и тези за кмет на община и кмет на кметство. По средата й са изписани номерата на кандидатите и кой ги е издигнал, а тогава, когато те са независими, пише \"независим кандидат\". Към момента ЦИК не е взела решение за примерно сгъване на бюлетината.", "date": "2019.10.03", "title": "Какво трябва да знаете за бюлетините за местния вот"}
{"url": "https://clubz.bg/88603-sauditkite_veche_mogat_da_slujat_vyv_vojskata", "text": "Саудитските власти за пръв път разрешиха жени да носят служба във въоръжените сили на страната, съобщи днес в. \"Аш Шарк ал Аусат\", цитиран от ТАСС. \n\tОтсега нататък жени ще могат да служат във всички родове войски със звания от редник до сержант. Бившият шеф на оперативния център за гражданска защита в Саудитска Арабия Хасан аш Шахри, цитиран във вестника, нарича това решение \"напредничава стъпка във вярната посока\". Военната служба отваря \"широки възможности\" за жените, заявява той. Доскоро Саудитска Арабия бе смятана не само за най-затворената арабска страна в света, но и за най-консервативната в отношението към жените. Саудитското общество изискваше от тях да спазват нормите на пуританския ислям. Щом обаче властта бе поета от крал Салман бин Абдул Азиз Ал Сауд и от сина му принц Мохамед бин Салман Ал Сауд, нещата коренно се промениха. Основен двигател на прогреса стана приетият план \"Визия-2030\" - комплекс от икономически и социални реформи, които засягат по-специално положението на жените и им дават възможност да станат пълноправни членове на обществото, напомня ТАСС, цитирана от БТА.", "date": "2019.10.03", "title": "Саудитките вече могат да служат във войската"}
{"url": "https://clubz.bg/88606-339_iztochnogermanci_zagivat_na_bylgarskata_granica_pri_bqgstvo", "text": "29 години след обединението на Германия страната продължава да е разделена на две. Това показва последното проучване на отношението на източните и западните германци едни към други. Оказва се, че през 2019 година 95% от хората от някогашната ГДР са посещавали западните провинции, но само един от всеки петима западногерманци е ходил на Изток. Ако изобщо някой се премести да живее и работи от Западна Германия към Източна, в почти 100% от случаите става дума само за Берлин. Германците продължават да плащат данък „Солидарност“, с който се финансира изграждането на инфраструктура и изравняването на стандарта между двете части на Германия. Източногерманците все още се оплакват, че ги смятат за граждани втора категория, а западногерманците ги обвиняват в расизъм и нежелание сами да се погрижат за живота си. Факт е, че към ГДР за последните 29 години от западните към източните провинции са пратени милиарди, пенсиите на източногерманците бяха почти изравнение с тези на западногерманците, доходът е незначително по-нисък, но пък БВП на територията на някогашната ГДР дори и след толкова време продължава да не е по-висок от този на съседна Чехия, например, която се справи с прехода без помощта на богата посестрима. Документирано: 327 избити на границата на ГДР с ФРГ Днес в Германия живеят почти 18 милиона души, които са родени след обединението или са дошли във вече обединена Германия и нямат никаква представа какъв е бил животът в страна, разделена от стена. Някои от най-интересните факти за живота в ГДР обаче бяха основна тема в медиите през изминалата седмица, като най-голямото откритие за западногерманците бе, че всъщност в ГДР е имало банани, макар и не по всяко време на годината. Години наред западните се подиграваха на източните, че бъркат банан с краставица. Всъщност ГДР получава тонове банани от ФРГ срещу политически затворници. През 80-те години на миналия век започва срамната търговия на ЩАЗИ – ГДР предава политическите затворници на ФРГ срещу валута и банани. ЩАЗИ е всесилна, почти всеки втори гедереец работи за нея, често агенти се оказват дори собствената съпруга, съседът, майката... Днес запазените архиви на ЩАЗИ имат 111 километра дължина. Те бяха подпалени в хаоса около бутането на стената, но гражданите се втурнаха да ги спасяват и успяха да загасят пламъците. Намерени бяха стотици чували с нарязани на ленти документи, които после години наред бяха сглобявани, за да не се прикрие нито едно престъпление. 39 милиона картончета на агенти , 1,75 милиона снимки, 2800 видеозаписи и 28400 ролки с магнетофонни записи се съдържат още в архивите. И до сега всеки, който иска, може да провери досието си. Закон за лустрацията влезе в сила веднага – хора, сътрудничели на ЩАЗИ, не могат да заемат висши държавни и политически постове. Това, което западняците не знаят за живота на хората в ГДР, са детайлите около ежедневието им извън преследването и терора на тайната полиция и режима на соцпартията. И източногерманците, като всички свои братя по съдба в соцблока, живеят предимно в панелни блокове. Собствена градинка с малка виличка могат да имат в предградието – така наречените „дачи“ съществуват и до ден днешен. Това са съвсем малки градински парцели с барачки, в които нямаш право да живееш, но можеш да преспиш уикенда. 2,6 милиона вилички все още продължават да съществуват в източните квартали на Берлин и в източните провинции. Също като в НРБ и в ГДР има 100-процентова заетост, макар и не всеки работещ да има конкретна работа всъщност. Който не ходи на работа, отива в затвора. Много позиции са заемани от хора, които не са обучени за тях, но заетостта е по-важна от продуктивността. В резултат на това сумата, която плати ФРГ за възстановяване на фалиралата икономика на ГДР и изравняването й с нейната, е цифра с 12 нули. Само всяко второ домакинство в ГДР притежава цветен телевизор през 1989 г. Телефоните също са дефицитна стока – само 9% от източногерманците притежават телефон у дома си. За сравнение пък в Западна Германия цветен телевизор имат 94% от домакинствата, 98% имат телефон. Онези, които имат телевизор в ГДР, се радват най-много на телевизионния готвач Курт Друмер. Над 25 години той показва как домакинята да се справя с дефицита в ГДР и въпреки това да приготвя хубави ястия. Предаването спира по молба на самия Друмер, когато се оказва, че вече дори няма подправки, с които да готви по телевизията. Най-разпространеното хоби в ГДР е събирането на марки. Всъщност то друго няма. Съюзът на филателистите е и най-големият в страната, има над 70 000 членове. Раздялата на Германия на две за почти половин век предизвиква дори езиково разделение. Най-видимо е то в прекъснатия от Стената Берлин. Появяват се думи, които на Запад не означават нищо. Например „асфалтен балон“ за трабанта или „брошката на проститутката“ за часовника на Александерплац. След обединението тези думи отново изчезват, като оцелява само неколцина, а една-единствена се приема и от западняците и тя всъщност е български соцдиалект. Бройлер вместо пиле е заемка от българския соцречник и днес се употребява в цяла Германия. За споменатия вече асфалтов балон – трабантите, средният източногерманец чака по 15 години. В резултат на този дефицит преди 1989 година един трабант втора ръка струва толкова, колкото на Запад едно ново БМВ. Най-разпространените имена в ГДР далеч не са Илич и Ерих (Хонекер), както вярват западняците. Всъщност, ако срещнете някоя Манди или някой Рене, родени преди 1989 година, те със сигурност са източногерманци. Това са и най-разпространените имена от началото на 70-те до края на 80-те в ГДР. Това, което източногерманците могат да си позволят повече от западняците по онова време, е хапването на ресторант. Цените са допустими и за хора с нисък бюджет, докато на Запад излизането на ресторант е по-скоро само на празник. Често обаче храната в заведението е шницел с кисело зеле или варен вурст. Познатият и у нас хотдог е подобрен по социалистически в ГДР – варен кренвирш се топи в разреден с гореща вода кетчуп и тогава се слага в хлебчето. Днес така нареченият „кетвурст“ се смята за типично берлинско ядене, макар че е изместен по популярност от дюнера. Гедеерейците също така са известни и като къмпингари. До 80-те години много предприятия не пускат по едно и също време в отпуска съпрузи, особено, ако целта на почивката е братската чужбина. За да се предотврати бягството на гедерейци на Запад, в България например, ЩАЗИ праща свои „туроператори“, които се грижат за това екскурзиантите да нямат никакъв контакт най-вече със западногермански туристи. Въпреки това опитите за бягство не спират. България е смятана за по южняшки немарлива към контрола на границата си и затова много източногерманци се опитват да избягат по море или по суша към Турция. Немарливостта обаче се оказва фатална заблуда. 339 души от ГДР са застреляни при опит да пресекат българската граница, като повечето са заравяни директно на място, а семействата им получават само кратка телеграма за смъртта на близките си. Регистрирани са около 2000 опита за бягство, само 500 успешни. Над 1000 са арестувани и лежат или в български затвори, или биват предадени на ГДР. Тази глава от историята на НРБ все още продължава да е пълна с неясноти и неизвестни периоди, тъй като България не сътрудничи охотно на германски историци, опитващи се да съберат всички факти около смъртта по границата, разделяща Германия. Подобрение в това сътрудничество има едва след влизането на България в ЕС, но все още липсват цели пет години от архивите, които интересуват германските историци. Има данни само за случилото се до 1985 година.  ", "date": "2019.10.03", "title": "339 източногерманци загиват на българската граница при бягство"}
{"url": "https://clubz.bg/88602-kak_se_pravi_obrazcov_politicheski_debat_s_yumruci_video", "text": "Докато коментарите за поведението на лидера на \"Атака\" Волен Сидеров в студиото на \"Референдум\" продължават да държат висока температура, в социалната мрежа заразително се разпространи кратък видеоклип на далеч \"по-образцови\" дебати по света. БНТ прекъсва \"Референдум\". Полиция вади Волен Сидеров от студиото (ВИДЕО) Освен размяната на остри реплики, участниците вкарват в употреба юмручни аргументи, замерят се с предмети от интериора, а някои дори разглобяват масата на водещия. Видно е, че има какво още да учат родните политици в сферата на \"по-динамичното\" общуване.  Кошлуков разпореди: Без Сидеров в ефира на БНТ. \"Атака\" съди телевизията Кошлуков разпореди: Без Сидеров в ефира на БНТ. \"Атака\" съди телевизията", "date": "2019.10.03", "title": "Как се прави \"образцов\" политически дебат с юмруци (ВИДЕО)"}
{"url": "https://clubz.bg/88600-mario_biondi_se_zavryshta_s_grandiozen_koncert%C2%A0v_sofiq", "text": "Марио Бионди, певецът с най-емоционален и чувствен глас в съвременната соул музика, се завръща в България с грандиозен концерт на 18 октомври 2019 г. в Зала 1 на НДК. След броени дни българската публика ще може да се наслади на последния хитов албум на световноизвестния изпълнител Brasil. „Smooth Operator“ на Шаде с Марио Бионди в НДК (видео) Билети за концерта могат да бъдат закупени от касите на Билетен център – НДК и онлайн на   и  . Най-големите почитатели на Бионди могат да закупят ВИП пропуски, които ще им дадат възможност да се възползват от отделен вход за концерта през Клуб 1, специално посрещане с коктейл и музикално оформление и места с отлична видимост. Това е второто гостуване в страната на Бионди, познат още като наследника на Бари Уайт, този път по покана на Фондация \"Аполония\" и Националния дворец на културата. Концертът на изпълнителя е част от световното му турне за 2019 г., което премина през едни от най-големите сцени, като средновековната „Хоршовски“, разположена на върха на град Монфорте д’Алба, и внушителната „Falcone e Borsellino“, която е в подножието на вулкана Етна. Преди срещата си с българската публика Марио Бионди изнесе концерти в Тунис, Русия, Полша, Латвия, Германия, САЩ и други. Концертът е възможност за българската публика да се докосне до таланта, съвършенството и изумително красивия глас на певеца. Италианският изпълнител, който навсякъде е посрещан с възторг и любов, е подготвил истински вълшебна програма с изключителни соул творения и с хитове от най-новия си албум. Събитието е част от уникалната арт програма на тазгодишното 35-ото юбилейно издание на Празници на изкуствата Аполония. Празниците на изкуствата Аполония са най-големият, дългогодишен и мащабен арт фестивал в България. Негов организатор е Фондация Аполония, създадена през 1991 г. Първото издание на Фестивала се провежда през 1984 г. Ежегодно сцените на Аполония в Созопол привличат стотици артисти и хиляди любители на изкуството от България и света. Фестивалът има за цел да съхрани културните традиции, както и да подкрепи нови таланти в областта на всякакъв вид изкуства. ", "date": "2019.10.03", "title": "Марио Бионди се завръща с грандиозен концерт в София"}
{"url": "https://clubz.bg/88608-bylgariq_prizna_che_e_zagubila_zavoda_na_folksvagen", "text": "Ден след като стана ясно, че германският автомобилен производител \"Фолксваген\" е регистрирал своя дъщерна фирма в западния турски град Маниса и с това слага край на догадките къде ще бъде построен новият завод на компанията, днес се появиха и първите коментари на членове на българското правителство. Общото - България развява белия флаг и хвърля вината за изгубената инвестиция върху Турция, която не играела честно.  От своя страна вицепремиерът Томислав Дончев подчерта, че в тези преговори България е натрупала огромен опит. Той очаква много скоро у нас да се появи нов инвеститор от този мащаб, защото предпоставките са налице. Евродепутати скочиха на \"Фолксваген\" за завода в Турция По темата се включи и бившият президент Росен Плевнелиев, който е почетен председател на \"Автомобилен клъстер България\".  По думите му страната ни е дала на \"Фолксваген\" всичко, което могат да получат по правилата на ЕС. Затова, според вицепремиера Томислав Дончев, се налагат политически разговори на ниво ЕС. Владислав Горанов пък е категоричен, че инвеститорският интерес към България няма да намалее и точно заради това страната ще продължи да развива инфраструктурата. След неколкократни отлагания на решението за новия си завод, вчера \"Фолксваген\" регистрира дъщерно дружество в западния турски град Маниса. Името на новата фирма е \"Volkswagen Turkey Otomotiv Sanayi ve Ticaret AS\", а предметът ѝ на дейност ще бъде проектиране, производство и монтаж на моторни превозни средства. Първоначалният капитал на компанията е 943,5 млн. лири или малко над 164 млн. долара. Заводът ще произвежда коли за големия вътрешен пазар и ще служи като център за износ към Близкия изток и Русия. Общата стойност на инвестицията се очаква да бъде около 1,5 млрд. евро. С новата производствена мощност заводите на марката стават 123 в световен мащаб. Този в Маниса ще обединява производството на средно големи седани от моделите \"Пасат\" и \"Шкода Супърб\". Защо \"Фолксваген\" предпочита Турция Компанията реши да инвестира в нова база в района заради сериозната конкуренция с азиатските производители, които бавно, но сигурно завладяват пазарите на Близкия изток. Новият завод обаче би трябвало да намали производствените разходи и така VW ще може да предложи по-добри цени на местните клиенти.       Защо \"Фолксваген\" предпочита Турция", "date": "2019.10.03", "title": "България призна, че е загубила завода на \"Фолксваген\""}
{"url": "https://clubz.bg/88601-geshev_misleh_che_panov_ima_fiksaciq_vyrhu%C2%A0g_n_cacarov_a_sega_mislq_che_ima_vyrhu_dlyjnostta_na", "text": "Така днес Иван Гешев коментира писмото на председателя на ВКС Лозан Панов до главния прокурор, в което Панов апелира да се кажат успешно приключените дела на единствения кандидат за поста на Сотир Цацаров. Лозан Панов пита Цацаров: Какво е качеството на работата на Гешев Гешев направи уточнение, че не знае \"какво иска г-н Лозан Панов\" и за какво писмо става въпрос, защото се връщал късно снощи от посещение в Германия. След което го коментира напоително: На Гешев бе подаден въпрос за Джок Полфрийман, който е повод за атаки срещу съда и срещу поне двама от съдебния състав - отявлени критици на Цацаров: И се върна на Панов: Той даде пример, че и Борис Велчев бил единствен кандидат, номиниран от доста по-горлям брой членове на ВСС  тогава никой не повдигнал въпроса, а пък при избора на Сотир Цацаров били трима, но имало недоволство, че изборът е предрешен и това е формално заседание . Според Гешев нямало значение личността. Иначе зам.главният прокурор представи днес акция срещу организирана престъпна група, занимаваща се с имотни измами. Те намирали жилища на възрастни хора със зависимости - алкохолни, наркотични, с психични пробреми и ги отнемали с измама. Работено е по 10 души, а лидер бил ромски барон  с прякор Начо. Накрая жертвите били изхвърляни на улицата, което Гешев окачестви като \"изключително грозно и нечовешко\".", "date": "2019.10.03", "title": "Гешев: Мислех, че Панов има фиксация върху г-н Цацаров, а сега мисля, че има върху длъжността на главния прокурор"}
{"url": "https://clubz.bg/88599-tq_napadna_sydiite_za_polfrijman_i_zagovori_za_zavisimosti_a_jivee_s_advokata_na_monovi", "text": "С невероятна прочувствена реч \"за пролятата българска кръв\" се отчете Вероника Имова - член на ВСС от политическата квота на ГЕРБ и бивш върховен съдия, онзи ден, когато Съдийска колегия на ВСС обсъди остро писмо на Съюза на съдиите в България до себе си. Човекът на \"Атака\" към Съюза на съдиите: Кои сте вие?! Както Клуб Z писа, Имова взе думата, нарече решението на САС \"скандално\",  обяви, че \"правната общност ще се черви пред паметта на това момче\", попита \"кого защитаваме ние\"   и си отговори -\" Макар да не е ясно с какво ВСС защитава \"убиеца, пролял българската кръв\", като безпрецедентно даде съдебния състав по сигнал на политическа партия ВМРО на Инспектората за нарушение на етичния кодекс   И всичко това - заради решението по същество на съда. Но най-вълнуващи онзи ден бяха изявленията на Имова, че \" (главният прокурор Цацаров атакува само двама от състава, че са награждавани от БХК) По препоръка на Кирилов, ГЕРБ бързо написа поправка \"Полфрийман\" Днес в публикация   съобщава, че Вероника Имова е бивша съпруга, но след известна раздяла отново съжителства с адвокат Пеню Грозев. Той е представлявал семейство Монови като частни обвинители и граждански ищци по делото срещу австралиеца. Грозев и Имова са били съпрузи. След развода им те отново заживяват заедно. Това е добросъвестно отразено и в декларацията на Имова пред Народното събрание от юни 2017 г.. Адвокат Грозев, с когото тя съжителства, обявява на страницата си във фейсбук на 20 септември, че \"съдебният състав, освободил убиеца на българи, е незаконен съгласно практиката на ЕСПЧ. Защото не е безпристрастен!\". Въпреки това - когато във ВСС попитаха Имова в качеството на каква държи тази реч, колегата ѝ (от квотата на БСП) Драгомир Кояджиков се намеси, че говори като \"една българска майка\". Както е известно, и при двете обсъждания на двете позиции, приети от ВСС само в рамките на седмица, е отсъствал Лозан Панов. Боян Магдалинчев и Севдалин Мавров са си направили отводи - първият, защото дъщеря му участва в съдебния състав постановил условното освобождаване на Полфрийман, вторият -  поради познанство с Христо Монов (баща на убития Андрей). Сред гласувалите \"за\" и двете позиции  е Вероника Имова, която участва и в дискусията, критикувайки определението на Софийския апелативен съд за предсрочното освобождаване на австралиеца. Защо тя преценява, че няма основания за отвод - не е ясно. По препоръка на Кирилов, ГЕРБ бързо написа поправка \"Полфрийман\"", "date": "2019.10.03", "title": "Тя  нападна съдиите за Полфрийман и заговори за зависимости. А живее с адвоката на Монови"}
{"url": "https://clubz.bg/88583-prof_ivo_petrov_naj_golemiqt_problem_na_bylgariq_sa_propusnatite_vyzmojnosti", "text": "В нашата професия поемаме непрекъснато рискове. И адреналин. Малко като алпинистите. Те знаят, че предприемат големи рискове, при нас не е толкова хазартно. Нещата почиват на научни доказателства, на практика…но ако не се поемат рискове, няма да има развитие... Може да се окаже, че е най-неразумното ми начинание, най-непремереният риск /смее се/. Не съм ги и преценявал. Аз често вземам спонтанни решения, които идват от сърцето и от душата ми. Даже още не съм го и мислил. А вече съм вътре. Г-жа Фандъкова ме покани да говорим за здравеопазване в общината и в течението на разговора ме покани да се присъединя към екипа.  С акцент здравеопазване, няма какво друго да е. Тогава спонтанно казах „да“, като първи отговор. Поисках един ден да поговоря с близките ми, защото това е съществен ангажимент.  Съпругата ми твърдо ме подкрепи и на другия ден се обадих, че приемам да работим заедно. От пациентите вече няколко пъти го чувам този въпрос. Няма да е лесно да се съчетават двете неща, но всичко е в същия град, а това е ангажимент, който може да се окаже по-голям и от работата. Едното от първите условия, когато говорихме с г-жа Фандъкова, беше именно да мога да си изпълнявам професионалните задължения.  Ако не в същия обем, като сегашния, поне в близък до него. Да не съм толкова ангажиран, че да ми пречи на работата. Защото мисля,  това трябва да е мотивацията на повечето хора, които се ангажират – защото мисля, че има много неща, които трябва да се променят. Недоволството и критиката към неслучващите си или недобре случилите се неща ни кара често да се ангажираме лично, а не да чакаме някой да промени нещо свише. Смятам, че има много неща, които са станали в правилна посока и в София, и в България, но има още много какво да се случва по пътя на корекциите. И поне в областта на здравеопазването смятам, че мога да помогна да се оптимизират нещата  и на общинско, и на национално ниво. Има няколко големи, важни проекти и във финансирането на здравеопазването, и в организацията, и в електронизацията, и в телемедицината и въвеждането на модерните методики...За да се изравни с нивото на страните с модерна медицина, България, въпреки че навакса част от пропастта  в началото, има още много какво да постига. Разбира се, че имам конкретни идеи. Още не съм ги представил на обсъждане . Общинското здравеопазване в София е доста съществено перо в дейността на здравеопазването в България. Защото здравните заведения, които са под лоното на общинското здравеопазване, не са малко. Те могат да бъдат една изключително добре функционираща мрежа  и тя, ако се съчетае с електронизация и дигитализация на здравеопазния процес, може да доведе до съществено оптимизиране от гледна точка на предоставяната медицинска помощ към пациентите. И към потенциалните пациенти. В първия ни разговор точно това казах на г-жа Фандъкова – може да стане пилотен проект за нещо много по-добро. Ако е успешно,  може да бъде приложен в национален мащаб. От дълги години работя с колегите от общинските болници, както и с извънболничните заведения,  и то много добре, стиковам с тях тези предложения, те ги приемат изключително позитивно... Първото, което казах на г-жа Фандъкова като резерви, които имах, че най-вероятно ще има огромни възражения. И първото нещо – аз съм на високо ниво, аз съм медицински директор на една частна здравна структура, ще има възражения и съмнения за конфликт на интереси. Хората, които ме познават, знаят, че това не може да се случи.. Смятам, че мога да бъда полезен както на структурата, в която участвам професионално, така и на структурата, към която ще се присъединя, за да мога да помогна, без да имам никакъв конфликт на интереси. Който забележи такъв, или установи,  има конкретика. И когато се докаже, това трябва да бъде наказуемо. Трябва да приема и този риск. Но трябва да се ангажираме лично, трябва да има граждански и обществен контрол на всички нива на управление и на всички партии. Партиите не могат да си мислят, че са абсолютно независими и неподатливи на корекции от страна на гражданите. Точно обратното, би трябвало да се вслушват в гражданите, в гражданското общество.  Не, не отвътре. Аз не съм член на партия, така че не мога по този начин. Да не забравяме и че това е коалиция ГЕРБ-СДС, не е само ГЕРБ, има и друг участник.  На тоя участник, не този конкретно, но като идея, всички ние, които пораснахме с промяната от края на 80-те и началото на 90-те, сме спонтанни симпатизанти точно на тази идея. Идеята за повече ред, предвидимост на събитията в държавата, в същото време справедливост, инициативност в областта на бизнеса и развитието, т.е. това, което би трябвало да доведе до предвидимо развитие на държавата. Искрено се надявам да няма. Вярвам, че хората, които ръководят ГЕРБ, също разбират, че имаме нужда от промяна. България има нужда от промяна в много аспекти и сегменти на обществения живот, за да вървят нещата по-бързо и по-правилно. С повече мисъл за развитие, за избягване именно от статуквото и задоволяването с постигнатото... и се надявам, че мога да помогна в тази посока. - ...юбилей. Но въпросът е дали имаме повод да празнуваме. Според мен големият проблем на нашето поколение и на държавата, тъй като в момента нашето поколение  бих казал, че е в най-силно изявени управленски позиции, големият проблем беше, че ангажирани със собственото си оцеляване по време на дивашкия капитализъм, който се развихри, не успяхме да направим така, че България да има по-стабилно и предвидимо развитие, не се даде възможност за развитие на капацитета на младите. Тези хора във вече възраст след постигнато образование не бяха привлечени да останат в държавата и да дават достатъчно. Да, но и инженери, и архитекти, и учители, и научни работници. Една държава без наука и иновации няма да може да има развитие, винаги би зависила от някой друг.  Ще прилага новостите с по-голямо или по-малко закъснение, но не би била флагман…Според мен най-големият проблем са пропуснатите възможности, България имаше много по-големи възможности за развитие и то във всякакъв аспект – организационни, технологично и по международна позиция, много неща се пропуснаха Интереси. Нездрави интереси. Станахме техен заложник и потърпевш. Хора, които  излязоха от предишния строй, доста бързо се адаптираха и, както всички знаем, с не много позитивни структури успяха да узурпират държавата и, за съжаление, да спрат нейното развитие.  Потенциалът на тези, които биха могли да я изведат в небесата, беше смачкан именно от такъв тип отношения, които физически убиха много хора, голяма част от населението придоби нова ценностна система, за да не кажа липса на ценностна система, което всъщност е най-ужасно за една държава, а други, които не виждаха никаква перспектива, напуснаха. И една част пък останахме. Както Георги Марков навремето каза – вие избрахте трудния път, останахте. И продължавам да имам.. Надявам се да е ясно на политиците, защото не им е много ясно. На мен ми е много ясно, защото колеги на моята позиция продължават да напускат България. Те имат и академична, и клинична, и научна кариера, но вместо да останат, продължават да напускат. И продължавам да чувам от колеги, че имат такова намерение, което е ужасно, значи, че тази тенденция не е прекратена. За да се прекрати, трябва да има про-мя-на.  Която да засяга всички професии, които са важни за обществото – които осигуряват здравеопазването, сигурността му, защитата на държавата, образованието, но и културата, за да се избяга от тази лумпенизация ,за която се говори, за да избягаме от този демографски срив, който е и структурен.   Сигурно звучи утопично, но продължавам да смятам, че много неща биха могли да бъдат променени в правилна посока. Много свеж. Съпругата ми беше бременна с първото ни дете, но заедно бяхме едни от най-подскачащите и крещящи \"Де-мо-крация\" на митингите. Беше наистина тръпка. Спомням си до ден -днешен, че не можехме да повярваме, голяма част от хората просто плачеха от радост. Аз и сега си спомням с огромна радост за промяната, тя доведе до много позитивни неща, но у мнозина има и горчивина – че надеждите им бяха излъгани. Или най-малкото големите им  очаквания не получиха реализацията, на която те се надяваха. И аз понякога съм се чувствал така. Мислил съм. Има клише афоризъм, според което, ако си на 20 и не си социалист, нямаш сърце, ако си на 40 и си още социалист, нямаш акъл…В общи линии, като всеки от нас, съм следвал този път, аз съм за справедливост. Това е едно от основните неща, които са важни за мен – справедливост и отдаване от страна на обществото на дължимото на онези, които правят достатъчно за него. Пак казвам – много правят хора, които сега не са оценени. Хора, които наистина се грижат за обществото, които би трябвало да крепят неговата структура, средната класа, професионалистите. Не маститите бизнесмени, които направиха милиарди и се чудят какво да ги правят. Има хора, на които парите не им понасят, не могат да ги преживеят. И най-спонтанното, което правят, но не в полза на обществото, е  да си купят ролс-ройс или диаманти за любовниците си, или да си купят политици. Нищо от това не помага на обществото. Аз съм за това да има справедливост и стабилно развитие на страната, без да има уклон нито в едната, нито в другата посока – т. е. нито да се разходват средства и да се раздават безпринципно, нито да се блокира развитието, така че да не се създават възможности за обикновените хора. Трябва да се стимулират и двете, но с контрол. Този здрав обществен разум царува в много добри страни, те трябва да са ни пример. Не трябва да са ни пример хегемоните, няма да ги назовавам, нямам против никоя страна. Но има държави, в които общественият разум царува, например Австралия, Швейцария, Сингапур, скандинавските страни. Има страни, където наистина общественият контрол и позитивното обществено развитие през годините е довело до следване на здравия разум. Водещият принцип на обществото трябва да е здравият разум, на който да се подчиняват абсолютно всички, включително и политиците, без значение дали са сега на власт, или ще бъдат на власт. Бих казал, че е един пациент, който е в процес на оздравяване Бих казал, че е имало много и те постепенно се оправят. Дали с байпаси или с имплантиране на стентове, но се оправят.  Направено е много. Това го забелязват и мои колеги, които идват регулярно в София и казват, че виждат, че градът се развива. Но в същото време всички, които живеем тук имаме много критики, включително и аз. Виждам неща, които трябва да бъдат  променени. Мечтая си да има наложена повече чистота и ред. Дори и ако щете, тези, които пресичат улицата неправилно, да бъдат санкционирани реално или тези, които хвърлят боклуци и никой не им прави забележка. Ние, малкото, които събираме боклуци след тези, които ги хвърлят, не можем да натежим на везната, за да стане по-чисто. Явно трябва друг подход. Навремето нашият учител проф. Чирков ни казваше: Да не мислите, че немците много искат да е чисто, с течение на стотици години е наложено със закони и знаят, че има наказание, когато пристъпиш правилата.  Този принцип трябва да се прилага и на  ниво град, и на ниво общество, и на ниво правосъдна система – спрямо нарушението да се налага конкретно наказание, което трябва да се спазва винаги и много важно – за всеки. Ако трябва пак да съм в областта на утопиите, трябва да призная, че от години си мечтая в София да има небостъргач.Продължавам да си мисля, че не е неправилно да има едно Сити, като в модерните градове по света - да има много ниски сгради, повечето трябва да са такива, и една определена зона, където да има бизнес и финансов център, развойни центрове, неща от бъдещето, защо да нямаме такава зона, където да е много развит градът. Така хората, които дойдат в София, да имат основание да видят както Витоша, така и хубавите стари сгради, така и ситито. Витоша също може да бъде развита, без да се нарушава екологията, но и без безпринципно да се спират проекти, които биха били в интерес както на гражданите, така и на държавата. Много са тези неща. Спомням си, когато за първи път пътувахме с колегите в несоц страна през 1992 г., беше Австрия. С автобус пътувахме на специализация, осигурена от болницата. Когато за първи път видяхме Виена, повечето плакахме. Беше покъртително, беше в ранните сутрешни часове, видяхме отгоре часовниковите стрелки на \"Св. Стефан\", а отляво на автобуса имаше една нефтена рафинерия. И където и да погледнехме  - и към църквата, и към рафинерията,  нещата бяха катастрофално различни от това, което имаше по това време в България. Така че не можеше човек да не се разчувства и развълнува. По сходен начин ми повлия и когато за първи път видях Амстердам, това беше много скоро след Виена. Тогава видях колко много имат да постигат България и София. И в аспект опазване на традициите, и в аспект развитие на технологии, модерна архитектура, съвременни комуникации, организация на  движението… Тогава видях колко хармонични могат да бъдат отношенията между хората. Ако властва този здрав обществен разум, за който говоря, тези отношения, могат да бъдат хармонични. Сега в България те не са хармонични в никакъв случай. Ние не сме постигнали това – и сега, имаме много към какво да се стремим да постигнем и политиците трябва да го знаят. Да знаят, че ако не се върви в тази посока, никога няма да имат такова одобрение, което да ги направи велики в очите на хората и в очите на историята. Тези, които управляват държавата, трябва да имат повече съзнание за величието на позицията си. Кумири като Васил Левски трябва да бъдат следвани, а не олигарсите, или хегемоните, или диктаторите. Ужасяващ. Много се зарадвах, когато започна ремонтът и се надявах да видим една променена, европейски стил пешеходна улица, която да допринесе за позитивните промени на София. Когато се случиха тези недоразумения и с плочките, и с ограничителните елементи, неподходящите плочи, това разочарова много хора, също и мен. Този проект категорично е неуспешен. От такива неуспешни проекти трябва да се бяга или да бъдат контролирани навреме. Трябва да има текущ контрол на всички проекти, както и контрол от хората. Аз съм момче от село, не съм роден в София, много милея за моя Северозападен край, който катастрофира през последните години и не знам дали въобще ще има бъдеще...Имам мило чувство както към този край, така и към София, в която съм израсъл, тук съм от 5-годишна възраст. И си спомням както детската градина, в която бяхме заедно със сина на един от нашите кумири Гунди, така си спомням с умиление и „Лиляна Димитрова“, младежкия дом, в който се женихме със съпругата ми, както и първите ми ски писти на Витоша, които сега ги няма. С огромно чувство се връщам и към първите ми посещения в „Св. Александър Невски“, когато това бе донякъде забранено. По същия начин си спомням и чувството за дългоочаквана промяна и митингите. .. Мислил съм Рационално. Всички паметници трябва да останат. Неслучайно във Виена има паметник на съветската държава и той е златен. Неслучайно в Париж има паметници на Наполеон и армията му, неслучайно самият той е в Пантеона. Не трябва да поругаваме миналото си и хората, които са живели в тази държава и са били някакви личности. Смятам, че това люлеене на махалото от една екстремна точка към друга екстремна точка категорично не е в полза на развитието на държавата. Трябва да има повече континюитет, взаимно разбирателство и трябва да търсим повече допирни точки помежду си, но не на разделение и поругаване, а на национално обединение и на национален егоизъм. Ние трябва да бъдем ние, българите трябва да бъдем българи и да работим заедно в една посока като национално съзнание и национално развитие. Това ни липсва, абсолютно необходимо ни е.Тази нация трябва да се развива. И управниците, и гражданите трябва да доведат до това – здравият разум да работи за всички.", "date": "2019.10.03", "title": "Проф. Иво Петров: Най-големият проблем на България са пропуснатите възможности"}
{"url": "https://clubz.bg/88613-rusnak_sydi_apple_zashtoto_stanal_gej", "text": "Руснак заведе дело срещу техногиганта Apple, като твърди, че негов продукт го е направил хомосексуален, съобщи радио \"Говорит Москва\". Д. Разумилов иска 1 милион рубли, или 15 000 долара за нанесени щети, тъй като това лято започнал да експериментира с хора от същия пол, след съобщение, което получил на своя iPhone. А1 пуска на пазара iPhone 11, iPhone 11 Pro и iPhone 11 Pro Max Непознат пратил на Разумилов 69 GayCoins, геймонети, една от множеството криптовалути, които изникнаха след успеха на Биткойн. Виртуалните пари били придружени от съобщението \"не съди, преди да опиташ\". След два месеца вече имал интимна връзка с човек от своя пол и не можел да излезе от нея. Според Разумилов от Apple са го манипулирали да стане хомосексуален, което е навредило на психическото му здраве. Затова и иска компенсация. Жалбата е регистрирана в московски съд, и разглеждането ѝ предстои на 17 октомври. До дело едва ли ще се стигне, тъй като Apple не носи отговорност за това какво причинява на сексуалната ориентация на потребителите всяко едно от 2,5-те милиона приложения в онлайн магазина на компанията.", "date": "2019.10.03", "title": "Руснак съди Apple, защото станал гей"}
{"url": "https://clubz.bg/88607-kzk_zapochva_proizvodstvo_za_pridobivaneto_na_chez", "text": "Комисията за защита на конкуренцията (КЗК) образува производство за концентрация заради заявеното намерение на \"Еврохолд България\" АД да придобие българския клон на ЧЕЗ. Това става ясно от обявление на сайта на КЗК. \"Еврохолд\" смята да придобие дружествата \"ЧЕЗ България\" ЕАД, \"ЧЕЗ Разпределение България\" АД, \"ЧЕЗ Електро България\" АД, \"ЧЕЗ Трейд България\" ЕАД \"Фри Енерджи Проджект Орешец\" ЕАД, \"Бара Груп\" ЕООД и \"ЧЕЗ Информационни и комуникационни технологии България\" ЕАД.  \"Еврохолд\" купи активите на ЧЕЗ   притежава три лицензии за дейности в енергетиката, както следва: лицензия за дейността „обществено снабдяване с електрическа енергия“ и координатор на специална балансираща група на територията на областите София-град, София област, Благоевград, Кюстендил, Перник, Плевен, Ловеч, Монтана, Враца, Видин, лицензия за дейността „търговия с електрическа енергия“ и координатор на стандартна балансираща група, лицензия за дейността „доставка на електрическа енергия от доставчик от последна инстанция“ на територията на областите София-град, София област, Благоевград, Кюстендил, Перник, Плевен, Ловеч, Монтана, Враца, Видин, като осъществява стопанските дейности, включени в обхвата и на трите лицензни.  притежава лицензия за дейността „разпределение на електрическа енергия“ на територията на областите София-град, София област, Благоевград, Кюстендил, Перник, Плевен, Ловеч, Монтана, Враца, Видин, и осъществява всички дейности, възложени му в качеството му на оператор на електроразпределителна мрежа по Закона за енергетиката и подзаконовите актове по прилагането му. Географският пазар съвпада с лицензионната територия. Сделката за ЧЕЗ: три западни банки  зад кандидат-купувача \"Еврохолд\"  притежава лицензия за дейността „търговия с електрическа енергия“ и е координатор на стандартна балансираща група, като упражнява тези дейности в пълен обем. Географският пазар е национален.  е производител на електрическа енергия от фотоволтаична централа с мощност над 4 MW, но под 5 MW. Географският пазар е национален. - „Бара Груп“ ЕООД понастоящем не осъществява стопанска дейност. - предоставят информационни, комуникационни, управленски, консултантски, транспортни и други услуги на други предприятия от групата на ЧЕЗ в България  и контролираните от него предприятия оперират на пазарите, свързани със застрахователни, лизингови, финасови услуги и продажби на автомобили. От КЗК още отсега посочват, че  Сделката за ЧЕЗ: три западни банки  зад кандидат-купувача \"Еврохолд\"", "date": "2019.10.03", "title": "КЗК започва производство за придобиването на ЧЕЗ"}
{"url": "https://clubz.bg/88611-atanas_skatov_podobri_rekorda_si_kachi_4_ti_osemhilqdnik_za_godina", "text": "Атанас Скатов изкачи четвъртия си осемхилядник тази година - връх Дхаулагири в Непал и подобри личния си рекорд до момента - три за една година. С височината си от 8167 метра Бялата планина се нарежда на седмо място сред 14-те осемхилядници на планетата. Това е десетият 8-хилядник в колекцията на вегана - остават му още четири. Към атака на върха са се отправили в началото около 40 алпинисти от различни експедиции, но най-високо са достигнали едва около осмина днес. Екоекспедицията “Дхаулагири 2019” тази година беше съпроводена с много динамични промени на климатичните условия - обилни дъждове, снеговалежи, вятър... Това доста затрудни аклиматизацията на Скатов, който успя да направи само една ротация по височинните лагери и атакува върха веднага след това, за да се възползва от последните хубави дни преди предстоящите ветрове. Българският алпинист покори четирите тази година за 150 дни, след като се справи по-рано с Канчендзьонга, Гашербрум 1 и Гашербрум 2. До края на проекта остават К2, Броуд Пик, Нанга Парбат и Шиша Пангма.", "date": "2019.10.03", "title": "Атанас Скатов подобри рекорда си, качи 4-ти осемхилядник за година"}
{"url": "https://clubz.bg/88598-kraqt_na_telefonite_v_koncertnite_zali", "text": "Инцидентът, станал през уикенда в Синсинати, когато прочутата цигуларка Ане-Софи Мутер прекъсна концерта си заради зрителка, която я записваше с телефона си, отвори по-широка дискусия в социалните медии за наличието на смартфони на класически концерти. Човекът е напълно прав, но едва ли призивите за уважение към артистите ще спрат записвачите. Някои читатели разсъждават, че много места – включително и в „Синсинати Мюзик Хол” – има правило да не се допускат устройства за запис по време на изпълнения. Това е добра практика, но там където записите са забранени, трябва да има и правило какво следва, ако някой бъде заловен да записва. И не трябва да следва забележка или мъмрене, а директно извеждане от залата по най-бързия и дискретен начин – за което да има разработена процедура. И разбира се, откриването не нарушителите не бива да бъде оставено на артистите. Зад нежеланието на някои артисти да бъдат записвани, могат да се крият различни причини – някои не искат в интернет да се разпространяват свободно аматьорски записи, защото държат да контролират продукцията, други може да се чувстват ограбени от свободното разпространение на музиката им. Има и артисти, особено в жанровете по-демократични от класиката, които са наясно колко трудно е да избегнеш нелегално заснемане или записване в наши дни и освен че оставят публиката да документира на воля концертите им, я подпомагат, като сами качват в социалните мрежи зрителски видеа и снимки от концертите си. Това е реклама, а и така все пак осъществяват поне частичен контрол. Но в много ситуации записващите зрители действат разсейващо не само на останалите хора в публиката, които са си платили, за да гледат артистите на сцената, а не гора от вдигнати ръце и смартфони – и за другите записващи зад тях. Има концерти, на които никой по-нисък от 190 см няма шанс да вижда сцената. Този проблем е резултат от развитието на технологиите, благодарение на които днес всеки има в джоба си камера. Но отново технологиите предлагат едно добро решение на проблема. То едва ли е подходящо за концерти с много голяма публика, но е идеално за по-малки зали, като например зала „България”, където нерядко велика музика е била „украсявана” с телефонни мелодийки. Решението се казва Yondr и представлява услуга, използваща патентована система за създаване на свободни от телефони пространства за артисти, преподаватели, организации и всякакви събития с контролиран вход. Преди влизане в залата, трябва да изключите звука на телефона си и служител на Yondr го поставя в специален заключващ се калъф. Телефонът остава във вас без да можете да го ползвате. На излизане калъфът ще бъде отключен и прибран от служителя. Тези операции стават доста бързо и не бавят влизането и напускането от залата, както се убедихме лично преди и след шоуто на Луи Си Кей в зала 3 на НДК с публика от 1000 души. Ако междувременно чакате много важно обаждане и някой ви потърси, можете да отговорите, но трябва да излезете от залата, където служител на Yondr ще отключи калъфа със специално устройство . Несъмнено тази услуга оскъпява до известна степен билета, но пък осигурява изключителна атмосфера на тишина и внимание в залата. Кой не би пратил примерно 10 лв. повече за концерт без нито един смартфон?", "date": "2019.10.03", "title": "Краят на телефоните в концертните зали"}
{"url": "https://clubz.bg/88597-severna_koreq_izstrelq_balistichna_raketa_ot_podvodnica", "text": "Северна Корея потвърди днес, че вчера е изстреляла балистична ракета от подводница край източното си крайбрежие, предаде Ройтерс, като се позова на официалната информационна агенция КЦТА. \n\tВ съобщението се казва, че става въпрос за нов тип ракета, наречена \"Пукгуксон-3\". Тя е била изстреляна от вертикално положение, уточни КЦТА, потвърждавайки преценката на южнокорейските въоръжени сили. В съобщението се подчертава, че \"успешният опит с нов тип балистична ракета, изстреляна от подводница, е от голямо значение, тъй като възвести нова фаза от сдържането на заплахата за КНДР от външни сили и по-нататъшното укрепване на военната й мощ за самоотбрана\". КЦТА увери, че тестът \"не е имал неблагоприятни последици за сигурността на съседните страни\". Севернокорейският лидер Ким Чен Ун \"изпрати топли поздравления\" на онези, които извършиха успешния опит, пише още в съобщението, като се уточнява, че самият той не е присъствал на теста. Северна Корея извърши ракетния опит ден след като обяви, че ще възобнови преговорите със Съединените щати за слагане на край на ядрената си програма. Според анализатори това е най-провокативният севернокорейски тест от началото на преговорите миналата година, отбелязва Ройтерс, цитирана от БТА.", "date": "2019.10.03", "title": "Северна Корея изстреля балистична ракета от подводница"}
{"url": "https://clubz.bg/88595-tyrgovcite_na_goriva_otnovo_sa_v_stachna_gotovnost", "text": "Дребните търговци на горива отново заплашват да излязат на масови протести срещу Закона за горивата, който трябва да влезе в сила на 27 октомври. Дребните търговци се опасяват от влиянието на монополистите на пазара, които се опитват да спрат измененията, изработени със съдействието на голямата част от бизнеса и подкрепата на Министерството на икономиката, предава БНР. Решението за протести идва на фона на амбицията на управляващите да направят сериозни промени в така или иначе многократно ремонтирания Закон за административното регулиране на икономическите дейности, свързани с нефт и продукти от нефтен произход. КЗК: Монопол при горивата няма. Но трябва да се насърчи конкуренцията В първоначалните текстове на Закона беше предвидено, че търговците на едро трябваше да имат поне 1 млн. лв. уставен капитал и да депозират по 500 хил. лв. в банкова сметка към Министерството на икономиката. Освен това се предвиждаха прекомерни изисквания за вместимости, както и забрана на строителните и земеделски машини да зареждат горива на място, а трябваше да ходят всеки ден до бензиностанция. В началото на март обаче Комисията за защита на конкуренцията излезе с констатация, според която тогавашният вариант на Закона създава предпоставки за изкривяване на конкурентната среда на пазара. Мнението на антимонополния орган залегна в проект за закон за изменение и допълнение на Закона за административното регулиране на икономическите дейности, свързани с нефт и продукти от нефтен произход, публикуван на страницата за обществени консултации на 26 август. Датата на приключване на консултациите беше 26 септември.  От представената там информация става ясно, че проектът ще претърпи сериозни промени, като повечето от исканията на търговците ще бъдат изпълнени. Така например изискването за уставен капитал от 1 млн. лв. отпада, като вместо това минималния капитал ще се определя от размера на бизнеса и миналогодишните му обороти. Така всяка фирма, която през предходната календарна година е имала нетни приходи от продажби до 5 млн. лв. ще трябва да осигури 200 000 лв. Ако приходите са били от 5 до 20 млн. лв. - 500 000 лв. и 1 млн. лв., ако дружеството е имало приход от над 20 млн. лв.  За търговците на дребно се връща възможността обектът им да е преместваем, а строителните фирми ще могат да транспортират горива. Следващата стъпка е проектът за изменение и допълнение на Закона за горивата да влезе отново в Народното събрание, където да бъде дискутиран от депутатите. Очаква се сериозна съпротива за измененията. Задава се нов ремонт на ремонтирания закон за горивата - пречи на пазара Законът беше внесен през 2018 година от депутата от \"Обединени патриоти\" Емил Димитров - Ревизоро и беше подкрепен от всички партии. Въпреки че мотивите му бяха, че така държавата се бори със сивия сектор при горивата, според повечето експерти той е \"лобистки\" и обслужва големите компании в Българската петролна и газова асоциация. Новите правила трябваше да влязат в сила на 28 януари 2019 година, но заради последвалите протести някои от правилата бяха облекчени, а правителството реши да го отложи за първи юли. Междувременно обаче след провеждане на допълнителни консултации, икономическото министерство излезе с новите предложения, публикувани на портала за обществено обсъждане.  Очакваните протести ще имат искане за ускоряване на процеса по разглеждане на новия проект и за нов диалог с министерството.  Според търговците на горива големите компании на пазара се опитват да спрат промените и така да се върнем в изходка точка. Така приемането на секторния закон ще продължи да точи вече повече от 18 месеца.  Задава се нов ремонт на ремонтирания закон за горивата - пречи на пазара", "date": "2019.10.03", "title": "Търговците на горива отново са в стачна готовност"}
{"url": "https://clubz.bg/88589-tyrgovskata_vojna_na_sasht_s_es_shte_udari_i_bylgarski_stoki", "text": "Ден след като Световната търговска организация на практика разреши на Съединените американски щати да наложат мита на Европейския съюз в отговор на дългогодишния спор за субсидиите към самолетния производител \"Еърбъс\", се появи  , който показва кои ще са засегнатите стоки.  Джеф Безос остава най-богатият човек в САЩ, според \"Форбс\" Търговският представител на Щатите представи чернова, от която става ясно, че новите мита може да влязат в сила още от 18 октомври. В нея се посочват и основните групи стоки, които ще бъдат засегнати и от кои държави в ЕС те произлизат.  Разбира се, България също е включена в списъка. Заплашени от допълнителни мита са най-вече произведените у нас животински и млечни продукти. Например - . Освен това същата мярка ще бъде приложена и към свинското, което е различно от шунка, например всички салами. 25% мита ще има и за българските череши, праскови и плодови сокове.  През 2018 година български фирми са изнесли над 160 тона млечни продукти за САЩ, показва справка на специализирания сайт Агроклуб.бг. Страната ни изнася основно бяло саламурено сирене и доста по-малко количество кашкавал. Спрямо глобалния внос на млечни продукти в щатите обаче, нашият дял се равнява на едва 0,18% от общото число. Що се отнася до черешите, България е един от най-големите износители на тази стока, но с ориентиация основно към пазара на Европейския съюз.  Тръмп е готов да наложи мита от $7,5 млрд. на Европа Голям удар ще понесат шотландските и ирландските дестилерии, защото, според документа, администрацията на Доналд Тръмп смята да наложи 25% мита върху вноса на едномалцовото уиски. Освен това, допълнителни тежести ще има за вноса на самолети от Франция, Германия, Испания и Великобритания - 10%. 25% мита върху кафе и кафемашини от Германия, 25% върху сирената, маслините и замразеното месо от Германия, Испания и Великобритания.  Общата сума на налозите върху европейския внос се очаква да достигне около 7,5 млрд. долара, колкото е реалното позволение от Световната търговска организация. Наказанието е най-голямото налагано някога от арбитър на Организацията.  Тръмп е готов да наложи мита от $7,5 млрд. на Европа", "date": "2019.10.03", "title": "Търговската война на САЩ с ЕС ще удари и български стоки"}
{"url": "https://clubz.bg/88594-kak_50_te_miliona_leva_za_medicinskite_sestri_stanaha_6", "text": "Как отпуснатите от правителството на 10 април допълнителни до 50 милиона лева за здравеопазване станаха на 9 май 6 милиона? Средствата трябваше да отидат и за заплати на медицинските сестри, които обаче отново са на протест с мотива, че не са видели нищо от обещаното им от правителството увеличение. Този въпрос зададоха днес от левицата на брифинг в Народното събрание.  Кабинетът прави стартовите заплати на медицинските сестри 950 лв. В действителност, справка в системата за правна информация на Министерския съвет показва, че постановлението от април, в което се отпускат тези 50 милиона лева, е било изменено месец по-късно, като сумата \"50 000 000\" се заменя с \"6 000 000\". Това се е случило без да му се даде гласност.  И призова за \"създаването на междупартийна комисия за решаването на тежките проблеми в българското здравеопазване\". Медицинските сестри пак на протест за достоен труд (СНИМКИ) Пред  педседателят на Българския лекарски съюз д-р Иван Маджаров коментира, че в съюза нямат представа какво се е случило междувременно, за да бъде намалена сумата.  Телевизията припомня, че въпреки че кабинетът е редактирал постановлението от април през май, през септември премиерът Бойко Борисов продължава да твърди, че са дадени 50 милиона лева за увеличение на заплатите на здравните специалисти.  , цитиран е Борисов с дата 12 септември. Няколко дни по-късно в ефира на \"Тази сутрин\" здравният министър обясни, че болниците са получили допълнителни пари, а решението за увеличение на заплатите е основно в ръцете на директорите.  - обясни Ананиев на 18 септември. С което на практика Ананиев призна, че сумата е била коригирана. С осем пъти по-малко.  Медицинските сестри пак на протест за достоен труд (СНИМКИ)", "date": "2019.10.03", "title": "Как 50-те милиона лева за медицинските сестри станаха 6?"}
{"url": "https://clubz.bg/88572-kato_precyftqla_rialiti_zvezda", "text": "Хем е срамно,  хем е отегчително. Скандалът, който традиционно Сидеров предлага в изборното си меню. Вариацията този път беше в \"Референдум\" по БНТ. Лидерът на „Атака“ все повече заприличва на прецъфтяла риалити звезда, която с всички средства се опитва да се задържи на сцената. Отчаяно иска да привлича внимание, да бъде интересна, въпреки че номерата ѝ са изтъркани, омръзнали дори на самата нея, вехти.  Докато разиграва сценките, в които даже вече не сменя и репликите си, самият Сидеров започва да изглежда одосаден от собствената си предсказуемост и вътрешно е наясно, че най-добрите му години отминават. Вижте само темите му –  какво безсилие лъха от тях – гей парад, който не трябва да е в центъра на София, и Джамбазки (който отгоре на всичко е значително по-популярен от Сидеров), плюстрадиционни нападки към бивши коалиционни партньори и  непристойно поведение към тв водещи. Все пак „добрата новина“ е, че този път се мина без физически сблъсъци... В предишни години „Атака“ и лидерът ѝ успяваха да се закрепят на ръба на изпадането от активното участие в „играта“ - винаги с номера на сканндала и активизирането на електорат на принципа на противопоставянето. Резултатът от последните евроизбори (по-лош от този на осъдената на първа инстанция Иванчева) обаче показа отмиращия ентусиазъм в избирателите към партията.  На предните парламентарен вот Сидеров изигра поредица от етюди на разкаяние, помирение и обединение, за да успее да влезе в НС и даже до преди месеци беше шеф на парламентарна група. След сцените от местния вот, през 2017 г. той вече имитираше катарзис, удобен за всички, които се готвеха за властта. А премиер и министри масово обясняваха съучастието на „Атака“ в управлението с новия, прероден едва ли не, Сидеров - който след като станал баща, бил едва ли не друг човек. И на когото се гласува доверие като виден крепител на стабилността в държавата. През тези две години той показа безукорно поведение към големия коалиционен брат, като и една миниатюрна критика към властта и към ГЕРБ не се процеди през обикновено широко зейналите уста на националистическия водач. Как реагират министрите на последното изпълнение на Сидеров? Е, държал се е укоримо, но крепи стабилността на управлението. Коалиционното споразумение не можело да се преразглежда, защото това щяло да доведе до дестабилизация на държавата. Толкова. Докато е удобен и послушен, какво точно прави, остава без съществено значение. Това е вероятно нещото, на което му се вика политическа целесъобразност. „Златният пръст“ отдавна се е трансформирал в Пудела на властта –  с недотам добри обноски, понякога препикаващ килимчето, но не забравяш кой дава кокала. (Да, беше време, когато Яне Янев си беше извювал прозвището Пудела на Борисов, но той сега е намалил размаха и амбициите си до Сандански, а и загуби ефективността си). Има обаче един малък проблем. През годините на вътрешния пазар на „патриотизъм“, „национализъм“, „фобство“ и сеене на страхове се появи силна конкуренция, има все нови и нови играчи, които крадат избиратели. Това доста силно се усеща на местни избори, където комбинациите са доста повече. Изглежда, че влиянието на \"Атака\" линее. Ще спаси ли ситуацията за вехнещата партия тв скандал, предаван на живо по БНТ?  По-вероятно е да добави още една порция неприятни усещания от миризливите елементи в тази кампания.  А Сидеров може би вече планира бъдещето, след като го разжалват като крепител на стабилността...", "date": "2019.10.03", "title": "Като прецъфтяла риалити звезда"}
{"url": "https://clubz.bg/88592-bulgartransgaz_podpisva_dogovor_za_dve_kompresorni_stancii_po_balkanski_potok", "text": "Договор за изграждане на две компресорни станции, които са част от проекта „Балкански поток“, ще подпишат днес \"Булгартрансгаз\" и избраният за изпълнител на проекта консорциум „Ферощал Балкангаз“, предава БНР. Проектът за разширение на газопреносната ни инфраструктура от турско-българската до българо-сръбската граница ще осигури и условията за осъществяването на концепцията за газоразпределителния център „Балкан“. Компресорните станции са едни от най-важните съоръжения за един газопровод, а целта им е да гарантират запазването на високото налягане на природния газ, транспортиран по магистралните тръби. Те са задължителен елемент от газопреносната мрежа и обикновено се разполагат по трасето на газопровода на разстояние в диапазона от около 60 докъм 160 км една от друга. \"Руско-турският поток\" през България - сметката май е  без кръчмаря В началото на август бяха отворени  ценовите оферти за тази част от проекта в рамките на обществена поръчка. В конкурса участваха само два консорцуима - \"Расово - Провадия КС\" и спечелилият \"Ферощал Балкангаз\", който е реално обединение между \"Ферощал Индустрианлаген\" ГмбХ, \"Главболгарстрой\" АД и \"Главболгарстрой Интернешънал\" АД. Офертите и на двамата участници отоговаряха на условията на поръчката, но \"Ферощал Балкангаз\" предложи по-ниска цена за строителството на станциите - малко под 180 млн. евро без ДДС или около 350 млн. лв.  Двете нови компресорни станции ще бъдат изградени в района на Расово и Нова Провадия. Според изпълнителният директор на \"Булгартрансгаз\" Владимир Малинов, след като построяването им ще имаме възможност да достигнем техническия проектен капацитет за разширението на нашата мрежа в посока към Сърбия, Унгария и Австрия.  Теменужка Петкова: \"Турски поток\" се строи, няма да плащаме при забавяне Припомняме, че договорът за изграждането на газопровода между границите на България с Турция и Сърбия - т. нар. българска част на \"Турски поток\" беше подписан на 18 септември тази година.  \"Булгартрансгаз\" и избраният (трудно) изпълнител на проекта - консорциумът от Саудитска Арабия \"Аркад\" положиха парафи под документа в Министерския съвет в присъствието на премиера Бойко Борисов, министърката на енергетиката Теменужка Петкова, министъра на промишлеността и търговията на Руската федерация Денис Мантуров и посланика на Саудитска Арабия Месфер Бин Абдулрах. Според условията на договора т.нар. \"Балкански поток\" трябва да бъде реализиран в рамките на 615 календарни дни, а в първите 250 дни трябва да се изградят 308 км от линейната част на газопровода. В същото време руският министър на енергитиката - Денис Мантуров - обяви във Варна, ден преди подписването, че страната му очаква България да спази договореностите си и по разклонението на \"Турски поток\" да може да потече газ от 1 януари 2020 г. Според информациите до момента това е част от договора между \"Булгартрансгаз\" и \"Газпром\", когато се реши, че \"Турски поток\" ще мине през България.  Как точно ще бъде спазен този срок не е ясно, защото до края на годината не остават 250 дни - максималният срок, в който трябва да приключи първият етап от строителството. Теменужка Петкова: \"Турски поток\" се строи, няма да плащаме при забавяне", "date": "2019.10.03", "title": "\"Булгартрансгаз\" подписва договор за две компресорни станции по \"Балкански поток\""}
{"url": "https://clubz.bg/88591-lozan_panov_pita_cacarov_kakvo_e_kachestvoto_na_rabotata_na_geshev", "text": "Какво е качеството на работата на единствения номиниран за главен прокурор - сегашният заместник Иван Гешев? Защото досега знаем само за количеството. Гешев: Мислех, че Панов има фиксация върху г-н Цацаров, а сега мисля, че има върху длъжността на главния прокурор Този въпрос е поставил председателят на Върховния касационен съд (ВКС) Лозан Панов в писмо до обвинител номер едно Сотир Цацаров, стана ясно днес от съобщение на ВКС. Копия са разпратени и до Комисията по атестирането и конкурсите при прокурорската колегия на Висшия съдебен съвет и до ръководителите на Софийската градска прокуратура и Специализираната прокуратура. Панов се обосновава с \"необходимостта от информация за качеството на обвинителните актове, изготвени от кандидата за нов главен прокурор\".  Не безстрашен ли е Иван, а може ли моделът „Гешев“ да получи 7 години власт? Посочва още, че Дали силите, които стоят зад Гешев…? И още десетина въпроса За обективна преценка на професионалните и делови качества на кандидата за длъжността главен прокурор следва да се формират непосредствени впечатления от нивото на правните му познания, умения и лични способности, проявени при изпълнение на функциите му. Професионалните качества на всеки магистрат се разкриват преди всичко въз основа на непосредствено запознаване със съдържанието на изготвените от него актове.   способност за идентификация на подлежащите на доказване съществени факти по съответното дело; умение за подбор на релевантните доказателствени материали; умение за правилна квалификация на значимите факти и законосъобразно определяне на приложимия закон; познаване на съдебната практика. Съдържанието на актовете на кандидата е източник и на информация за прецизността на използвания от него правен език, общата езикова култура и умение за ясно изразяване. Висшият адвокатски съвет: Гешев не притежава нужните качества Известно е също така, че преценката за професионалната квалификация на магистратите се гради освен на общи количествени, преди всичко на качествените резултати, постигнати в практическата му дейност. Те могат да бъдат преценени и коментирани само при наличието на непосредствени впечатления от конкретната му работа като прокурор. С оглед изложеното информираният вот в процедурата за избор предполага непосредствено запознаване с работата на кандидата по конкретни дела, по-специално с изготвени от него обвинителни актове по приключили наказателни производства, по които е протекъл редовен инстанционен съдебен контрол. Докладът на Комисията по атестирането и конкурсите (КАК) при Прокурорската колегия на Висшия съдебен съвет по чл. 173, ал. 9 от ЗСВ относно професионалните качества на кандидата (конкретно: р. II) е основан върху документи и статистически данни за неговата дейност като прокурор, като отразява обема на неговата дейност само в количествен аспект.   на извършената от него работа. Гешев: Критиците ми да се насочат към други сегменти в своята дейност В р. II, стр. 7 от доклада е обобщено, че за 10-годишен период (от 2006 г. до 19.07.2016 г., вкл. времето, когато е бил прокурор в СРП) кандидатът е внесъл в съда 230 прокурорски актове, като по внесени от него прокурорски актове са осъдени общо 233 лица. В тези констатации липсва яснота и конкретика относно точния брой изготвени и внесени в съда обвинителни актове, както и относно броя и крайния резултат на окончателните съдебни актове, поставени по внесени от кандидата обвинителни актове. Тази част на доклада не съдържа нарочен анализ и коментар на конкретни прокурорски актове на кандидата,   Резултатите от съдебния контрол по наказателните производства, инициирани по изготвени от него обвинителни актове, правната и фактическа сложност на производствата, биха илюстрирали с висока степен на обективност квалификацията на кандидата. Необходимо е да се уточнят залегналите в доклада статистически данни, като се съобщи информация относно точния брой внесени в съда обвинителни актове, изготвени от кандидата, за периода от м. май 2012 г. до 19.07.2016 г. Фактът, че тогава е заемал длъжността прокурор в СГП предполага, че внесените от него обвинителни актове са по дела с по-висока сложност. Две комисии казват годен ли е Гешев за главен прокурор За този период следва да бъдат предоставени за непосредствено запознаване преписи от изготвените от кандидата обвинителни актове по окончателно приключили към настоящия момент наказателни производства, по които са били образувани съдебни производства, ведно с информация за номерата на съответните съдебни дела и крайните резултати от съдебното разглеждане на делата. Показателни биха били данните за времето 18.02.2014 г. – м. юни 2016 г., когато кандидатът е бил разпределен в утвърдената нова структура на СГП (отдел 01 „Специализиран“), тъй като съгласно констатациите в доклада преписките и делата в тази структура са се характеризирали със завишена фактическа и правна сложност и с обществен интерес. От важно значение за преценката на професионалните качества и постижения на кандидата е непосредственото запознаване с конкретно изготвени от него обвинителни актове за периода 19.07.2016 г. – 16.07.2018 г., когато е заемал длъжността административен ръководител на Специализираната прокуратура. За този период в доклада на КАК (стр. 8) е маркирана изцяло в количествен план статистическа характеристика на осъществяваната от него дейност. От залегналата в доклада информация не става ясно дали през този период,  . Ако в този период той е изготвял обвинителни актове по вече приключили към настоящия момент наказателни производства, въз основа на които да е било образувано съдебно производство, преписи от тях следва да бъдат представени с цел изграждане на непосредствени впечатления за високите професионални качества на кандидата, констатирани в доклада на КАК. Най-достоверна база за изводи относно правната компетентност на кандидата са окончателните резултати от съдебното разглеждане на делата, образувани по внесени от него обвинителни актове, поради което следва да се предостави информация за номерата на съответните съдебни дела и резултатите от инстанционния контрол по окончателно приключилите наказателни производства.“ Не безстрашен ли е Иван, а може ли моделът „Гешев“ да получи 7 години власт? Дали силите, които стоят зад Гешев…? И още десетина въпроса Висшият адвокатски съвет: Гешев не притежава нужните качества Гешев: Критиците ми да се насочат към други сегменти в своята дейност Две комисии казват годен ли е Гешев за главен прокурор", "date": "2019.10.03", "title": "Лозан Панов пита Цацаров: Какво е качеството на работата на Гешев"}
{"url": "https://clubz.bg/88593-angel_djambazki_koj_kakvoto_pravi_pod_yurgana_ne_po_ulicite", "text": "Кандидатът на ВМРО за кмет на София Ангел Джамбазки отхвърли подкрепата, която вчера декларираха за него от \"София прайд\" \"София Прайд\" застана зад Ангел Джамбазки На личния си профил във фейсбук той заяви, че парадът ще бъде забранен от него. И обяснява защо отказва подкрепата - защото е \"просто бял, хетереосексуален мъж, данъкоплатец, на изборна позиция\". Джамбазки задава и въпрос към представителите на \"София прайд\" - дали са им известни \"и други свидетелства за обострени и хронични прояви на агресивен старчески хомосексуализъм и латентна гей-обсесия, каквито наблюдавахме в национален ефир, и дали причината е само системната злоупотреба с алкохол и наркотици\", или \"просто дългата и последователна политическа травестия си казва думата\". Ето какво написа Джамбазки:      ", "date": "2019.10.03", "title": "Ангел Джамбазки: Кой каквото прави - под юргана, не по улиците"}
{"url": "https://clubz.bg/88575-vijte_kakvo_reshenie_za_irlandiq_predlaga_djonsyn_na_es", "text": "Двадесет и девет дни преди предвидения в момента краен срок за Брекзит британският премиер Борис Джонсън направи своето   за сделка с Европейския съюз и заяви, че ако то не бъде прието на срещата си на върха на 17 и 18 октомври в Брюксел, Обединеното кралство ще си тръгва без споразумение на 31 октомври, съощава Франс прес. Джонсън: Великобритания ще напусне ЕС на 31 октомври, каквото и да става Споразумението, договорено от Тереза Мей, предшественичката на Джонсън, беше отхвърлено три пъти от британския парламент, който беше несъгласен главно с \"предпазната клауза\" (т.нар. backstop - англ.), механизъм, който трябва да изключи възстановяването на границата в Ирландия между британската провинция на север и републиката, членка на ЕС на юг след Брекзит. Джонсън с предложение \"или-или\" към ЕС за Брекзит Според британския всекидневник \"Телеграф\" новото британско предложение предвижда Северна Ирландия да остане в единния европейски пазар до 2025 г. като се формира митнически съюз между нея и Обединеното кралство. Според предложението би имало две \"своеобразни\" граници: митнически контрол между двете Ирландии и регулаторен контрол в Ирландско море, което отделя Великобритания от северноирландската й провинция. По-късно в сряда Джонсън уточни, че „движението на стоки между Северна Ирландия и Република Ирландия ще бъде декларирано“, като  Външният министър на Република Ирландия Саймън Ковъни каза, че \"не е много окуражен\" от тези информации: В сегашната си форма предпазният механизъм предвижда цялото Обединено кралство да остане в митнически съюз с ЕС както и засилено регулационно съгласуване на Северна Ирландия с ЕС. Перспективата за възстановяване на границата между двете Ирландии в случай на липса на сделка тревожи особено Дъблин, който вижда в нея заплаха за мира в Северна Ирландия. Той беше установен трудно с т.нар. споразумение от Разпети петък през 1998 година след три десетилетия насилие между републиканските националисти (католици), които се привърженици на обединението на острова, и лоялистите юнионисти (протестанти), привърженици на оставането на Северна Ирландия под британската корона. Джонсън с предложение \"или-или\" към ЕС за Брекзит", "date": "2019.10.03", "title": "Вижте какво решение за Ирландия предлага Джонсън на ЕС"}
{"url": "https://clubz.bg/88585-obqven_za_rasist_i_seksist_zastrashen_li_e_mityt_za_gandi", "text": "Ганди все още е почитан. Той помогна на Индия да се свободи от британското колониално управление през 1947 г. Но тъй като преди ден светът отбелязва неговия 150-и рожден ден, някои от неговите навици и учения са подложени на сериозно обсъждане, пише сайтът NPR.org. Статуя на Ганди беше премахната миналата година от университетски кампус в Гана. Активистите там и в Малави използват хаштага  Гневят се заради ранните му писания. През 1903 г., когато Ганди е в Южна Африка, той пише, че белите хора трябва да бъдат   в страната. И също, че черните хора са  . Това няма как да се заобиколи: Това включвало дискриминацията между половете. Ганди е подкрепял жените в политиката, но той също така е бил обсебен от собственото си целомъдрие. Към края на живота си, преди да умре на 78 г., той и внучката му тийнейджърка са спели голи в едно легло. Той твърдял, че го прави, за да изпита силата на волята си да се въздържа от секс. В днешно време повечето хора биха нарекли това злоупотреба. Някои задават въпроса дали младата жена е била способна да даде съгласие като непълнолетна на мъж, който е толкова по-почитан и авторитетен от нея. През 1962 г., когато британският режисьор Ричард Атънбъро започвал проучвания за своя филм за Ганди от 1982 г., той попитал Джавахарлал Неру, първия министър-председател на Индия, как трябва да изобрази покойния му колега. Отговорът на Неру бил, че Ганди е  . Той помолил Атънбъро да не превръща Ганди в светец. Той беше  , казал Неру. Въпреки това в Индия Ганди е третиран като светец – Бащата на нацията. Рожденият му ден, 2 октомври, е национален празник. Ликът на Ганди е върху индийските банкноти. Портретът му виси в правителствени кабинети. Практически всеки голям град в страната има поне един мемориал на Ганди. В градината в Ню Делхи, където той беше убит през 1948 г., само месеци след обявяването на независимостта на Индия от Великобритания, туристите могат да се разходят по каменната пътека, където Ганди е направил последните си стъпки. Посетителите в къщата-музей на Ганди са около 200 000 годишно.", "date": "2019.10.03", "title": "Обявен за расист и сексист: застрашен ли е митът за Ганди?"}
{"url": "https://clubz.bg/88584-market_links_manolova_274_fandykova_258_ignatov_e_treti", "text": "Мая Манолова би получила 27,4 на сто, ако изборите за кмет на София бяха днес. Сегашната кметица Йорданка Фандъкова е много близо, в рамките на статистическата грешка, с 25,8 на сто. \"Маркет линкс\": Манолова - 28 на сто, Фандъкова - 23 на сто. На първи тур Това показват данни от ново изследване на \"Маркет линкс\". Дистанцията между двете кандидатки  се е скъсила в сравнение с август, когато беше представено предишното изследване на агенцията. Електоратът на ГЕРБ обаче е много по-мобилизиран от този, който застава зад Манолова, отчете Христина Тодорова от \"Маркет линкс\". Кандидатът на Демократична България би взел 10, 9 на сто от гласовете на избирателите в София. Подкрепата към Борислав Игнатов се запазва в рамките на подкрепата за политическата сила, която го издига, е коментарът на агенцията. Следват Борис Бонев от \"Спаси София\" с 4,4 на сто, Ангел Джамбазки от ВМРО с 2,2 на сто. А Десислава Иванчева към момента би привлякла 0,6 на сто от вота на избирателите. Ако местните избори бяха днес, за общинската листа на ГЕРБ биха гласували 25, 7 на сто от софиянци. Към момента БСП има 14, 8 на сто, а ДБ - 10,5 на сто, следва ВМРО - 3,7 на сто. Възможно е тази разлика между БСП и ДБ да се стопи и Демократична България даже да излезе на втора позиция, коментираха от \"Маркет линкс\". Избирателната активност се очертава да е висока - 57 на сто.", "date": "2019.10.03", "title": "\"Маркет линкс\": Манолова - 27,4%, Фандъкова - 25,8%. Игнатов е трети"}
{"url": "https://clubz.bg/88587-specakciq_v_sofiq_sreshtu_imotnata_mafiq", "text": "Спецакция се проведе в столичния квартал \"Малашевци\" днес. съобщи Нова ТВ. ГДБОП и Специализираната прокуратура са влезли в квартала по разследване, свързано с имотната мафия. За известно време районът е бил блокиран.", "date": "2019.10.03", "title": "Спецакция в София срещу имотната мафия"}
{"url": "https://clubz.bg/88588-shefkata_na_sem_nqma_zakon_za_dobriq_vkus_i_vyzpitanie", "text": "Шефката на СЕМ София Владимирова се обяви за започване на разговор за законодателни промени, относно обществените медии. Пред БНТ тя коментира скандала, който предизвика Волен Сидеров в предаването \"Референдум\" на обществената телевизия. Депутатите канят Цацаров да говори за казуса \"БНР\"  Тя изтъкна , че в случая със Сидеров няма нарушение на Закона за радиото и телевизията, а въпросът е от компетенциите на ЦИК, тъй като в момента тече предизборна кампания. Днес работещи в БНР, които са представители на КНСБ и \"Подкрепа\" се събират на хепънинг пред сградата на СЕМ. Акцията е насрочена за 12 часа и е във връзка с решението на СЕМ следващата седмица да разгледа проект за предсрочно прекратяване на мандата на генералния директор на радиото Светослав Костов, ако той не подаде оставка до края на тази седмица. Костов вече обяви, че не възнамерява да напуска.", "date": "2019.10.03", "title": "Шефката на СЕМ: Няма закон за добрия вкус и възпитание"}
{"url": "https://clubz.bg/88596-djonsyn_pak_iska_da_suspendira_parlamenta_svetyt_e_skeptichen_kym_noviq_mu_plan_za_brekzit", "text": "Британският премиер Борис Джонсън ще поиска от кралица Елизабет II да преустанови работата на парламента от 8 до 14 октомври, предадоха световните агенции, като цитираха комюнике, публикувано от неговата канцелария Очаква се днес в 13 часа и 30 минути българско време Джонсън да говори пред парламента. Традицията повелява законодателният орган да излезе в кратка ваканция преди тронното слово на монарха, в което се излагат приоритетите на правителството. Така че това спиране на работата на парламента не би трябвало да бъде правен проблем, отбелязва Франс прес, цитирана от БТА. В края на август британският премиер се опита да прекрати сесията на парламента за пет седмици, в опит да прокара Брекзит на 31 октомври, със или без споразумение. Миналата седмица обаче Върховният съд постанови, че това решение е незаконно, след като то бе оспорено от противници на Джонсън с аргумента, че целта му е да попречи на депутатите да упражнят контрол върху процеса на излизане на Великобритания от Европейския съюз. От \"Даунинг стрийт\" 10 подчертаха, че работата на парламента ще бъде прекъсната за \"минималния възможен срок\", за да може правителството да се подготви за новата парламентарна сесия. Като приоритети на кабинета бяха изброени осъществяването на Брекзит на 31 октомври, здравната система, училищата, борбата с престъпността, инвестициите в инфраструктурата и силната икономика. Шансовете на Джонсън да постигне нова сделка за Брекзит са неясни, след като европейските лидери се въздържаха да дадат одобрение за официални преговори по плановете му за алтернативно решение на въпроса с ирландската граница, пише британският вестник \"Таймс\", цитиран от БТА. Вижте какво решение за Ирландия предлага Джонсън на ЕС Планът на премиера би наложил две нови граници на Северна Ирландия, за ужас на местните компании, пише в редакционна статия в.  , либерално издание, близко до противниците на Брекзит. Британското предложение за замяна на предпазния механизъм би означавало митнически проверки при търговията между Северна Ирландия и Ирландия (но не на границата, а в търговските обекти - б.р.), а също граничен контрол в Ирландско море, отбелязва вестникът. Предложенията на Джонсън за Брекзит са серия от противоречия и той го знае, знае го и Брюксел, отбелязва \"Индипендънт\". Джонсън изглежда води изгубена битка срещу оставането на Великобритания в Европейския съюз след 31 октомври, пише близкият до лейбъристката опозиция в.  . Всекидневникът обръща внимание на язвителната реакция на главния преговарящ на ЕС за Брекзит Мишел Барние, според когото предложението на Джонсън е капан, както и на отказа на Европейската комисия да преговаря с британските представители преди срещата на Европейския съвет на 17 октомври. Въпреки общите усилия британските предложения да не бъдат отхвърляни, зад кулисите в Брюксел се настани неприятно чувство, след като Джонсън разкри конкретното си предложение за ирландската граница. Предложението на Джонсън за Брекзит бе посрещнато със сдържаност от Брюксел, пише  лявоцентристкият френски всекидневник  . По-малко от 30 дни преди обещания от Джонсън за 31 октомври развод с ЕС никой в Брюксел и Лондон не е в състояние да каже как ще завърши тази бурна история, отбелязва \"Монд\". Със сделка? Без сделка? Или ще има ново, трето отлагане на датата на Брекзит? Дали самият британският премиер има някаква представа? Не е сигурно, отговаря на въпроса си френското издание. Дългоочакваният план на Джонсън за Брекзит беше посрещнат с шок в Европа и като цяло бе отхвърлен от британските опозиционни депутати, пише в.  . Идеите на Джонсън не бяха отхвърлени веднага в Брюксел и останалите европейски столици. Според експерти обаче шансовете на новото предложение да доведе до решение не са особено големи. Дори някаква версия на плана да бъде приета от европейските лидери, за Джонсън ще бъде трудно да получи одобрение на предложението си в дълбоко разединения британски парламент, отбелязва \"Вашингтон пост\". Това е заявил вчера председателят на Еврокомисията Жан-Клод Юнкер в телефонен разговор с Борис Джонсън. За разговора стана ясно от разпространено изявление на ЕК. Юнкер признал положителния напредък, особено относно пълното съгласуване на регулациите за всички стоки и контрола на стоките от Великобритания, които влизат в Северна Ирландия. Същевременно обаче той изтъкнал, че „остават някои проблематични моменти“. И за тях ще бъде необходима допълнителна работа в следващите дни, най-вече по отношение на управлението на предпазния механизъм за Ирландия. По-късно днес Юнкер ще разговаря с ирландския премиер Лио Варадкар и ще потвърди единството и солидарността на ЕС, който стои зад Ирландия. Също днес главният преговарящ Мишел Барние ще информира за ситуацията посланиците в Съюза на 27-те страни членки. Първата реакция на Европарламента не е положителна, заяви предсеателят на работната група за „Брекзит“ Ги Верхофстад. След това той бе попитан от репортер дали смята, че предложението на Джонсън цели излизане от задънената улица или прехвърляне на вината върху Брюксел вслучай на Брекзит.", "date": "2019.10.03", "title": "Джонсън пак иска да суспендира парламента. Светът е скептичен към новия му план за Брекзит"}
{"url": "https://clubz.bg/88576-putin_dolaryt_gubi_doverie", "text": "Използването на долара като политическо оръжие от Вашингтон не дава желаните резултати, след като все повече страни намаляват притежаваните долари и се насочват към други валути в търговските си договори. Това каза днес на международния форум Руска енергийна седмица президентът на Русия Владимир Путин, съобщи Ройтерс, цитирана от БТА. Според него доверието в щатския долар намалява и разплащанията в тази валута в света са се понижили от 50 на 44 процента. Руският президент заяви, че използването на долара като политическо оръжие е голяма грешка на САЩ и изрази надежда, че управляващите кръгове във Вашингтон ще преосмислят политиката на използване на долара за натиск върху други страни, допълва ТАСС. Русия изпълнява големи инфраструктурни енергийни проекти с европейските си партньори изключително въз основа на икономически интереси, каза още Путин. Държавният глава на Русия посочи обаче, че САЩ \"грубо се намесват\" в европейските действия по \"Северен поток-2\", допълва Ройтерс. САЩ винаги са били против нашето енергийно сътрудничество с Европа, коментира Путин, цитиран от ТАСС. Руският президент отбеляза, че задачата на тези газови проекти е да се диверсифицира маршрутът на газовите доставки, да се премахнат рисковете за транзита и така да се засили енергийната сигурност на Европа. Затова логиката на нормалните бизнес отношения взима връх над опитите енергетиката за стане заложник на политическите разногласия, каза Путин. Той добави, че Русия е готова да удължи сегашния газов договор с Украйна за краткосрочен период, ако е необходимо, и да подпише договор с Киев въз основа на европейското законодателство. Президентът отбеляза, че в Азия търсенето на въглеводороди нараства по-бързо, отколкото в Европа. Русия вече е най-големият износител на петрол за Китай.", "date": "2019.10.03", "title": "Путин: Доларът губи доверие"}
{"url": "https://clubz.bg/88569-deputatite_kanqt_cacarov_da_govori_za_kazusa_bnr", "text": "Новосъздадената временна парламентарна комисия, която трябва да проучва обстоятелствата около спирането на програма \"Хоризонт\" на БНР и на твърденията за оказван натиск върху ръководството на радиото и журналисти в него, ще започне работа с покана за изслушване на главния прокурор Сотир Цацаров. Комисията ще проведе днес първото си заседание, на което формално трябва да приеме вътрешни правила за работа. Но се очаква и да отправи въпросната покана към Цацаров. Както е известно, прокуратурата разпореди проверка, наблюдавана от единствения кандидат за главен прокурор Иван Гешев, откри виновник за спирането на \"Хоризонт\" в лицето на техническия директор в радиото - Пламен Костов. Според обвинението той е заблудил генералния директор Светослав Костов да резюлира с \"Да\" т. нар. профилактика на сигнала, като вторият не бил знаел за спирането на програмата за пет часа на 13 септември. Мотивите на техническия директор и към момента остават неизвестни. Не е ясно и как така Светослав Костов не е знаел за радиомълчанието предвид факта, че то бе обявено на сайта на БНР на 12 септември вечерта. СЕМ даде седмица на шефа на БНР да си подаде оставката Очаква се обаче Цацаров не само да преразкаже пред депутатите от комисията резултата от проверката, а и да даде информация за получен сигнал до държавното обвинение. Според източници на Клуб Z  Случайно или не, парламентът реши (след призив на премиера Бойко Борисов) да възложи на Сметната палата да извърши финансов одит на БНР. Борисов: Подкрепям анкетна комисия за БНР. И Сметната палата да влезе в радиото До казуса \"БНР\" се стигна, след като в средата на септември изненадващо журналистката и водещ Силвия Великова бе свалена от ефир, а ресорът ѝ \"правосъдие\" - отнет. По думите на самата Великова това е било направено под натиск, заради критичния ѝ поглед към работата на прокуратурата, в т. ч. на Иван Гешев (същият, който води прокурорската проверка). Самият Костов ѝ признал за поредица от телефонни обаждания до него, в които неназовани до момента лица са искали свалянето на Великова. По-късно той отрече и се закани да съди \"клеветниците\", които се \"упражнявали\" върху името му. Светослав Костов за поисканата му от СЕМ оставка: Приемам го за сведение След разразилия в рамките на същия ден скандал, Великова бе възстановена на поста си, но под натиска на премиера Бойко Борисов. Късно вечерта обаче на сайта на радиото се появи съобщението за планирана \"профилактика\" на програма \"Хоризонт\", която ще спре сигнала на следващия ден за пет часа – случайно или не, точно в часовия пояс, в който Великова води предаване. Последва проверката на ДАНС и прокуратурата, която установи, че не е имало профилактика, нито нужда да се прави такава, а под отговорност бе подведен Пламен Костов. Редица журналисти от радиото пък излязоха с имената си, за да разкажат при изслушване от СЕМ за оказван върху ръководството натиск, на който са ставали свидетели. Така се стигна до решението на СЕМ да поиска оставката на Костов, като преди това сезира държавното обвинение за цензура в БНР. СЕМ даде срок на Костов да напусне сам, което той отказва да направи. Очаква се другата седмица регулаторният орган да му я гласува на редовно заседание, но все още има неясноти как ще бъде юридически мотивирано решението на СЕМ. Ще избоде ли СЕМ очи, вместо да изпише вежди с оставката на Костов? Всичко това бе съпроводено с три протеста под прозорците на радиото - два на журналисти - с искания за защита на свободата на словото, и един на служители на всякакво ниво в радиото - с искане да се дадат 100 дни толеранс на новия генерален директор да разгърне управленската си програма. Борисов: Подкрепям анкетна комисия за БНР. И Сметната палата да влезе в радиото Светослав Костов за поисканата му от СЕМ оставка: Приемам го за сведение Ще избоде ли СЕМ очи, вместо да изпише вежди с оставката на Костов?", "date": "2019.10.03", "title": "Депутатите канят Цацаров да говори за казуса \"БНР\" "}
{"url": "https://clubz.bg/88590-bitka_za_plovdiv_zdravko_dimitrov_shte_revizira_upravlenieto_na_totev_slavcho_atanasov_shte_priema", "text": "Обещание за ревизия на досегашното управление на община Пловдив и сезиране на компетентните органи при открити нарушения, заявка за един мандат градът да настигне София по стандарт на живот, атаки между кандидатите за политическото им минало и настояще и спор кой с кого е управлявал, и идентифициране на проблеми на града - задръствания, мръсен въздух, липса на ясли и детски градини, съмнения в прозрачността на обществени поръчки (макар и без примери) и др.  Това е картината след дебатите по бТВ между първите четирима, според социологическо проучване по поръчка на телевизията, претенденти за кмет на Пловдив -   от ГЕРБ,   от НФСБ/ВМРО,   от \"Съюз за Пловдив\" и   от БСП за България.  Новината за бъдеща ревизия на управлението на досегашния кмет Иван Тотев (ГЕРБ) дойде от кандидата за негов наследник от партията - Здравко Димитров. А и въпросът за наследството в общината бе насочен конкретно към него.  Димитров обяви, че в града са направени хубави неща и изброи - ремонт на централния площад, реставрацията на Малката и Голямата Базилика, на градската художествена галерия, нова спортна зала, булеварди, инфраструктура. По думите му оттук нататък трябва да се надгражда свършеното.  Николай Радев от БСП зададе уточняващ въпрос - ако има нарушения, ще последва ли сезиране на компетентните органи: Останалите трима кандидат-кметове за ревизия не говориха. Но управлението на Тотев отнесе сериозни критики. Според  един от проблемите е, че общината е задлъжняла със заеми - към момента около 65 млн. лв, а ремонти се правят непрозрачно и на \"чудовищно високи цени\". Обвинението не бе придлюжено от конкретни примери, извън общата цитирана сума. В момента имало и 19 млн. лв. несъбрани вземания от общината.  пък обясни, че гражданите на Пловдив плащат високи данъци, но не получават качествени услуги в замяна и обяви, че е нужен пълен финансов преглед на общината.   на свой ред призна, че бюджетът на Пловдив не е в цветущо състояние, но заемите имат смисъл и се изплащат редовно - по 11 млн. лв. годишно. А със 50 млн. лв са били изградени улици и други проекти, които са видими. По думите му трябва преглед на работата на общинските дружества, както и привличане на публично-частни партньорства.   наблегна за социалните теми здравеопазване и образование, като по думите му общинските поликлиники и болници се управляват лошо и не може частните здравни заведения да печелят, а общинските да са губещи.  Политическият сблъсък за минали и настоящи коалиционни отношения беше неизбежен, като се има предвид, че кандидатите имат сериозен политически опит в Пловдив. Димитров припомни на Славчо Атанасов, че когато става кмет на града (преди двата мандата на Иван Тотев - б.р.) - подкрепен тогава и от ГЕРБ, само след година вкарва БСП във властта \"през задната врата\" и всъщност управлява със социалистите. Атанасов се защити, че срещу него имало \"преврат\" като били иззети правомощия за сметка на районните кметове. Те тогава бяха от ГЕРБ, а Атанасов не пропусна да напомни, че и самият Димитров е бил сред тях. Атанасов накрая обяви, че в общината нямало \"ляво и дясно\", защото хората не се интересували дали лампите светят в червено или в синьо, а дали светят, както трябва. Той не видя и връзка между това, че НФСБ  чеаст от националната власт с ГЕРБ, а в Пловдив са основни опоненти. Димитров на свой ред попита Славчо Атанасов (в рамките на регламента всеки кандидат можеше да зададе въпрос на свой опонент по ред, определен с жребий - б.р.) в колко партии е членувал. Причината - кандидатът на НФСБ днес преди беше във ВМРО, а след това, когато ВМРО се разцепи преди години, премина при отцепниците (тази партия вече я няма).  На свой ред Димитров получи въпрос за отношенията си с ГЕРБ, след като на предишните местни избори беше кандидат за кмет от инициативен комитет, подкрепен от десницата в града. А Каназирева го попита как обещава различно уплавление, щом Иван Тотев \"му е началник\" като лидер на партията му в града и бил подредил общинската листа. , заяви Димитров. По отношение на ГЕРБ в Пловдив той декларира, че всички в нея са един отбор, а листата е подредена от членовете й на номинационни събрания.  Каназирева, която също е била в различни партии, не получи такъв въпрос, но пък бе обвинена, че е участвала в управлението на града досега - и подкрепяла предложения за сделки и  други на Иван Тотев и хората му. Критиката дойде от БСП, на което Каназирева отвърна, че това е \"комунистическа лъжа\" и \"десет живота няма да ми стигнат да направя греховете, които вие от БСП имате към града ни\" Никой от опонентите му не се усъмни в политическата принадлежност на   от левицата, но той самият обяви, че наистина БСП е управлявала известно време със Славчо Атанасов Радев заяви, че социалните политики, с които Атанасов се хвали от кметския си мандат - всичките били по инициатива на БСП, а за безплатни ясли дори се наложило месеци наред да \"гонят\" кмета да подпише. Атанасов, закономерно, отрече. Тъй като мръсният въздух е един от най-сериозните проблеми на Пловдив, кандидатите отвърнаха как биха се борили за разрешаването му. Според Здравко Димитров проблем е трафикът - задръстванията. На година в града се регистрират 6000 коли, а се бракуват 1000, даде пример той. Освен разрешаване на проблема с трафика, Димитров обяви, че трябват и програми за преминаване на алтернативно гориво за отопление - да се наблегне на ТЕЦ, газ и климатици, за да се разреши казуса с фините прахови частици, идващ и от горенето на материали за отопление. Той все пак даде статистика, че нивата на замърсяване падат с годините постепенно, но още не е достатъчно.  Славчо Атанасов, а и Дани Каназирева говориха за \"зелената система\" на града, като първият обяви, че имало проекти за 3 нови парка, а по негово време били построени 4. Съгласи се и че трафикът е проблем, което направиха и останалите опоненти на Димитров. Кандидатката на \"Съюз за Пловдив\" пък извади данни, че настоящата управа на общината планира нови 2265 дка от зелени площи да бъдат застроени и това трябва да се спре.  И тя, и Николай Радев говориха за забрана на строителството в междублоковите пространства и възстановяването им като градини.  Всички се съгласиха, че в Пловдив има недостиг на детски градини и ясли. Здравко Димитров обеща да бъдат изградени по 2 нови градини във всеки от районите на Пловдив (те са 6 - б.р). Контрираха го, че за двата мандата на Тотев са били построени общо 4 такива. Според Славчо Атанасов по-реалистично е да се изгради по 1 градина в район, а според Каназирева първо трябва да се инвестира в яслите, които са по-голям проблем. Николай Радев от самото начало определи като свои основни приоритети общинското здравеопазване и общинското образование, се възмути, че не се прави достатъчно и по двете теми. А общите послания на всеки от кандидатите в 30 секунди, какъвто бе регламентът на дебата по бТВ: ", "date": "2019.10.03", "title": "Битка за Пловдив: Здравко Димитров ще ревизира управлението на Тотев, Славчо Атанасов ще приема всеки ден"}
{"url": "https://clubz.bg/88586-ludogorec_pred_novo_ungarsko_prepqtstvie", "text": "След гръмката победа с 5:1 срещу ЦСКА (Москва) преди две седмици, тази вечер \"Лудогорец\" играе втория си мач от група Н на Лига Европа. \"Орлите\" гостуват на \"Ференцварош\", а началния час на двубоя е 19:55. В първия си двубой унгарският шампион направи 1:1 на терена на \"Еспаньол\" (Барселона). \"Лудогорец\" се разправи за 25 минути с руския ЦСКА През лятото \"Лудогорец\" и Фради спориха в квалификация на Шампионската лига и грандът от Будапеща спечели с 2:1 у дома и 3:2 в Разград. Жребият сега отново срещна двата тима и даде шанс на \"Лудогорец\" за реванш. Унгарските отбори традиционно са трудни и съперници за българските. Много рядко нашите тимове побеждават маджари в евротурнирите, а при директна елиминация почти винаги отпадат, но форматът сега е различен. През миналата година \"Лудогорец\" се препъна пред любимия на Виктор Орбан \"МОЛ Види\" в Шампионската лига. Нов унгарски шамар за \"Лудогорец\" в Шампионската лига (СНИМКИ) Треньорът Станислав Генчев не може да разчита единствено на нападателя Якуб Шверчок, който не пътува за Будапеща заради травма. В другия мач - в същия час, ЦСКА (Москва) приема \"Еспаньол\". Нов унгарски шамар за \"Лудогорец\" в Шампионската лига (СНИМКИ)", "date": "2019.10.03", "title": "\"Лудогорец\" пред ново унгарско препятствие"}
