{"url": "https://clubz.bg/89328-kostinbrod_2_e_nevyzmojen_tvyrdqt_ot_cik", "text": "Над 17,2 млн. бюлетини са отпечатани за предстоящия местен вот на 27 октомври, съобщи по \"Дарик\" говорителката на Централната избирателна комисия Таня Цанева. Те се охраняват след отпечатване от жандармерия, охраняват се и при доставка и да се случи скандал като Костинброд според нея е невъзможно. ЦИК: Ако \"Атака\" има претенции - не към нас Бюлетините вече са отпечатани в една от 5-те печатници в София и Пловдив и от днес пътуват към областните управи, къдато ще бъдат съхранявани. Трябва да стигнат там до четвъртък. В предизборния ден ще бъдат раздадени по секционните избирателни комисии. А доготава ще бъдат охранявани. За общинските съветници има една бюлетина, втора за кметове, отделно - за районен кмет. И четвърта за кметство в населените места около София. Шефката на ЦИК: Медиите да могат да съобщават предварителните резултати в деня на вота ЦИК са готови за вота, заяви Цанева.   Шефката на ЦИК: Медиите да могат да съобщават предварителните резултати в деня на вота", "date": "2019.10.19", "title": "\"Костинброд\" 2 е невъзможен, твърдят от ЦИК"}
{"url": "https://clubz.bg/89326-otishli_erdogan_trymp_i_boris_djonsyn_na_mach_v_sofiq", "text": "Седя си оня ден в едно барче на „Витошка“ и гледам, влизат Тръмп, Ердоган и Борис Джонсън. Сядат на маса за четирима и махват към сервитьорката. Тя, свикнала да обслужва какви ли не мутри, изобщо не мигна. Даде им менюто и пита чакат ли още някого. - Да – вика Борис – Путин е тръгнал насам, ма танкът нещо закъсал и е още в Украйна. - Руски танкове, ха ха ха – изсмя се театрално Тръмп. Ердоган се притесни малко. - Бе танковете им като са такива, ракетите дали и те така... закъсват? – пита той. - Казах ти аз да вземеш от нашите, ма ти, глупак и инат! – погледна го със съжаление Тръмп. - Кога си ми казвал такова нещо, Борис? – погледна го с недоверие Ердоган. - Аз съм Борис – намеси се третият – ти говориш с Тръмп. - Ох, аллах, прости ми, ма много ви бъркам. Като близнаци сте. Абе да не ходите при един и същи фризьор? – Другите двама се позахилиха тайнствено. - И ти ни бъркаш, нали? Много е удобно, ние всъщност от време на време си разменяме местата, а досега никой не е забелязал – удари по коляното си от смях Тръмп. – Ти, Боря, помниш ли как написах от твое име писмо до Брюксел, че не им приемам условията? И те като те питаха какво тогава искаш, ти каза, че им приемаш условията? Или беше обратното? - Не помня как точно беше, Дони, то кой ти помни вече кой какво казал и колко пъти е обърнал палачинката покрай тоя Брекзит, ама тия зелки в Брюксел дълго време се блещиха, много се смях – отговори Борис и също се удари по коляното. Ердоган съвсем посърна. - Аз имам 12 двойника и с нито един не е толкова забавно – каза тъжно той. – Даже понякога не съм сигурен аз ли съм, не съм ли аз, толкова е объркващо цял живот да ползваш услугите им. Всеки път като се разколебая, арестувам някоя вестникарска редакция, за да се уверя, че аз съм аз – призна той и рехавият му мустак потрепери от самосъжаление. - Ей за това най-много ти завиждам, Ердо – извика Тръмп толкова силно, че чак тупето му подскочи. – Мачкаш ги тия гадове, журналята, и никой нищо не може да ти каже. Ех, да можех и аз така – щях да напълня Гуантанамо с тия нещастници. И без това нищо не работят, само ми преписват туитовете – сбърчи чело той. Ердоган кимна с разбиране, а в очите на Борис Джонсън блесна мечта, но замълча демократично. Тръмп оправи бащински фризурата му и го успокои: - Още малко, Боря, още малко и вече няма да си европеец, няма да се налага да се съобразяваш. Между другото е по-добре да си замяташ бретона на другата страна. – Борис го погледна благодарно, почти любовно. В тоя момент дойде сервитьорката. - Кошпийти? – попита ги тя с презрението на сервитьорка, добрала се до работа в барче на „Витошка“. - За нас по едно уиски, за господина от Турция нещо безалкохолно – отговори Доналд, а Ердоган добави: - „Капи“ портокал. - Къдье капи? – стресна се момичето и се заоглежда в паника. - Джус, момиче, джус портокал – изнерви се Тръмп, защото той лесно се изнервя. - Ах, ми тъй кажети, български ни говорити ли, ми разни чуждици ми пробутвати – възмути се сервитьроката и отмъстително заяви – Няма уиски. Ни докарват вечи, оня лудия от Америка сложил мита и никой не доставя. Имаме мастичка, коняче, ментичка. Кошжилайти? - Коняк. Арменски. Путин ще се зарадва – каза Джонсън. - Ааа, то кунячиту свърши ощи снощи – продължи невъзмутимо сервитьорката. – Мастички да ви дониса? – Борис се предаде и кимна със съгласие, а Ердоган бръкна в сака си и извади три черни якета и три шала на „Локо“ (Пловдив). В тоя момент вече не се сдържах и се приближих към масата. - Извинете, че ви притеснявам, но без да искам чух част от разговора ви. Защо сте в София, да няма някаква важна среща? – Ердоган облече якето, метна си шала и делово отговори: - Не, на мач идваме. България - Англия. – аз зяпнах от изненадата. - Не знаех, че сте такива запалянковци. И то на „Локо“ Пловдив. Не съм и подозирала, че даже сте чували за тоя отбор – казах. - Естествено, че сме чували, дарлинг, ние сме даже в агитката – усмихна се покровителствено Борис. - Отиваме на стадиона да си повикаме това, което ни е на душа, момиче. Че аман от тая политкоректност в нашите държави! Човек вече не може да си изкаже свободно мнението, даже и в туитър – добави Тръмп и чак се зачерви от възмущение. Тримата метнаха мастичките на екс, станаха и тръгнаха с бавна стъпка към Орлов мост. - Жалко, че Путин не успя – чух Ердоган да казва. Борис в този момент изправи ръка за хитлеристки поздрав и закрещя: - Европейци, европейци, пе....ст! – Ердоган притичваше след него и шепнеше: „Може ли да кажа нещо и за кюрдите, а?“ А Тръмп отсече: „Може!", "date": "2019.10.19", "title": "Отишли Ердоган, Тръмп и Борис Джонсън на мач в София"}
{"url": "https://clubz.bg/89329-gdbop_i_kpkonpi_pretyrsiha_domove_i_ofisi_na_kandidati_v_nesebyr", "text": "Спецакция на ГДБОП и КПКОНПИ е проведена в Несебър, \"Слънчев бряг\" и \"Свет Влас\", съобщи бТВ. Антимафиоти и служители на антикорупционната комисия са претърсвали офиси и частни домове - на кандидати за кмет и общински съвет. Детайли за акцията ще научим в понеделник - това е единственото, което съобщават от силовите органи. Но повод за акцията са сигнали за купуване на гласове за предстоящия местен вот. Първи арест за търговия с гласове преди изборите Иззети са документи и мобилни телефони от кандидати, но няма за момента задържани. Претърсен е и дома на настоящия кмет на града Николай Димитров, както и офиса на съпругата му. Проверката в дома му е продължила часове. Според кмета, някой е искал да го злепостави. Нищо уличаващо не е намерено при претърсването, но акцията изплашила семейството му.  Проверени са още офиси и домове на кандидати за общински съветници на БСП, \"Движение 21\" и местни коалиции.", "date": "2019.10.19", "title": "ГДБОП и КПКОНПИ претърсиха домове и офиси на кандидати в Несебър"}
{"url": "https://clubz.bg/89325-fandykova_podgotvqme_sistema_za_elektronni_razresheniq_za_stroej", "text": "Това каза кандидатката за кмет на София Йорданка Фандъкова, издигната от коалиция ГЕРБ-СДС. Тя присъства по покана на кандидата за кмет на район „Връбница” Младен Младенов на среща с представители на бизнеса. В срещата участваха и главният архитект на София Здравко Здравков и кандидатите за общински съветници Християн Петров и Владимир Данаилов.  Фандъкова: Ограничаваме презастрояването с увеличаване на отстоянията Друг важна стъпка в работата е провеждането на електронни обществени поръчки. Фандъкова съобщи пред бизнеса, че от ноември 2019г. Столичната община има готовност и всички обществени поръчки да се провеждат по електронен път, чрез единна електронна платформа. Централизирана електронна платформа е разработена от Агенцията по обществени поръчки и общината има готовност да започне работа. Бизнесът се интересува от развитието на пътната инфраструктура и свързаността на териториите. В отговор на въпроси Фандъкова представи проектите за развитие на транспортната инфраструктура в районите „Връбница“, „Люлин”, „Надежда”, „Нови Искър” и „Кремиковци”.  Готов е проектът за изграждане на западната дъга на Околовръстния път. Предвиждаме строителство на Околовръстния път от бул. „България“ до „Люлин“. Първият етап е от бул. „България“ до бул. „Никола Петков“, който да можем да започнем през 2021 г. А вторият е от бул. „Никола Петков“ до „Люлин“. За цялото трасе Столична община е изготвила регулационни планове и проекти, като се довършват проектите за тунелите и естакадите на втория етап. Други важни проекти за свързаността на западните и северни зони на София е изграждането на транспортните връзки с Околовръстния път. Има готовност за изграждане на пробива „Петър Дертлиев”, бул. „Рожен”, „Илиянско шосе”, разширението на „Ломско шосе”, „Обелско шосе” от бул.”Панчо Владигеров” до Околовръстен път.  Предвижда се проучване за подготовка на проект за изграждането на локални платна по бул.”Европа”. За тях са необходими отчуждителни процедури, каза кандидатът за кмет на район „Връбница” Младен Младенов.  Готов е и проектът за разширение на метрото с 1,9 км в западна посока - „Люлин”. Предвижда се удължаване на линия 1 под бул. „Царица Йоанна“ от метростанция „Люлин“ до Околовръстния път. Тук ще се изгражда и нов буферен паркинг, каза също Фандъкова.  Заложена за изграждане е и междинна метростанция между станции „Сливница“ и „Обеля“. ", "date": "2019.10.19", "title": "Фандъкова: Подготвяме система за електронни разрешения за строеж"}
{"url": "https://clubz.bg/89330-vrajda_za_leonardo_misteriqta_s_po_rannata_mona_liza", "text": "Картина на Мона Лиза виси над камината в лондонски апартамент през 60-те години на миналия век. Дали това не просто е платно на Леонардо да Винчи, но също и по-ранна версия на прочутия портрет, изложен в Лувъра в Париж? Някои хора са убедени в тази теза и сега, петдесет години по-късно, се разразява ожесточена битка както за собствеността на картината, така и за доказателството кой е нейният автор. Т.нар. „По-ранна Мона Лиза“ е в сърцето на мистерия, въвличаща в себе си карибски „данъчен рай“, швейцарски банкови трезори, мистериозен международен консорциум и „шерлок-холмсът“ на арт-света. Отговорите търси журналистът от „Би Би Си“ Питър Бол Какво се крие под пластовете на Да Винчи Автентична ли е? Кои са законните собственици? И възможно ли е портретът да струва стотици милиони долари? Съдебно дело в Италия през тази седмица може би най-сетне ще хвърли светлина върху тези въпроси. През 2012 г. организацията „Фондация Мона Лиза“ публично обяви, че съществува втора „Мона Лиза“ на Леонардо да Винчи. Предвид, че платното в Лувъра е може би най-прочутата картина в света, а авторът му се смята за един от най-великите художници в историята на изкуството, подобно откритие имаше потенциала да обърне арт света с главата надолу. Фондацията изложи редица доказателства в опит да потвърди тезата си, че картината има втора, неизвестна досега версия на портрета. Но, любопитно, организацията заяви, че не я притежава. По нейни данни собственик на платното е неназован международен консорциум. Отказът да се коментира притежателят се аргументира „като съответствие със задълженията и политиката на фондацията“. Но в един дом в южната част на Лондон има различна история – Андрю и Карън Гилбърт твърдят, че притежават 25% дял от портрета. Когато те се свързали с „Фондация Мона Лиза“, след като от организацията разкриват за съществуването на портрета през 2012 г. и им заявяват, че „не са собственици и само се опитват да ги отстранят като неудобни“. Драматичното развитие се наблюдава тази седмица, което, според семейство Гилбърт, може да доведе до успех за исканията им. Но искания за какво? Възможно ли е почти безценен портрет на Леонардо да Винчи внезапно да е излезъл на бял свят? Невероятно, но точно това е, което се случи с картината, наречена „Спасителят на света“. Продадена само за 55 долара през 1958 г., тя бе купена на търг преди две години за невероятните 450 милиона долара. Разликата, разбира се, се свеждаше до това, че картината бе удостоверена от международен екип специалисти по Да Винчи като автентична. Възможно ли е „По-ранната Мона Лиза“ да последва същата съдба? Но не само присъствието кара изследователя да смята, че портретът е автентичен – за това има и исторически свидетелства, посочва той и разказва, че Джорджо Вазари, биографът на Леонардо от XVI в., пише, че Леонардо работи по „Мона Лиза“ четири години и оставя един вариант недовършен. Това съвпада с „По-ранната Мона Лиза“, чийто фон не е завършен – за разлика от този на платното, висящо в Лувъра. Проф. Есбаутс изтъква още исторически извори, които споменават Леонардо да рисува „Мона Лиза“ за двама различни клиенти – което прави все по-възможна хипотезата да е направил два отделни портрета, всеки за отделна сума. Изследователят добавя и че научни тестове подкрепят автентичността на картината. По думите му различни изследвания са доказали, че работата е от началото на XVI в., определено е композиция на Леонардо заради конфигурацията и идентичността с „Мона Лиза“ от Лувъра, хистограмите (цифрови графики на използваните цветове) сочат, че по отношение на „почерка на нанасянето на боята“ тя е абсолютно идентична. Не всички обаче са съгласни с това. Според Кемп Джорджо Вазари е смятал, че „Мона Лиза“ е недовършена, тъй като „информацията му е идвала само от Флоренция“, а картината по всяка вероятност е приключена чак след като Да Винчи напуска Флоренция. Професорът не е съгласен също и за довода с историческите свидетелства, че са били нарисувани две „Мона Лизи“. Вместо това той добавя, че Леонардо навярно никога не е предал портрета на оригиналния си поръчител, а друг клиент „би казал, че ще я вземе, но ако бъде довършена, каквато е била уговорката“. Да Винчи и капитализмът А научните доказателства? Според проф. Кемп информацията, предоставена от „Фондация Мона Лиза“,  макар и да не изключва „По-ранната Мона Лиза“ да е от Леонардо, със сигурност не го доказва. Той обаче добавя, че изследването с инфрачервени и други технически средства показва, че „Мона Лиза“ от Лувъра е претърпяла еволюция, както и всички картини на Леонардо. В случая с „По-ранната Мона Лиза“ инфрачервеното изследване е просто досадно прецизно и очевидно е сочи към тип картина, направена при копиране на нещо, а не на генерирането му. Проф. Есбаутс пък е критичен по отношение на анализа на Кемп, отчасти защото „Мартин никога не е виждал работата. В отговор Кемп заявява: Експертите може и да не са единодушни относно доказателствата, но дали всички материали са представени ясно? „Би Би Си“ са се запознали с части от предпечатната версия на книга, писана от няколко автори, но редактирана от проф. Есбаутс, за „По-ранната Мона Лиза“ – заглавието е „Мона Лиза“ на Леонардо да Винчи: Нови перспективи“. Един от авторите обаче твърди, че във финалната, вече публикувана версия на книгата, части от неговия текст са премахнати. Той заявява, че много от изтритите пасажи са такива, които не са полезни на тезата, че „По-ранната Мона Лиза“ е от Леонардо. Есбаутс отрича това: По-късно редакторът в имейл до „Би Би Си“ посочва, че се е свързал с оплакалия се автор: Едно нещо, което привържениците на теорията, че „По-ранната Мона Лиза“ е на Леонардо да Винчи, трябва да обяснят е откъде идва картината. Тя се появява внезапно през 1913 г., купена от арт дилъра Хю Блейкър от имение в Съмърсет. Макар успешно да е проследявал оригинали на майстори като Рубенс, Веласкез, Ел Греко, Мане и Търнър, Блейкър често не успява да приключи сделките си – така се случва и с неговата „Мона Лиза“, която така и не успява да продаде. След смъртта на арт дилъра картината се озовава в ръцете на ексцентричен негов колега – Хенри Пулицър. Той смятал, че „По-ранната Мона Лиза“ е дори по-впечатляваща от портрета в Лувъра. Но Пулицър се нуждаел от помощ в усилията си да убеди света, че и двете са на Леонардо. Семейството му познавало Пулицър, купувало картини от него, а и му продавало. Сега фамилия Гилбърт предоставят на „Би Би Си“ набор от документи, според които през 1964 г. са купили 25% дял от картината. Около десетилетие след сделката от 64-а Пулицър заключил портрета в банков трезор в Швейцария и, след смъртта му, той някак се озовал в авоарите на международен консорциум през 2008 г. Но „Фондация Мона Лиза“ категорично не се съгласява с твърдението на Гилбъртови – през юли т.г. президентът на организацията нарече иска им „необоснован и неоснователен“. На свой ред семейството продължава натиска си, като се свързва с т.нар. „Шерлок Холмс“ на арт света – Кристофър Маринело, изпълнителен директор и основател на „Арт рикавъри интернешънъл“. Какво обаче той смята за твърденията за автентичност на картината? Благодарение на Маринело и разследването му, семейство Гилбърт (които също признават, че не са убедени в автентичността на Да Винчи) започват съдебно дело срещу „Фондация Мона Лиза“ в Италия, докато картината е изложена във Флоренция. Преди съдебното изслушване тази седмица адвокатът на Гилбъртови Джовани Проти посочи, че е „най-странният и интересен случай, по който е работил“, трябвало е да се връчат призовки в редица държави по света и това в крайна сметка е дала плодове. След заседанието на съда във вторник Карън Гилбърт заяви: Няма данни, които предполагат при подобна връзка да има каквото и да е погрешно или престъпно поведение от страна на фондацията или на международния консорциум, но карибският остров, който е британска отвъдморска територия, е известен с дискретния си начин на бизнес. Това обаче не потвърждава, че действително Гилбъртови притежават дял от портрета – за сметка на това е първият път, в който „Фондация Мона Лиза“ разкрива собственика на картината. След изслушването от вторник адвокатът на фондацията Марко Пардучи заяви: Той добави и че твърденията на семейство Гилбърт предполагат, че те са мотивирани от „икономически интерес и желание да се навреди на фондацията“, а следващото изслушване през март ще покаже, че „делото няма основание“. Съдебната битка ще продължи, но какво би казал Леонардо, великият ренесансов учен, чиито загадки като „По-ранната Мона Лиза“ и митовете около творчеството му отекват по цял свят петстотин години след смъртта му? Да Винчи и капитализмът", "date": "2019.10.19", "title": "Вражда за Леонардо: мистерията с по-ранната Мона Лиза"}
{"url": "https://clubz.bg/89327-detska_animaciq_vyzmuti_4_aziatski_dyrjavi", "text": "Филмовите цензори на Малайзия наредиха сцена от детското филмче „Загубеният Йети“ (Abominable) да бъде изрязана от анимацията. Причината е линия, минаваща през картата, според която Южнокитайско море принадлежи на Китай, докато в реалността излаз до водния басейн имат още 9 държави, пише „Гардиън“. Някои от тях силно възроптаха срещу тази нередност – Виетнам изтегли продукцията от кината в понеделник, външният министър на Филипините призовава сцената да бъде изрязана, а филмът – бойкотиран. Заради китайска пропаганда Виетнам спря филм на \"Дриймуъркс\"  Малайзия го позволи в кината си, но не и преди да изреже проблемният кадър. Той ще тръгне в страната на 7 ноември, у нас премиерата му бе в края на септември. Противно на очакванията, историята в „Загубеният Йети“ няма нищо общо с Южнокитайско море. Анимацията разказва за китайско момиченце, което открива, че на покрива на къщата ѝ живее йети, и предприема смело пътешествие, за да го върне на Еверест. Филмът е копродукция между базираното в Шанхай студио Pearl Studio и DreamWorks Animation. И двете студиа се въздържаха от коментар. Четири южноазиатски държави – Малайзия, Виетнам, Филипините и Бруней, както и Тайван – изразяват претенции към Южнокитайското море. Малайзия е един от най-изявените критици на Китай, като твърди, че страната завзема огромна част от територията и ресурсите на морето. Напоследък обаче критиката е намаляла, след като комунистическата страна инвестира в редица инфраструктурни проекти на територията на Малайзия.", "date": "2019.10.19", "title": "Детска анимация възмути 4 азиатски държави"}
{"url": "https://clubz.bg/89318-chetete_novini_ot_evropejskiq_parlament_ne_ot_russia_today", "text": "Търсите новини от Европейския парламент и си мислите, че сте ги намерили... Но всъщност четете материали на \"Russia Today\" (RT) - един от медийните инструменти за прокремълска пропаганда... Това се случва, ако попаднете на интернет изданието с име \"EP Today\" (European Parliament Today или \"Европейският парламент днес\"), разкрива в седмичния си бюлетин европейската служба за борба с дезинформацията в сайта си  .   Въпросната \"медия\", която сама презентира себе си като \"месечно новинарско списание за Европейския парламент\", твърди, че изданието е създадено за евродепутати и статии, които те смятат за важни и изискващи внимание от колегите им и от други хора, които се занимават с политически решения. Сайът на изданието използва и символа на ЕС - синьото знаме с жълтите звезди, очевидно с цел да се заблудят читателите, че става дума за сериозен източник на информация по европейските теми и институцията на съюза. Изданието дори има 145 000 последователи във фейсбук, както и немалко почитатели в туитър. Средно на ден се публикуват около 25 статии, което го прави да изглежда още по-автентично. Обаче... Над 99% от материалите в сайта на \"EP Today\" не са собствено съдържание. От октомври 2018 г. досега 47% от статиите за дословно прекопирани от интернет сайта на Russia Today, показва анализът на европейската служба за борба с дезинформацията. Често цялата заглавна страница на \"европейския\" сайт е пълна само с новини от прокремълската медийна платформа.  Анализът на съдържанието на EP Today показва още, че от април 2017 г. до август 2019 г. сред всички публикувани 17 697 статии, едва 25 са от европейски депутати или други политически лица. Тоест процентът на автентично съдържание, с което \"медията\" се рекламира, е 0,14 на сто от всички публикации. Проверка показва още, че \"редакцията\" на изданието в Брюксел е просто пощенска кутия на определен адрес, а информация за екипа, въпреки изброените имена на страницата, не се намира. Съдържателят на домейна също е скрит. \"Медията\" всъщност използва за продуциране на \"съдържание\" т.нар. \"content syndication\" - тоест препечатва материали от други източници. Въпросните \"източници\" получават безплатна реклама от това.  Проверката на публикациите на \"европейския\" сайт показва още, че \"препечатано\" съдържание е имало и от \"Voice of America\" (спонсорирана от държавата медийна група в САЩ - б.р.) - това се е случвало преди 24 октомври 2018 г. В последствие основният източник на \"новини\" става е RT. Не е изключено причината да е и фактът, че прокремълската група е по-популярна в класациите за влияние в интернет. Другият вариант е да се използва техниката за т.нар. \"пране на информация\" - в сайта до един момент е имало един вид послания, а след това - различен, но за публиката \"авторът\" е един и същ.  Въпреки че под статиите пише какъв е източникът им, това остава скрито за потребителите с социалните мрежи, ако не отворят съответна статия. А ако я отворят - възможно е да не прочетат позоваването най-отдолу.  Twitter спира рекламите на Sputnik и Russia Today Още през септември Европейският парламент официално се обръща към така наречената медия заради неправомерното използване на името на институцията и заблуждаването на публиката, казват от  EuvsDisinfo.eu. Преди няколко дни от името на \"собствениците\" на ЕP Today (не е ясно кои са те - б.р.) се е появило съобщение с   се твърди в съобщението. Следва твърдението, че EP Today била   Казва се още, че \"медията\" не е \"лобистка организация\", както и собствеността нямала общо с други медии (разбира се, аналогията между имената на Russia Today и EP Today може да е случайност - б.р.) \"Собствениците\" на сайта заявяват, че е имало интерес за купуване на \"медията\" им, но офертата е била отказана. Обещава се обаче да има реакция на полученото от Европейския парламент писмо, за което писмо е изразена дори благодарност. Новата визия на сайта щяла да е факт в началото на 2020. В съобщението пише още, че EP Today \"остава независима медия и не се продава\".... И още нещо - ако се опитате да \"последвате\"  EP Today във фейсбук от линка от интернет страницата, то браузърът ви ще ви предупреди - има риск от измама и най-добре сменете паролата си в социалната мрежа. ", "date": "2019.10.19", "title": "Четете новини от Европейския парламент? Не, от Russia Today..."}
{"url": "https://clubz.bg/89314-futbolniqt_skandal_poveche_vyprosi_otkolkoto_otgovori", "text": "В края сме на седмица, която преобърна българския футбол. Загубата от Англия с 0:6 не е изненада, както и това, че националният ни отбор вече е от чергата на Сан Марино, Лихтенщайн, Фарьорските острови... Ние това много добре го знаем. По хронология - България влезе в световни медии с вече прословутия \"расистки скандал\", в типичния си креслив маниер британската преса призова никой никога повече да не стъпва в страната ни - не само на мачове. Премиерът Бойко Борисов поиска оставката на шефа на БФС Борислав Михайлов. След първоначален отказ, той я подаде. \"Най-голямата ми грешка е, че бях добър с всички\" Последва го целият Изпълком на БФС, както и селекционерът на националния Красимир Балъков. Междувременно президентът Румен Радев и Борисов се скараха задочно заради футбола - само затова май не се бяха карали досега. Време беше - поне по тях да проличи, че още има футбол в тая държава. Красимир Балъков подаде оставка от националния отбор (СНИМКИ) Расизмът на стадион \"Васил Левски\" отекна във ФИФА и УЕФА и чакаме поредно наказание. Догодина ще има конгрес и ново футболно ръководство. След 14 лета начело на БФС и още пет като вицепрезидент на Иван Славков, Борислав Михайлов напусна базата в \"Бояна\", парите за която уреди той - от ФИФА и УЕФА. Напусна с огромното си самочувствие - без срам, без вина за 0:6 или каквото и да е друго в родния футбол. Напротив - с афишираната гордост на човек, оставящ БФС с огромен бюджет, не от държавни пари, а от ФИФА и УЕФА. Един от заместниците му - Йордан Лечков, също не вижда вина. На прощаване с футболната власт (засега) той за пореден път изтъкна колко голям футболист е бил и че всъщност е и много добър управленец. И все пак - на този етап въпросите, свързани с тази драматична седмица, са много повече от отговорите. Ще си позволя да задам някои и да поумуваме. Някои може да ви се сторят доста наивни, други са си риторични. А отговорите явно ще дойдат след извънредния конгрес, когато доста хора ще трябва да си разкрият картите. Пропаст - футболна и цивилизационна В мотивите за исканата оставка на Борислав Михайлов, премиерът Бойко Борисов заяви следното:  Малко по-рано Красен Кралев рече: В кой точно момент Борисов и Кралев са осъзнали, че състоянието на българския футбол е лошо? Само загубата от Англия ли е причината? А нали сме наясно, че 0:6 не идва просто така от нищото?  На конгреса на БФС в началото на 2018 г. Борислав Михайлов получи категорична подкрепа от държавата, която тогава - чрез Кралев преди и по време на събранието, взе страна в изборите и твърдо застана зад него. Министърът винаги досега бе заявявал, че държавата работи отлично с това ръководство на БФС.  Значи ли това, че до началото на 2018 г. българският футбол е цъфтял и е жънел страхотни резултати, но нещо генерално се е объркало за 21 месеца?  В споменатия период държавата продължи да дава пари на БФС по програми за детско-юношеския футбол. През миналата година България и още три балкански страна заявиха кандидатури за домакинство на Световно или Европейско първенство. През цялото време Борислав Михайлов беше нашето лице в разговорите с Гърция, Румъния и Сърция, а до него неотлъчно стоеше Красен Кралев. Красен Кралев: Боби Михайлов беше в перфектна кондиция в Белград (ВИДЕО) Дори и по време на прословутата среща в Белград в началото на годината, когато Борислав Михайлов беше изведен от залата, докато реч произнасяше Бойко Борисов. На 9 януари в сутрешния блок на бТВ Кралев заяви следното: Малко, след като Борислав Михайлов подаде оставка, в \"Бояна\" нахлу ГДБОП - по подозрение за нагласени мачове с участието на рефери и техните шефове от съдийската комисия на БФС. Акцията в БФС е по план... А не ФИФА, ФАФА, ФУФА да ми правят забележки Тук ще цитирам Красен Кралев още веднъж, отново от участие в бТВ, на 8 ноември 2018 г.: Значи ли това, че в края на миналата година министър Кралев не е разполагал с данни за съдийското \"черно тото\"? Или пък че дотогава българският футбол е бил един от най-чистите, но е престанал да бъде такъв в последната година? Красен Кралев: Българският футбол е един от най-чистите По всичко изглежда, че колкото и порочно да беше управлението му, на Борислав Михайлов бяха \"намазани ските\" в понеделник вечерта. На това навява поведението на неколцината запалянковци на \"Левски\" (от фракцията \"София Запад\") и \"Локомотив\" (Пловдив) с сектор \"Б\". След нацистките поздрави те излязоха церемониално от стадиона като хора, които са си свършили работата.  Щеше ли да има искане за оставка на Михайлов и нахлуване на ГДБОП в БФС, ако някак случайно бяхме извъртяли един героичен \"хикс\" с англичаните или поне бяхме паднали героично с 2:3? И нямаше нацизъм и расизъм?  Не дали, а защо беше \"сготвен\" Борислав Михайлов и кой го \"поръча\"?  Не всички, но някои тортори и редови фенове на \"София Запад\" са добре познати в публичното пространство и често забелязвани на протести и политически прояви. Създадена с изцяло идеалистични подбуди преди 20 години от хора най-вече от ж.к. \"Люлин\", тази фракция се превърна в нещо много по-различно и се свързва с пазара на наркотици покрай изчезлания от България Христофорос Аманатидис-Таки и приближения му запалянко Христо Вартенян-Ицо Исуса.  Ще влязат ли органите на реда и в \"София Запад\" така, както го направиха в БФС? И не само за определени нейни членове? Нацистките поздрави и символика не са ли наказуеми от закона, а не само показването на \"задните части\"? Кога шумно рекламираният \"закон за футболното хулиганство\" ще влезе в обръщение? Кога футболните хулигани ще бъдат спрени от стадионите? Кога униформените ще престанат да гледат отблизо как неколцина рушат и как демонстрират расизъм? Кой носи отговорност за всичко това - БФС или МВР? УЕФА, ФИФА... (фафа, фуфа..) и един редактиран текст във фейсбук Може би е добра идея и министър Кралев да даде преконференция - след като толкова много не вървят нещата в българския футбол. Някои хора вчера направиха откритието, че Красен Кралев е кандидат за поста президент на БФС. Такава непотвърдена хипотеза върви из футболните среди най-малко от две години. Говореше се, че Михайлов ще изкара и този мандат и приятелски ще предаде щафетата на редовен конгрес през 2022 г. Кое наложи по-ранното му освобождаване, предстои да разберем. А, да - не берете грижа, че британските туристи щели да спрат да се наливат до безпаметност на Слънчев бряг. Това няма как да стане - не и докато го има Слънчев бряг в сегашния му вид - с евтин алкохол, евтини жени и наркотици, които безнаказано ти бутат в ръцете по улиците. Догодина островитяните ще забравят колко лошо и расистко място е България и ще се върнат за любимите си маратонски партита. Красимир Балъков подаде оставка от националния отбор (СНИМКИ) Пропаст - футболна и цивилизационна Красен Кралев: Боби Михайлов беше в перфектна кондиция в Белград (ВИДЕО) Акцията в БФС е по план... А не ФИФА, ФАФА, ФУФА да ми правят забележки Красен Кралев: Българският футбол е един от най-чистите УЕФА, ФИФА... (фафа, фуфа..) и един редактиран текст във фейсбук", "date": "2019.10.19", "title": "Футболният скандал - повече въпроси, отколкото отговори"}
{"url": "https://clubz.bg/89320-nanomreja_sys_zlatno_pokritie_unishtojava_efikasno_bakterii", "text": "Ако антибиотиците се доставят точно на мястото, където са най-необходими, ще могат да се прилагат по-малки количества от тях. Това означава по-малко странични ефекти и по-ниска вероятност бактериите да развият резистентност към лекарствата. Имайки предвид тези факти, австралийски и японски специалисти са проектирали наномрежа със златно покритие като алтернатива на хапчетата или иглите, съобщава Юрик алърт. 33 000 души годишно умират от бактерии, резистентни на антибиотик Разработката - плод на сътрудничеството между учени от университета \"Флиндърс\" в Австралия и японския Национален институт по материалознание, е предназначена да се прилага или имплантира на инфектирани места. Материалът е направен от биосъвместим и биоразградим полимер, известен като поликапролактон, към който се добавят антибиотици и електрически заредени златни наночастици, докато все още е в течно състояние. В лабораторни тестове дискове от наномрежата са били поставени в блюда на Петри заедно с популации на вредните бактерии от E. coli. За период от 14 дни антибиотиците постепенно се освобождават от мрежата, докато тя се разгражда, убивайки микробите.", "date": "2019.10.19", "title": "Наномрежа със златно покритие унищожава ефикасно бактерии"}
{"url": "https://clubz.bg/89319-levski_izleze_s_poziciq_za_zaporiranite_smetki", "text": "\"Левски\" отговори на тиражирана новина, че сметките на клуба са запорирани заради неплатен в срок дълг към НАП. Информацията е на сайта \"Топспорт\". В позиция, публикувана на официалния сайт на \"сините\", ръководството на клуба разяснява ситуацията. Вижте я, без съкращения и без редакторска намеса:", "date": "2019.10.19", "title": "\"Левски\" излезе с позиция за запорираните сметки"}
{"url": "https://clubz.bg/89322-zoran_zaev_poiska_predsrochni_parlamentarni_izbori", "text": "Премиерът на Северна Македония поиска бързо провеждане на предсрочни парламентарни избори, съобщи АФП. Това стана след отказа на Европейския съюз да започне преговори със страната за присъединяване. Радан Кънев: Франция иска първо Сърбия в ЕС, не Северна Македония Утре лидерите на политическите партии ще се срещат в офиса на президента Стево Пендаровски. Той добави, че няма да се предава, и ще се бори за присъединяване към ЕС. По-рано днес Заев определи решението на Съюза като \"историческа грешка\". Вчера председателят на албанската партия \"Беса\" Билал Касами призова правителството да подаде оставка след решението на Съвета на ЕС. Нови избори може да означава връщане на власт на ВМРО-ДПМНЕ, които години наред водеха политика на отдалечаване на Македония от ЕС. България подкрепя Северна Македония. Под условие Страните-членки на ЕС бяха почти единодушни за започване на преговори със Скопие и Тирана - освен Франция и президентът Еманюел Макрон, които се обявиха против разширяване на Съюза. България подкрепя Северна Македония. Под условие", "date": "2019.10.19", "title": "Зоран Заев поиска предсрочни парламентарни избори"}
{"url": "https://clubz.bg/89324-sem_naznachi_anton_mitov_za_vremenen_direktor_na_bnr", "text": "Съветът за електронни медии назначи за временен директор на БНР Антон Митов, досега директор на \"Архивен фонд\" на общественото радио. СЕМ освобождава директора на БНР Митов ще изпълнява длъжността до избиране на нов генерален директор, което трябва да стане до 3 месеца след освобождаването на Светослав Костов от длъжността. Това стана в четвъртък, но официално се отчита от петък, 18 октомври. Митов работи в БНР от 1977 г., бил е автор и водещ на серия от предавания в програма \"Христо Ботев\", сред които  \"Как си ти?\", \"Антон Митов шоу\", \"Хоризонт на вълните на младостта\". Костов видя натиск от и върху СЕМ и обяви, че ще съди регулатора Решението на СЕМ подлежи на обжалване пред Административен съд - София област, нещо, което бившият вече директор Светослав Костов обяви, че ще направи. Според него не е било обсъждано нито едно от доказателствата за това, че е допуснал безпрецедентно дългото спиране на програма \"Хоризонт\" миналия месец. Регулаторът го отстрани предсрочно от поста именно с довода, че така е нарушил правото на достъп до информация на българските граждани. Силвия Великова: Политиците имат нужда не от държачи на микрофони Спирането на \"Хоризонт\" стана в разгара на скандала след опита за сваляне от ефир и отнемането на съдебния ресор от дългогодишната водеща и репортер Силвия Великова. Тя бе критична към работата на прокуратурата и конкретно в последните месеци - към единствения кандидат за главен прокурор Иван Гешев. Костов видя натиск от и върху СЕМ и обяви, че ще съди регулатора Силвия Великова: Политиците имат нужда не от държачи на микрофони", "date": "2019.10.19", "title": "СЕМ назначи Антон Митов за временен директор на БНР"}
{"url": "https://clubz.bg/89323-desetki_hilqdi_protestirat_sreshtu_brekzit_v_london", "text": "Десетки хиляди протестират днес в Лондон срещу Брекзит, докато депутатите обсъждат новото споразумение на премиера Борис Джонсън с ЕС за излизане на Великобритания от Евросъюза, предаде Асошиейтед прес. Сделката на Джонсън? Не и днес. (ВИДЕО) Протестиращите, мнозина от които със сини барети с жълти звезди, символизиращи знамето на ЕС, пристигнаха масово с метрото и автобусите на площада на парламента. На една от улиците група протестиращи с вързани на краката звънчета и с тояги изпълниха традиционен английски танц. Една от танцьорките - Кейт Фишър, отбеляза, че забавните демонстрации са по-ефективни. На други места настроението не бе толкова приповдигнато. Сара Спур, която се грижи за двете си деца инвалиди, каза, сдържайки сълзите си, че е изключително притеснена от перспективата Великобритания да напусне ЕС. Брекзит: Как стоят нещата у дома за сделката на Джонсън? Британският парламент започна тази сутрин извънредното си заседание, посветено изцяло на споразумението за излизане на Обединеното кралство от ЕС. Депутатите ще гласуват по сделката за Брекзит, сключена в четвъртък от Лондон и Брюксел. Очаква се вотът да бъде много оспорван. Брекзит: Как стоят нещата у дома за сделката на Джонсън?", "date": "2019.10.19", "title": "Десетки хиляди протестират срещу Брекзит в Лондон"}
{"url": "https://clubz.bg/89321-maq_manolova_zaradi_dylga_na_%E2%80%9Etoplofikaciq%E2%80%9D_ima_risk_ot_spirane_na_dostavkite_na_gaz_v_cqlata", "text": ", очерта тя проблема. По думите й столичният кмет нито веднъж не е защитил гражданите от високите и неразбираеми сметки за цялото това време от 14 години, които е в общината. Манолова припомни, че сега, исторически, се плаща най-високата цена на парното и гражданите плащат от джобовете си този дълг от над 860 млн. лева. \"Проблемът бил в рекетьорския договор с \"Булгаргаз\", се оправда г-жа Фандъкова. А защо тогава не сключи договори с други доставчици? Защо не го направиха, след като по закон имат право? Управляват 14 години, попита Манолова. Мая Манолова: Фандъкова обеща канализация до 2018 г., а цели райони живеят на септични ями По отношение на столичното ВиК-дружество Манолова каза, че ще го подготви в следващите 4 години, за да поеме то услугата на водоснабдяването на София, а не концесионери, както е сега.  , посочи още Манолова. По-рано през деня, при участието си в “Нова телевизия”, тя посочи, че сред основните й приоритети ще бъде до края на мандата да има детска градина за всяко дете.  , заяви Манолова и посочи, че не се отделят средства за отчуждения за терени за детски градини, градинки, училища, спортни площадки и др. И добави: Мая Манолова: Плащаме по четири пъти заради некачествени ремонти  каза още Манолова. Тя посочи, че едва сега предизборно столичната община прие да сложи 22 станции за измерването на качеството на въздуха. В дните с високи емисии на замърсяване - безплатно пътуване с бял билет, ще се забрани горенето на дограми, дрехи втора употреба и гуми, ще се въведат зони с ниски емисии, където автомобилите ще се ограничават, ще се сменят уредите за отопление, които са на твърдо гориво, ще се забрани да се горят мокри дърва и въглища за отопление, енергийни помощи ще се предоставят само за ток, газ и парно. Мая Манолова: Тротоарите са изпитание за столичани (ВИДЕО)  добави гражданският кандидат за кмет на София. И посочи, че ще работи с Фандъкова, която ще е общински съветник, ако не спечели изборите.   каза Манолова. Ще пътувате ли с кола на НСО, попита водещата накрая, а Манолова отговори, че кметът и ръководството на столичната община ще пътуват с обществения транспорт, за да се дава личен пример, като напомни, че тя самата пътува с метро и градски транспорт. Мая Манолова: Плащаме по четири пъти заради некачествени ремонти Мая Манолова: Тротоарите са изпитание за столичани (ВИДЕО)", "date": "2019.10.19", "title": "Мая Манолова: Заради дълга на „Топлофикация” има риск от спиране на доставките на газ в цялата страна"}
{"url": "https://clubz.bg/89316-jena_zavari_policaj_da_krade_v_doma_j_zaklyuchi_go", "text": "Съдът в Димитровград постанови постоянен арест за полицай от Пазарджик, хванат да краде в апартамент. В опит да избяга, мъжът скочил от 4-ия етаж на жилището и все още е в болницата в Хасково с травма на крака, предаде БНТ снощи. Случаят е отпреди 2 дни. .  \"Полицаите не са убийци\" Вчера състав на Районния съд в Димитровград дори гледа мярката му за неотклонение в ортопедичното отделение на болницата и постанови той да остане за постоянно в ареста. 31-годишният Атанас Николов е обвинен за  от апартамент в Хасково. МВР с 5 опорни точки срещу битовата престъпност Преди дни Татяна Димитрова от Димитровград излязла по обяд да разхожда кучето си. Когато се прибрала в дома си, видяла жилището си отключено, а  След заключването отвън 31-годишният полицай Николов успял да избяга, като скочил от терасата на четвъртия етаж, но си счупил петата на единия крак. Докато стигне до ъгъла на блока, полицията го задържала. Опериран е в хасковската болница. Пред БНТ Атанас Палхутев, прокурор в Районна прокуратура - Димитровград, казва: Адвокатът на задържания полицай пък обяснил, че имал финансови затруднения и кредити за над 50 000 лева. \"Марица\" цитира дирекцията на МВР в Пазарджик, откъдето лаконично са потвърдили, че арестуваният за комичната кражба е действащ полицай. От 6 години се труди в сектор \"Охранителна полиция\" в униформен автопатрул. С разпореждане на главния секретар на МВР е уведомен отдел \"Вътрешна сигурност\" и е разпоредена проверка по случая. В колата на крадеца-униформен, спряна на близката ул. \"Георги Бенковски\", са открити 3 подбрани ключа за секретни брави, 2 отвертки, накити от жълт метал и 3 мобилни телефона. Смята се, че полицаят има съучастник, който се издирва. МВР с 5 опорни точки срещу битовата престъпност", "date": "2019.10.19", "title": "Жена завари полицай да краде в дома й. Заключи го"}
{"url": "https://clubz.bg/89280-edin_mustak_2_bradi_3_akorda_4_hita_i_50_godini_zz_top", "text": "Без майтап - нали знаете, че Франк Брадата се нарича единственият без брада,... а с мустак. И че това е групата, която 50-години не си е променяла лайнъпа (както е модерно сега да се казва за членовете на една банда)... Не че, ако примерно Дъсти Хил бъде сменен с друг дребен дядка с брада на баса, някой щеше да разбере. Това обаче при ZZ Top никога не става - след срещата им през 1969 г., Самите те казват пред CBS, че едно от най-големите чудеса е, че са останали заедно,  .  Когато през 1970-те Франк влиза за рехабилитация, Гибънс и Хил го чакат да се оправи, за да си възстановят бандата. По това време питат басиста Дъсти Хил - какво ще прави сега, като Франк е в клиника.  А на въпроса към Били - никога ли не е мислил за друг барабанист, той отговаря просто: \"50 години - това е по-дълго отколкото сме били женени\", смее се днес Биърд. А ако след 50 години не различавате хит №1   от хит №2  , не се косете - трудно е. Макар че и двете носят онова толкова яко Зи-Зи насторение, известно като  А най-добре - пуснете си хит №3  Хит № 4 всъщност е на Елвис -  (1992 г.)... Което по никакъв начин не пречи бандата да е продала над 50 млн. албума по света. Тримата \"старци разбойници\" доверяват днес, че ще отбележат 50-ата си годишнина заедно с ремастерирана колекция от най-големите хитове, озаглавена  Ето и целия разговор с тях за съботния блок на CBS, от който може да научите как Джими Хендрикс е наричал младия Били, откъде идва кънтри усещането на Гибънс, и още много...", "date": "2019.10.19", "title": "Един мустак, 2 бради, 3 акорда, 4 хита и... 50 години ZZ Top"}
{"url": "https://clubz.bg/89271-mrejata_koqto_upravlqva_bylgariq", "text": "Съвременната демокрация е междупартийно състезание. Така е поне на теория. В България обаче управляващите \"подобриха\" теорията, като създадоха мрежа от политически и икономически субекти, която може да оцелее във властта, дори когато някои нейни части загубят изборите. Така например през 2013 година ГЕРБ загуби властта, но Мрежата оцеля. През 2014 година ГЕРБ се върна на власт и Мрежата процъфтя, макар че остана без някои свои звена - като Цветан Василев и елементи от БСП. Формално в момента на власт е коалиция от ГЕРБ и т.нар. \"патриоти\". Реално на власт е Мрежата, която съдържа ГЕРБ, ДПС, бизнесите и медиите на ДПС, \"патриотите\", големи части от магистратурата и присъдружни звена като Марешки, Кирил Домусчиев и новите му медиийни придобивки. Дори части от БСП могат да бъдат считани за асоциирани членове на Мрежата (Георги Гергов и Румен Овчаров, например) или поне за кандидати, чието членство е било временно замразено. Мрежата не е строго йерархизирана структура - в нея има известна хоризонталност и автономност на субектите. Това не е мафиотска организация, в която един началник (capo di tutti capi) нарежда на останалите (дори и този началник да прилича на Марлон Брандо от \"Кръстника\"). По-скоро става дума за задруга, която помага на всеки един от участниците да реализира своите интереси.    През последните две години се научихме да интерпретираме \"стабилността\" на управлението, като способност на Мрежата да се възпроизвежда и да оцелява. И наистина, във формалната коалиция \"партньорите\" могат да стигнат и до физическа разправа (Сидеров и Джамбазки, например), но това не променя много реалната структура на властта. В Мрежата също стават размествания: с отстраняването на Цветан Цветанов тежестта на официалния политически елемент (ГЕРБ) в нея отслабна за сметка на ДПС и свързаните с движението икономически субекти. Затова сега и Борисов под сурдинка се оплаква, че Иван Гешев не бил \"негов\" кандидат за главен прокурор. Дори това да е просто театър, правдоподобността му идва от споменатите вътрешно-мрежови промени.     Мрежата е някаква гаранция за стабилност на властта, но тя има и своите негативни страни: Участието в мрежата се осребрява чрез публично финансиране на частни субекти. Студеният резерв замина в правилните ръце, Българската банка за развитие развива основно мрежовите бизнеси, при държавните поръчки рядко има случайни печеливши и т.н.; \n\tПривилегироването на определени фирми и икономически интереси води до концентрация на собственост (много видима в медиите) и некачествени и скъпи проекти (\"граф Игнатиев\"); Мрежата става все по-амбициозна и се стреми да реализира многомилиардни проекти - като АЕЦ \"Белене\" и турско-българския поток - които са спорни от гледна точка на националния интерес, но със сигурност ще направят определени мрежови играчи изключително богати; Доминацията на Мрежата води и до сериозни изкривявания в медиите и съдебната система: те се превръщат в инструменти на нейното възпроизводство (\"бухалки\", по-просто казано). В България възходът на Мрежата има и един друг притеснителен страничен ефект: покафеняването на публичната среда. \"Патриотите\" са важна нейна част - те отговарят за камуфлажа ѝ като \"коалиция\". За тази цел те получават неограничена трибуна и тезите им се леят от националния ефир. Е, стигна се до злополучния мач с Англия, когато резултатът от нагнетяването на омраза в обществото ни лъсна в световен ефир. Вярно е, че навсякъде има расисти и объркани младежи. Вярно е, че навсякъде службите на държавата опитват да инфилтрират крайно-десните агитки и партии. Например в Германия през 2003 година съдът отказа да забрани неонацистката партия, защото се оказа, че значима част от ръководството ѝ са сътрудници на службите. Само че никъде в утвърдените демокрации крайно-десните и техните говорители не са получавали такова комфортно място в самите структури на властта и такава трибуна да разгръщат хомофобски и ксенофобски дискурс. В България участието на такива елементи в Мрежата - било като членове на формалната коалиция или като агитки по протести срещу кандидат за главен прокурор - водят до липса на властови отговор на расизма. И това - а не писанията в таблоидната преса - е разликата между България и Англия.     Изборите в София ще са поредното изпитание, при което Мрежата ще трябва да се възпроизведе във властта. Стратегията ѝ в столицата е следната. Първо, разбира се г-жа Фандъкова е предпочитаният мрежови кандидат. Това е така, защото Фандъкова може да се похвали с реални успехи в градоустройството и да бъде демонстрация, че пребиваването на Мрежата във властта носи и обществени ползи. Ако г-жа Фандъкова спечели изборите, сегашните баланси в Мрежата ще се запазят. Резервната стратегия на Мрежата е да кооптира г-жа Мая Манолова, която се позиционира като политическа алтернатива на ГЕРБ. Мрежата има основание да счита Манолова за един от \"своите\" с временно замразено членство: в крайна сметка политическата кариера на \"червеното острие\" тръгна нагоре с Костинбродската афера и управлението на Орешарски. Нещо повече, и след падането на Орешарски Борисов \"възнагради\" Манолова с омбудсманското място в опит да я запази (като Румен Овчаров в \"Лукойл\") в по-широкия мрежови периметър. Разбира се, човек се променя и през това време е възможно Манолова да се е превърнала в автентичен опонент на Мрежата и потениален борец с нея. Проблемът обаче е, че не го е заявила ясно и недвусмислено  - мълчанието ѝ по отношение на номинацията на Гешев за главен прокурор е показателно. И тук не става дума за личностни нагласи и катарзиси: Манолова наистина може би съжалява за участието си в управлението \"Орешарски\". Въпросът е, че голямата политическа подкрепа за нея е от БСП на Корнелия Нинова, която в цялост е просто аспирант за мястото на ГЕРБ в Мрежата. Нещо повече, БСП може да влезе в мача като смяна едновременно и на ГЕРБ, и на \"патриотите\", защото тя толкова се \"патриотизира\", че вече кара Ангел Джамбазки да се изчервява, докато слуша социалистите. За да докажат, че са годни за игра, БСП, както и Манолова, мълчат по централния приоритет на Мрежата през есента - избора на нов главен прокурор. Архитект Игнатов не е приемлив за Мрежата и затова таблоидите се насочиха към него още от самото начало. Към останалите кандидати - с изключение на \"нейния\" Джамбазки - Мрежата е по-скоро неутрална - те внасят фонов шум, който ѝ е по-скоро полезен. \"Демократична България\" е фактор на изборите в София. Затова в момента и двата водещи кандидата се опитват да привлекат нейните избиратели за евентуален втори тур. Стратегията на ГЕРБ и г-жа Фандъкова е да демонстрират, че са чувствителни към исканията на \"градската десница\". Фандъкова каза добри думи за архитект Игнатов, Борисов се изказа против искането на ВМРО за забрана на БХК. Проблемът на тази стратегия е, че изборът на главен прокурор е дни преди избора на кмет. Ако Иван Гешев бъде избран въпреки сериозните възражения срещу кандидатурата му, ГЕРБ и Борисов трудно ще могат да поискат подкрепа от демократичната десница за своя кандидат за кмет. Солидарността с \"дясното\" ще дрънчи особено силно на кухо, тъй като ще е ясно, че водещо за ГЕРБ не е идеологията, а мрежовият интерес. Стратегията на г-жа Манолова е да убеди десните демократи, че един шок в системата е потенциална възможност за промяна. Вярно е, че една загуба на ГЕРБ няма автоматично да изведе Мрежата от властта, но някои нейни елементи (Борисов), ще загубят влияние и авторитет. Проблемът на стратегията на Манолова е, че при неин успех други елементи на Мрежата ще размразят членството си (БСП) и ще има нужда от множество нови договорки. Накратко, преформатирането ще е безспорно шок и неудобство. Но най-вероятният му резултат ще е нова кръпка в Мрежата под формата на БСП. Дали това е по-добре е въпрос на политически вкус. Възможно ли е управление отвъд Мрежата? Да, разбира се. Но, първо, нейното съществуване трябва да бъде ясно и категорично назовано. Второ, борците с \"модела на управление\" трябва да са автентични опоненти на Мрежата, а не просто нейни елементи с временно замразено членство. Останалото е политическо умение за общуване с хората, почтеност и компетентност. Като цяло трудна, но не непосилна задача. P.S.: Особен нюанс в предизборната ситуация може да дойде от новината за отпадане на мониторинга от ЕС на България и Румъния дни преди изборите. Мрежата ще интерпретира тази новина като окончтелно справяне с проблемите с корупцията и вот на подкрепа от страна на ЕС за кандидатурата на Иван Гешев. Истината е друга: ЕС вече е фрустриран от многогодишното писане на доклади без особен прогрес по тях и смята да замени нашия мониторинг с по-ефективен, общ за всички държави-членки механизъм. Т.е. пак ще получаваме критични доклади, но вече заедно с Полша и с Унгария, а не само с Румъния, и тези доклади ще са обвързани по-тясно с финансовите механизми на ЕС.", "date": "2019.10.19", "title": "Мрежата, която управлява България"}
{"url": "https://clubz.bg/89315-sdelkata_na_djonsyn_ne_i_dnes_video", "text": "Уестминстър прие поправката \"Летуин\" с 322 гласа \"за\" срещу 306 \"против\". Така Джонсън е задължен да поиска от ЕС удължаване на срока за напускане отвъд 31 октомври, като изпрати официално писмо до 01:00 часа (българско време). Това не означава непременно, че Обединеното кралство не може да напусне в края на месеца.  Сделката на Джонсън обаче трябва да премине през сложната законодателна процедура, като срещу нея със сигурност ще бъдат издигнати поправки от страна на римейнъри в Камарата на общините. Иронията е, че ключов се оказа вотът на десетимата представители на Демократическата юнионистка партия (ДЮП). На тях се крепи консервативното правителство. През последните три години юнионистите се превърнаха в основната пречка за постигане на сделка с ЕС.   Джонсън обяви, че няма да спази закона - да поиска удължаване на срока за Брекзит.     Джеръми Корбин - лидерът на лейбъристите приветства резултата. Иън Блякфорд - лидерът на \"Шотландската национална партия\" предупреди Джонсън, че трябва да уважава волята на парламента. Оливър Летуин, който е авторът на поправката, обяви, че сега спокойно ще може да подкрепи сделката на Джонсън. Говорителката на ЕК Мина Андреева публикува в \"Туитър\" съобщение, че днес сделката на премиера не е била гласувана и че очаква  Думата взе депутатка от \"Ес Ен Пи\" и като по сигнал мнозинството от консерваторите напуснаха местата си и се насочиха към вратата в оживени разговори помежду си. Тук председателят на Камарата на общините Джон Бъркау не успя да се сдържи и учтиво помоли министъра на образованието да продължи разговора си извън залата. Малко след 11:30 часа българско време Бъркау откри заседанието на парламента с изявлението, че първо ще бъде гласувана поправката \"Летуин\" (представена от бившия консерватор депутат Оливър Летуин). Брекзит: Как стоят нещата у дома за сделката на Джонсън? Ако бъде одобрена, тя ще задължи Джонсън да изпрати писмо до ЕС, за да поиска удължение на срока за \"Брекзит\". Също така - самата сделка трябва да бъде прокарана през цялата законодателна процедура. И ще задължи правителството да предложи споразумението за гласуване под формата на законопроект. В момента, в който това се случи, то ще бъде засипано от поправки (вероятно и опити за свикването на втори референдум), което ще означава, че споразумението най-вероятно няма да може да влезе в сила до 31 октомври.  Това автоматично ще доведе до имплементиране на Закон \"Бен\" - ако Уестминстър не приеме сделка, Джонсън е задължен да поиска от Европейския съвет поредно удължаване на срока за напускане отвъд 31 октомври. Министърът за Брекзит Стивън Баркли поиска Оливър Летуин да оттегли поправката си, но той отказа да го направи. Според журналиста на \"Би Би Си\" Николас Уот правителството е ядосано, тъй като смята, че поправката \"Летуин\" ще бъде приета и Джонсън ще бъде принуден да поиска удължаване на срока за \"Брекзит\" до 31 януари 2020 г. Летуин подкрепя споразумението на Джонсън, но не вярва, че правителството ще да успее да го прокара навреме и че споразумението може да бъде използвано, за да се заобиколи Закона \"Бен\". Тогава ще има \"твърд Брекзит\". Първи говориха лидерът на правителството (Джонсън) и на опозицията (Джеръми Корбин), като фронтовите линии бяха очертани - премиерът обяви, че това е най-добрата възможна сделка, която ще върне свободата на Обединеното кралство да води свободна търговска политика и че за първи път от няколко години страната ще бъде обединена. Корбин заяви, че споразумението ще унищожи производството в кралството. Според него сделката на Джонсън ще доведе  САЩ, които многократно се позиционираха като най-изгодния партньор на Великобритания след Брекзит, често са критикувани, че не поддържат висок стандарт при храните. Традиционно се изказаха и видни представители на останалите партии в долната камара. Демократическата юнионистка партия, на която се крепи консервативното правителство, но която досега многократно гласува против сделката на Мей, смята да отхвърли споразумението на Джонсън. Депутатът от ДЮП Найджъл Додс посочи, че различията в регулациите, които ще съществуват между Северна Ирландия и останалата част от кралството, може да бъде приета само от Северноирландското събрание, съгласно споразумение от 2017 г.  Джонсън напомни резултата от референдума (48 срещу 52 процента) и допълни, че неговата сделка спазва споразумението \"Добър петък\". Бившият консерватор Грег Кларк попита премиера дали ще гарантира, че правата на работниците във Великобритания няма да отстъпват на работещите в ЕС. След утвърдителния отговор на министър-председателя залата бе огласена от викове и саркастични смехове. Премиерът бе разкритикуван и затова, че очаква да постигне търговска сделка с ЕС за 14 месеца (декември 2020 г.).  Премиерът бе попитан и за бъдещето на програми като \"Еразъм +\" (обмяна на студенти), както и под каква форма сътрудничеството между учени на държавите членки и Великобритания.  Министър-председателят изрази увереност, че споразумението му ще съхрани съдействието на кралството с ЕС. Премиерът все пак призна, че сделката не е \"перфектна\", но посочи, че всичко възможно е било направено. Противоречиви бяха отговорите на премиера на критики от представители на Уелс и на Шотландия. На депутатката от Уелс Джонсън обяви, че тя трябва да уважава как са гласували местните жители (Уелс подкрепи \"Брекзит\"). На депутат на \"Ес Ен Пи\" (Шотландската национална партия) той обясни, че е невъзможно да се свика референдум за независимост, тъй като подобен е бил гласуван преди няколко години (въпреки че Шотландия гласува с голямо мнозинство за оставане в ЕС). Джонсън определи удължаването на срока за Брекзит отвъд 31 октомври като Няколко депутати изразиха загриженост, че правителството не е представило данни по какъв начин сделката на Джонсън ще въздейства върху икономиката на страната. Премиерът посочи, че множество специалисти, сред които и директорът на \"Лондонската банка\", са се обявили в подкрепа за споразумението. Марк Франсоа от \"И Ар Джи\" (групата 28-те членове на Консервативната партия) обяви, че ще всички ще подкрепят поправката на \"Летуин\", за да може после спокойно да гласуват \"за\" сделката на Джонсън. Същевременно много от поддръжниците на поправката \"Летуин\" са убедени, че някои от представителите на \"И Ар Джи\" биха забавили процеса по приемане на сделката на Джонсън (ако поправката бъде отхвърлена), за да предизвикат \"твърд Брекзит\". \"Спартанците\", както са наричани 28-те консерватори, наричаха сделката на Мей  и твърдяха, че предпочитат напускане без споразумение. Найджъл Фараж обаче припомни днес, че     Иначе казано - противниците на \"твърд Брекзит\", които са мнозинство в Уестминстър, не вярват в искреното намерение на \"И Ар Джи\" да подкрепи Джонсън. Това заяви Доминик Грийв - един от малкото консерватори-римейнъри. Той определи поправката \"Летуин\" за  . Редакторката на \"Телеграф\" Камила Томиней публикува в \"Туитър\", че консерваторът Оуен Патерсън, който е сред най-яростните поддръжници на \"твърд Брекзит\" и е част от \"И Ар Джи\", е обявил, че ще подкрепи сделката на Джонсън. Това е много важно за премиера - до вчера британски медии като \"Файненшъл таймс\", \"Скай Нюз\" и \"Гардиън\" посочваха, че на правителството не достигат 2-3 гласа, за да прокара сделката. Въпреки че поправката \"Летуин\" ще предотврати вота за сделката днес, Уестминстър никога не е бил толкова близо до приемането на споразумение. Лидерът на \"Ес Ен Пи\" Иън Блекфорд посочи, че Северна Ирландия ще остане част от митническия съюз на ЕС и по този начин ще се сдобие с конкурентно предимство пред Шотландия, която е гласувала с 62 процента за оставане. Той обвини \"разлагащото се правителство\" и особено шотландските тори, че  А съобщението на Блякфорд към ЕС. С тази реплика Тереза Мей започна изявлението си пред парламента. Тя осъди нежеланието на Ес Ен Пи да се съобрази с резултата от референдума. Бившата премиерка осъди нежеланието на лейбъристите да подкрепят сделката за \"Брекзит\". След това се обърна към римейнърите. Последното ѝ послание бе към депутатите, които се страхуват от \"твърд Брекзит\".", "date": "2019.10.19", "title": "Сделката на Джонсън? Не и днес. (ВИДЕО)"}
{"url": "https://clubz.bg/89282-vyprosite_kym_kandidata_geshev", "text": "Мандатът на настоящия главен прокурор Сотир Цацаров е към края си, а на 24-ти октомври предстои да бъде избран приемникът му, почти сигурно това ще бъде заместникът на Цацаров Иван Гешев. Изборът на главен прокурор е действие, повтарящо се на всеки 7 години, но упражняването на този мандат съпътства важните за българското общество решения. Не защото е в законовите правомощия на главния прокурор да взема тези решения, на практика обаче това е в неписаната, но фактическа власт на тази фигура, независимо коя е личността. Събития от близкото минало като изборната афера „Костинброд“ или фалитът на КТБ показват как с намесата на главния прокурор може да се влияе на изборните резултати за народни представители, да се фалира банка и застрашена банковата система. В България фактическото е по-силно от нормативното - главата на българската прокуратура има лостовете да постави в зависимост всеки един представител на законодателната, изпълнителната и съдебната власт. Именно затова с повишено внимание трябва да следим кой заема този пост и какви са действията му. Законът дава право на гражданските организации в обществена полза, съсловните организации на магистратите и представители на академичната общност да представят становища и да задават въпроси към кандидата. В среда, в която трудно можем да говорим за медийна свобода, е добре някой да пита. Често няма кой, не защото липсват, макар и смелите журналисти да са едва малцина, а поради факта че призваните да отговарят се скриват. Кандидатът Иван Гешев и настоящият главен прокурор не са свикнали да застават пред неудобни микрофони. Те делят медиите на свои и чужди, тоест на удобни и неудобни. Отправянето на въпроси е възможност и опит във Висшия съдебен съвет да прозвучат на глас тези и имена, чиито отговори членовете и кандидатите добре знаят и познават. Именно останалите неизвестни за прокуратурата имена и проблеми са част от производството на паралелна държавност. Не си представям как партийните телевизии на ГЕРБ и БСП задават тези въпроси. Не си представям и обществената БНТ да попита Гешев нещо съществено. Вероятно отговорите на въпросите няма да повлияят на избиращите главния прокурор членове на ВСС. Две години след мандата си доминиращата част от тях са показали, че се вълнуват единствено от бонусите, които могат да получат, а функцията им на пазители на независимостта на съдебната власт е красива куха фраза, а не правомощие, скрепено с власт. Именно затова беше и е важно кой и как бива номиниран и избиран в състава на ВСС през есента на 2017 г. Но отговорите на поставените въпроси към кандидата Гешев могат да послужат на президента Радев. Все пак президентът издава указа за назначаване на главен прокурор и ако реши да върне избора на ВСС за прегласуване, отговорите на поставените въпроси могат да послужат за конкретни мотиви. Силният аргумент е незаобиколимо препятствие дори и в българската среда. Иначе, за стигналите дотук читатели, няма как да не отбележим и чисто правния дефицит – въпросите трябва да предхождат проверката на качествата на кандидатите (имало е процедури и с повече от един кандидат), за да могат съответните комисии във ВСС, а след това и целокупният състав на съвета, да има на базата на какво да произведат решението си. Към кандидата Гешев отправиха становища и въпроси множество организации, включително Висшият адвокатски съвет, Софийска адвокатска колегия и гражданските организации с предмет на дейност човешки права и правосъдие. Прави впечатление сходната тематика на питанията, тоест ясно е какви са проблемите в българската прокуратура, просто липсват необходимите решения. Съвместните въпроси на Института за пазарна икономика и Антикорупционния фонд биха били интересни и за неспециализирана по правни въпроси аудитория, затова ги споделяме тук: 1. В средата на т.г. заявихте: „В момента продължавам 99%, дори някой да ме предложи, да не участвам в това състезание, което се очертава изключително мръсно и кално. А като се търкаляш в калта, няма как да не се оцапаш. Аз не искам да се търкалям, ако някой иска, да се търкаля“, както и „Ще се купуват магистрати, политици, журналисти – за информация, за очерняне, за лобиране”. В този ред на мисли: каква е автентичната Ви мотивация да приемете номинацията? По Ваши данни и наблюдения има ли купени магистрати, политици и журналисти и ако да, предприети ли са от прокуратурата действия в тази посока? 2. Към настоящия момент в изпълнение на решението на ЕСПЧ по делото „Колеви срещу България“ българските власти предстои да предприемат законови мерки за преодоляване на нормативните и институционални дефицити в устройството на Прокуратурата на Република България. Според Вас какъв следва да бъде механизмът, който да обезпечи ефективно, бързо и независимо разследване при достатъчен обществен надзор, когато е налице съмнение за извършено престъпление от страна на действащ главен прокурор? В тази връзка, ще подкрепите ли да бъдат въведени предложените в Независимия анализ на структурния и функционален модел на Прокуратурата на Република България от 2016 г. мерки за ефективно разследване и отчетност на главния прокурор? 3. Споделяте ли оценката на Венецианската комисия, направена в становището ѝ от 2017 г., относно необходимостта от сериозна реформа на модела на прокуратурата, като се има предвид констатацията на Комисията, че „в бившите социалистически страни съществува институционално наследство на силно овластени прокурорски системи, които поставят в опасност независимостта на съдиите“? Ще подкрепите ли предложените в становището на  Венецианската комисия мерки за ефективно разследване и въвеждане на процедура за импийчмънт на главния прокурор, сред които са: 4. Бихте ли подкрепил инициатива за ограничаване на функцията на прокуратурата по общия надзор за законност, както е препоръчано в становището на  Венецианската комисия от 2017 г. (§ 41-43)? 5. По време на работата Ви като административен ръководител на Специализираната прокуратура, а след това и като заместник на главния прокурор, заявихте, че прокуратурата следва да се отвори към гражданите, включително и като изнася пред медиите материали по разследването. В тази връзка: 6. В концепцията си, по подобие на концепцията на настоящия главен прокурор, застъпвате виждането за сътрудничество на българската прокуратура с медиите и неправителствените организации. В случай че бъдете избран за главен прокурор ангажирате ли се да организирате периодични Ваши изслушвания с възможност за отговаряне на поставени въпроси от медиите и НПО сектора? Ако отговорът Ви е положителен, какъв би бил предложеният от Вас формат? 7. Като наблюдаващ прокурор по делото „КТБ“ в Специализирания съд (дело 2209/2017) считате ли, че лицето Делян Славчев Пеевски следва да бъде разпитано и в какво процесуално качество? 8. В Годишния доклад за прилагане на закона и за дейността на прокуратурата за 2018 г. като причини за постановяване на оправдателни присъди се посочват: В доклада се посочват и причините за връщане на делата, сред които: Считате ли, че тези резултати могат да бъдат определени като незадоволителни и каква отговорност ще поемете за работата на прокуратурата в качеството си на административен ръководител, а след това и като заместник на главния прокурор? В случай че бъдете избран за главен прокурор какви конкретни мерки за подобряване на резултатите ще предприемете? 9. Според последния Доклад на Европейската комисия за ефикасността на правосъдието на страните членки на Съвета на Европа (CEPEJ) в България броят прокурори на 100 хиляди граждани е най-висок, с коефициент 21,3 при среден брой прокурори на 100 хиляди граждани за всички изследвани страни от 11,7. Отново по данни от този доклад натовареността на българските прокурори е с коефициент 1,8 при средна за всички страни 3,1. Спомагателният персонал в българската прокуратура е най-висок за всички изследвани държави с коефициент 40,5. Какви мерки ще предприемете, за да повишите ефикасността на българската прокуратура?", "date": "2019.10.19", "title": "Въпросите към кандидата Гешев"}
{"url": "https://clubz.bg/89312-velikobritaniq_nqma_da_iska_po_dylyg_prehoden_period_sled_brekzit", "text": "Великобритания не възнамерява да иска по-дълъг от предвидения преходен период след Брекзит до декември 2020 година, заяви пред Би Би Си нюз (BBC News) министърът за Брекзита Стивън Баркли, цитиран от Ройтерс. Запитан дали премиерът Борис Джонсън ще поиска от Европейския съюз да отложи Брекзита след определената дата, 31 октомври, ако законът го изисква, Баркли отговори, че Джонсън ще спази закона. В четвъртък след дълга нощ на преговори ЕС и Великобритания обявиха, че най-после е постигнато споразумение за излизането на Обединеното кралство от ЕС. Преговарящите страни са се разбрали да приемат преразгледани протокол за Ирландия и Северна Ирландия и политическа декларация за напускането на Обединеното кралство, съобщи Юнкер в писмо до председателя на Европейския съвет Доналд Туск. Юнкер: Няма нужда от отсрочка на „Брекзит“ Протоколът за остров Ирландия означава на практика премахване на предпазния механизъм, известен като backstop. По искане на ЕС в Ирландско море ще бъде създадена митническа и регулативна граница. Това означава, че за Северна Ирландия ще важат определен брой митнически регламенти на ЕС, свързани със стоките. Провинцията обаче ще остане част от митническата територия на Обединеното кралство. Брекзит: Как стоят нещата у дома за сделката на Джонсън? Дали обаче споразумението ще бъде одобрено от британския парламент е отделна битка, която предстои. Борис Джонсън активно се опитва да убеди депутати от Камарата на общините да подкрепят сделката му, като се очаква вотът да бъде изключително оспорван. За да бъде прието, споразумението трябва трябва да бъде подкрепено от 320 депутати. В долната камара има 287 консерватори и премиерът ще трябва да наложи пълна партийна дисциплина. По данни на \"Гардиън\" Джонсън със сигурност може да разчита на 259 от тях, което означава, че му липсват 61 депутати. За 71 депутати, които не са консерватори, не се знае как ще гласуват. Брекзит: Как стоят нещата у дома за сделката на Джонсън?", "date": "2019.10.19", "title": "Великобритания няма да иска по-дълъг преходен период след Брекзит"}
{"url": "https://clubz.bg/89243-vyzmojen_li_e_svqt_bez_glupaci", "text": "Всеки е виждал глупости, чувал е, чел е всеки ден, без изключение. И в същото време всеки ги върши, мисли и изрича. Всички в един или в друг случай сме се държали като глупаци, изтърсвали сме по някоя простотия, без от това да е имало кой знае какви последици. Важното е да го осъзнаеш и да съжалиш, че си го направил, защото да се греши е човешко, а признатата грешка е наполовина извинена. Винаги си глупак според някого, но рядко според самия себе си... Освен за тихото ежедневно бръмчене на глупостта, за жалост трябва да държим сметка и за мощния рев на състезателните глупаци, на високопоставените глупаци, на величията. В тези глупаци, с които се сблъскваме в работата или в семейството, няма нищо смешно и забавно. Те ни ужасяват и ни тормозят с упоритата си, мръсна простащина и с наглата си арогантност. Те винаги оцеляват, охотно подписват и с един замах на перото зачеркват мнението ни, нашите чувства, достойнството ни. Омърсяват самочувствието ни и поставят на изпитание вярата ни в каквато и да е справедливост в този низък свят. В тях – дори и при много доброжелателство – отказваме да видим свои близки. Глупостта е неспазено обещание, обещание за интелигентност и доверие, предадено от глупака – предател на човешкия род. Глупакът е тъп, той е „животно“! Би ни се искало да го обичаме, да стане наш приятел, но глупакът не е на нужната висота – сиреч на нашата. Той страда от болест, за която няма лек. И понеже отказва да се лекува, убеден, че е единственият едноок в свят от слепци, трагикомедията е пълна. Няма нищо учудващо, че зомбито привлича със своето подобие на живот, с интелектуалното си нищожество и с основния си повелителен стремеж да принизи живите, героите, добрите хора до своето положение. Как направихте така, че да (не) ви платят? В крайна сметка глупакът иска и вас също да лиши от ум: загубеняците няма да ви пропуснат. Върхът при простака е, че понякога той е интелигентен, във всеки случай е образован: той би изгорил доста книги заедно с авторите им в името на друга книга, на някаква идеология или на това, което са му втълпили велики учители (тъпаци или не) – до такава степен притежава умението да превръща своята читателска мрежа в решетка на клетка. Истинският, съвършеният простак ви осъжда без предупреждение, веднага, без облекчаващи вината обстоятелства, само въз основа на вярата в привидностите, която – отгоре на всичкото – едва провижда през капаците на очите си. Умее да се покаже усърден, за да привлече себеподобните си, да организира линчуване в името на добродетелта, приличието, уважението. Глупакът преследва само ако е в глутница, а мисленето му е стадно. „Множественото число не струва нищо на човека и щом има повече от четирима, става банда от глупаци“, пееше Жорж Брасенс. А също и: „Слава на онзи, който, като няма свят и свещен идеал, / поне не досажда на съседите си.“ Уви! Колкото до съседите, те невинаги се лишават от удоволствието да досаждат! Понеже не е доволен, че ви е направил нещастни, досадният тъпак ще е доволен от себе си. Непоклатим. Имунизиран против колебанието. Убеден в пълното си право. Щастливият малоумник ще ви направи на парчета, без да си счупи главата. Глупакът смята собствените си убеждения за истини, издълбани в мрамор, при положение че всяко познание се изгражда върху пясък. Съмнението подлудява, увереността затъпява – трябва да избереш своя лагер. Простакът знае всичко по-добре от вас, включително какво трябва да мислите, да чувствате, какво да правите с десетте си пръста, как трябва да гласувате. Той ви познава по-добре от самия вас и знае кое е добро за вас. Ако не сте съгласен, ще ви презре, ще ви обижда, ще ви нарани в буквален или преносен смисъл – за ваше добро. И ако може да си позволи безнаказано да рискува в името на един по-висш идеал, може би ще посегне и на този боклук, какъвто е за него вашият живот. Горчива истина – законната отбрана е клопка. Опитайте се да вразумите глупака, да го промените – изгубени сте! Защото ако смятате, че е ваш дълг да го поправите, то тогава и вие също претендирате, че знаете как трябва да мисли той, как трябва да се държи... очевидно като вас. И ето че и вие сте станали глупаци. (...) Излишно е да добавям, че ако наистина се смятате за по-интелигентен и по-открояващ се от средното ниво, съдбоносната диагноза не е далеч: може би сте здрав носител на глупостта, която още не е познала себе си... Изправени пред огромния материал и пълния провал, да твърдим, че можем да изучим глупостта с тази книга, би било просто още една глупост. Несъмнено трябва да сме абсолютно самонадеяни, симпатично наивни или съвършени тъпаци, за да се справим с подобна тема. Аз го знам прекрасно и все пак, нужно е един храбър тъпак да започне. С малко късмет начинанието ще се окаже просто смехотворно. А смехотворното не убива. За разлика от глупостта – тя убива! И ще ни надживее. Всъщност всички ни ще погребе. Само дано не се спусне с нас и в гроба... Писаха не само, за да се знае Последно уточнение: тези разсъждения за глупаците важат и за глупачките. Дамите да се успокоят! Уви, няма единият пол да го отнася заради другия... И така, заявявам, о, глупаци от всички видове и всевъзможни глупачки, вятърничави тъпанари, пасмина тъпунгерки, готини смотаняци, тъжни пуйки, мръсни простаци, пълни простакеси, гадни отрепки, кратуни и лейки, простакендели и тъпачки, малоумници и безмозъчници, гъски, тикви, дришльовци, лапнишарани, лайномети, бунаци, балъци и балъчки, будали, чукундури, ръбове, чайници, кифли, гъски, патки, кокошки, тъпи крави, овци, рендета, дойде вашият час: тази книга говори само за вас. Но вие няма да се познаете в нея... Ваш предан глупак \n\tЖан-Франсоа Мармион Писаха не само, за да се знае", "date": "2019.10.19", "title": "Възможен ли е свят без глупаци?"}
{"url": "https://clubz.bg/89313-sasht_vtvyrdqvat_sankciite_sreshtu_turizma_v_kuba", "text": "Съединените щати засилиха още повече санкциите си срещу жизненоважния за Куба туристически сектор, ограничавайки възможностите на авиокомпаниите да наемат самолети, предаде Франс прес. Американското министерство на търговията обяви, че ще отнеме лицензите на американски компании, даващи под наем самолети на кубински авиокомпании, като ще отхвърля техни бъдещи молби за възобновяване на лицензите. Тръмп се закани да наказва европейските инвеститори в Куба Вашингтон прилага икономическо ембарго срещу Куба от 1962 година, а сега прави всичко възможно, за да принуди Хавана да спре да подкрепя правителството на президента Николас Мадуро във Венецуела, когото САЩ искат да отстранят от власт. Вчерашното решение за втвърдяване на санкциите разширява и ограниченията за вноса от Куба и за американските стоки, които могат да бъдат продавани на острова. Куба въведе таван на цените на хранителните стоки През юни американският президент Доналд Тръмп, който засили санкциите срещу Куба след идването си на власт, обяви забрана за акостиране на американски круизни кораби на острова. Куба въведе таван на цените на хранителните стоки", "date": "2019.10.19", "title": "САЩ втвърдяват санкциите срещу туризма в Куба"}
{"url": "https://clubz.bg/89294-%E2%80%9Eizgubeni_vryzki%E2%80%9C_%E2%80%93_skritoto_poslanie_na_depresiqta", "text": "Запитах се какво ли бих казал днес – след всичко, което бях научил – на своето аз от онези години, ако можех да се върна назад във времето и да разговарям с него, преди да изпие още там първата си таблетка. Надявам се, че бих се опитал да разкажа на онова момче една история за неговите страдания, която е по-откровена. Щях да му кажа, че онова, което са му казвали до този момент, е лъжа. Това не означава, че антидепресантите са нещо лошо – някои учени, на които може да се има доверие, твърдят, че те осигуряват временно облекчение на макар и малък брой пациенти и не трябва да се отричат изцяло. Лъжата е в твърдението, че депресията се причинява от химичен дисбаланс в мозъка и че основното решение, което може да помогне на повечето хора, са химичните антидепресанти. Тази лъжа е донесла на фармацевтичните корпорации над 100 милиарда долара и това е една от основните причини да бъде повтаряна. Щях да му кажа, че истината е известна на учените от много десетилетия. Депресията и тревожността имат три типа причини – биологически, психологически и социални. Всички те са реални и нито една от тях не може да се сведе до елементарната идея за химичен дисбаланс. Социалните и психологическите фактори дълго са пренебрегвани, макар да изглежда, че в тяхно отсъствие биологическите не са достатъчни. Щях да му обясня, че това не е някаква смахната авангардна теория. Това е официалното заключение на водещите медицински организации. Световната здравна организация – водещата медицинска институция в света – още през 2011 г. обобщава данните по следния начин: „Психичното здраве е продукт на действието на социални фактори: неговото наличие или отсъствие е преди всичко социален индикатор и съответно изисква обществени, а не индивидуални усилия.“ Организиране на хаоса В официалното си обръщение по повод на Световния ден на здравето Организацията на обединените нации обявява, че „доминиращият биомедицински наратив за депресията“ се основава на „пристрастна и избирателна употреба на наличните данни“ и „вреди повече, отколкото помага, несъвместим е с разбирането за здравето като човешко право и трябва да бъде изоставен“. Налице е „разрастващ се корпус от данни“, казва се в документа, че има по-дълбоки причини за депресията, съответно, макар лекарствените средства да имат своята роля, ние трябва да спрем да ги използваме „за решаване на въпроси, които са тясно свързани със социални проблеми“.  Така че бих казал на онова момче, че тези открития имат цял куп следствия, свързани с болката, която изпитва. Ти не си машина, в която нещо се е повредило. Ти си животно, чиито потребности не са удовлетворени. Имаш нужда от общност. Имаш нужда от смислени ценности, не от онези заместители, с които те тъпчат през целия ти живот, обяснявайки ти, че щастието е в парите и купуването на разни неща. Имаш нужда от смислена работа. Имаш нужда да бъдеш сред природата. Имаш нужда да се чувстваш уважаван. Имаш нужда от сигурно бъдеще. Имаш нужда от връзка с всички тези неща. Имаш нужда да се освободиш от срама, който може да изпитваш заради това, че с теб са се отнасяли зле. Всеки човек има тези потребности. В нашата култура се справяме относително добре с удовлетворяването на телесните потребности – почти никой не умира от глад например, което е изключително постижение. Само че сме забравили как да удовлетворяваме психологическите потребности. Това е истинската причина ти и толкова много хора около теб да страдате от депресия и тревожност. Страданията ти не са предизвикани от химичен дисбаланс в мозъка. Страдаш заради социални и духовни дисбаланси, предизвикани от начина ни на живот. Въпреки всичко, което са ти казвали до този момент, проблемът не е в серотонина, а в обществото. Не е в твоя мозък, а в болката, която изпитваш. Биологически фактори могат да утежнят страданията ти, това е безспорно. Не те обаче ги причиняват. Не те са двигателят на депресията. Не с тях е свързано нейното обяснение и лечение. Как направихте така, че да (не) ви платят? Тъй като са ти предлагали погрешно обяснение за твоята депресия и тревожност, ти търсиш погрешно решение. Казали са ти, че проблемът е в секрецията на химически вещества в мозъка, затова не търсиш проблеми в живота, в душата и в средата си, не се стремиш да ги промениш. Станал си пленник на една приказка, в която главен герой е серотонинът. Опитваш се да се отървеш от чувството на потиснатост, което извира отвътре. Това обаче няма да стане, освен ако не се опиташ да се отървеш от онова, което те потиска в живота ти. Не, ще кажа на своето по-младо аз, страданието ти не се дължи на повреда. То е сигнал, един необходим сигнал. Знам, че ти е трудно да повярваш в това, ще му кажа тогава, защото знам колко дълбоко прониква страданието ти. Само че то не е твой враг, колкото и да е болезнено (боже, знам колко боли). То е твой съюзник, който ти казва да спреш да си пропиляваш живота и ти сочи пътя към по-пълноценен начин на съществуване. След това ще му кажа, че пътят му напред се разклонява. Може да се опита да заглуши този сигнал. Това означава още много пропилени години, изпълнени с болка. Или пък може да се вслуша в него и да се остави той да го води – далеч от нещата, които ни нараняват и изцеждат нашите сили, към онези неща, които удовлетворяват нашите реални потребности. Как направихте така, че да (не) ви платят?", "date": "2019.10.19", "title": "„Изгубени връзки“ – скритото послание на депресията"}
{"url": "https://clubz.bg/89317-182_ma_postradali_pri_snoshtnite_protesti_v_katalunq", "text": "Снощното насилие по време на протестите в Барселона прерасна в хаос, при който пострадаха 152-ма души, а общо броят на ранените при сблъсъците в цяла Каталуния е 182, предаде Франс прес. Задържаните в областта са 83-ма, съобщи министерството на вътрешните работи. Обща стачка в Барселона, половин милион на улицата (СНИМКИ) Тази сутрин миризма на изгоряло още се стелеше в центъра на Барселона близо до площад \"Уркинаона\", където продължава почистването на множеството парчета от изпочупени при снощните сблъсъци предмети, камъни, счупени стъкла и гилзи от гумени патрони. Десетки павета са изтръгнати от тротоарите. В самия център на града радикални привърженици на сепаратистите влязоха в сблъсък със силите на реда, хвърляйки камъни и метални предмети. Полицията отвърна с гумени куршуми и сълзотворен газ. Множество огньове бяха запалени и бяха издигнати барикади на петия ден от мобилизацията срещу тежките съдебни присъди за лидерите на сепаратистите заради ролята им опита за отделяне на областта през октомври 2017 година. 100 години затвор за каталунските сепаратисти От понеделник до вчера всяка вечер градът се превръщаше в цена на ожесточени сблъсъци. Преди вчерашните изблици на насилие над 500 000 души демонстрираха мирно в Барселона след общата стачка през деня. Тази сутрин автомагистрала АР7 е затворена в посока от Франция за Испания близо до границата заради демонстрация на сепаратисти. 100 години затвор за каталунските сепаратисти", "date": "2019.10.19", "title": "182-ма пострадали при снощните протести в Каталуня"}
{"url": "https://clubz.bg/89310-obshta_stachka_v_barselona_polovin_milion_na_ulicata_snimki", "text": "Над половин милион души тази нощ излязоха по улиците на Барселона, Испания, в обща стачка срещу присъдите на лидерите на каталунските сепаратисти, съобщи БиБиСи. 40 000 на протест в Барселона срещу осъждането на сепаратисти Над 520 хил. души блокираха града, част от които са тръгнали на митинг от 5 близки града още преди дни. С падането на нощта протестът стана все по-малко мирен и протестиращите влязоха в сблъсъци с полицията. В отговор силите за сигурност стреляха с гумени патрони, димни гранати и сълзотворен газ, както и водно оръдие. Клон на банката \"Сантандер\" бе разбит по време на хаоса, сблъсъци е имало в още 4 града в Каталуня. Протестите започнаха, след като испанския Върховен съд реши да вкара в затвора 9 от лидерите на сепаратистите за тяхната роля в проваления референдум за независимост на областта през 2017 г. Стотици полицаи са пострадали от началото на седмицата, стотици са и арестуваните протестиращи. Те могат да лежат до 6 години в затвора за действията си, предупреди местен съдия. 62-ма души са пострадали само снощи, сред които 41 в Барселона. 107 полицейски коли са пострадали, над 800 контейнера за боклук са запалени в същия период. Пучдемон се яви доброволно пред белгийски съдия Вчерашният протест започна, след като бившият каталунски премиер Карлос Пучдемон се предаде на белгийските власти след поредна заповед за неговия арест от Испания. Той избяга в Белгия след провала на референдума.   Пучдемон се яви доброволно пред белгийски съдия", "date": "2019.10.19", "title": "Обща стачка в Барселона, половин милион на улицата (СНИМКИ)"}
{"url": "https://clubz.bg/89281-sasht_veche_nqma_da_polzva_flopi_diskove_za_qdrenite_si_raketi", "text": "Както стана ясно преди няколко години, американската армия използва древни 8-инчови флопи дискове (дискети) и компютър от 70-те години в системата си за активиране на ядрени ракети. Не е шега: ядрените сили на САЩ използват флопи дискове Сега обаче американското командване се похвали със \"дигитално решение със статично дисково устройство с високи нива на сигурност\", съобщи Engadget. Сиреч - съвременна SSD памет. Тя ще се ползва в т.нар. Стратегическа автоматизирана система за командване и управление, или SACCS. Чрез нея американските ядрени сили изпращат съобщения за спешни действия от командните центрове към полевите сили, и е невъзможно да бъде хакната, именно защото е създадена преди Световната мрежа. Именно това е причината до 2016 г. тази система да не бъде ъпгрейдвана със съвременен хардуер. През 2016 г. обаче министерството на отбрата на САЩ обяви, че ще добави портативни терминали, нови процесори и нова памет към древния компютър. Не е ясно дали всичко това е изпълнено. Русия вижда риск от ядрена война. Обвинява Запада Въпреки възрастта на системата, ВВС на САЩ са много уверени в сигурността й. Инсталирането на напълно нова система всъщност би било далеч по-опасно по няколко причини. Първо, трябва някой да сертифицира системата и да гарантира, че е невъзможно да се хакне. Второ, съвременният софтуер и хардуер е много по-склонен към бъгове и грешки. Когато става дума за памет обаче, решението на военните да сменят старите дискети е смислено - флопи дисковете са чувствителни на топлина и студ и остаряват доста бързо, пък и вече не се произвеждат нови. Ако някоя от ключовите дискети се повреди в ключов момент, това може да блокира цялата система. SSD-тата пък са далеч по-здрави, издръжливи, а и сами по себе си - невъзможни за хакване. Русия вижда риск от ядрена война. Обвинява Запада", "date": "2019.10.19", "title": "САЩ вече няма да ползва флопи дискове за ядрените си ракети"}
{"url": "https://clubz.bg/89311-v_chili_protestirat_i_palqt_zaradi_poskypvane_na_biletcheto_za_metroto", "text": "Президентът на Чили Себастиан Пинера обяви извънредно положение след вчерашните бунтове в столицата Сантяго срещу поскъпването на транспорта, предадоха световните агенции. Сблъсъците принудиха силите на реда да блокират всички станции на метрото. По-рано бяха отправени призиви гражданите да се качват в мотрисите без билети в знак на протест срещу увеличението на цените на билетите за метрото от 800 на 830 песос (1,04 евро) в пиковите часове. През януари билетите поскъпнаха с 20 песос. Протестиращи атакуваха почти всичките 164 станции на метрото, чупейки въртящите се входни прегради и бариери. Ръководството на метрото обяви, че в името на безопасността на пътниците и опазването на общественото и частно имущество мрежата няма да работи поне да понеделник. Вчера Пинера заяви пред Радио Агрикултура, че всички имат право да протестират, но не и да рушат. Метрото в Сантяго е най-модерното в Южна Америка и най-дългото - 140 километра. Спирането му вчера принуди много жители на чилийската столица да се приберат пеша у дома си, понякога на доста големи разстяния. На различни места в града протестиращите издигнаха барикади и влязоха в сблъсъци с полицията, която използва водни оръдия и сълзотворен газ. В четвъртък бяха задържани 133-ма души за разрушаване на съоръжения в метростанциите, където пораженията според ръководството на метрото възлизат между 400 и 500 милиона песос (630 000 евро). \n\tОбщественият транспорт е много използван в Сантяго, който е град с големи задръствания и силно замърсяване на въздуха.", "date": "2019.10.19", "title": "В Чили протестират и палят заради поскъпване на билетчето за метрото"}
{"url": "https://clubz.bg/89304-trymp_riskuva_da_vyrne_iranskite_qstrebi_na_vlast", "text": "В Иран нараства разочарованието от \"ядрената сделка\", сключена през 2015 г. От четири години броят на подкрепящите договора за пръв път спадна под 50 на сто - това сочи допитване, осъществено от Центъра за изследвания на международните отношения и сигурността в Мериленд съвместно с ИранПол. В Иран падат и рейтингите на президента, работил върху сделката. Експертните среди правят извода, че в страната набират сила симпатизантите на \"ястребовата политика\", пише в анализ “Независимая газета”, цитирана от БТА. Президентът Доналд Тръмп изтегли САЩ от ядрената сделка и възобнови икономическите санкции срещу Иран, на които тя беше сложила край през 2015 г. след 12-годишно прилагане. Възобновените ограничителни мерки доведоха до сериозни икономически затруднения в ислямската република и недоволство от сегашното ѝ умерено ръководство. Към днешна дата броят на иранците, одобряващи \"ядреното споразумение\", е спаднал на 42 процента. През август 2015 г. при аналогични анкети на Центъра за изследвания на международните отношения и сигурността в Мериленд и консултантската компания ИранПол (IranPoll) този показател достигаше 85 на сто. Едва 12 процента от запитаните тази година казват, че решително подкрепят сделката. Близо 59 процента заявяват, че Иран трябва да се оттегли от Съвместния всеобхватен план за действия (СВПД) точно сега. Три четвърти от участниците смятат да подкрепят нови преговори със САЩ на многостранна основа, ако те се върнат в СВПД. А 51 на сто от иранците биха одобрили двустранни преговори със Съединените щати. Командващият силите \"Кудс\" от Корпуса на гвардейците на ислямската революция (КГИР) Касем Солеймани е най-популярният човек в ръководството на Иран - 8 от всеки 10 запитани имат положително мнение за него. Както личи, иранците гледат с добро око и на оглавяващия съдебната система Ебрахим Раиси, изгубил изборите от 2017 г. срещу днешния президент Хасан Рохани. Две трети от иранците одобряват Раиси. На неговия фон самият Рохани губи позиции - положителна оценка му дават малко под половината анкетирани (42 на сто). Само 11 процента от иранците решително подкрепят своя президент, докато през 2015 г. така отговаряха над 60 на сто. Отслабват и позициите на един негов привърженик, външния министър Мохамад Джавад Зариф. Рейтингът му достига 67 на сто, но решителна подкрепа за него декларират едва 26 процента - срещу 56 на сто през 2015 г. Рохани и Зариф са смятани за членове на условно реформаторския лагер. Ако погледнем социологическо проучване на същите изследователи от 2017 г., правено в контекста на президентските избори, става ясно, че хората са виждали в действащия лидер човек, способен да подобри отношенията на Иран с другите държави. Тогава учените свързваха тенденцията към постепенен спад в популярността му с безработицата в Ислямската република. Шестима от 10 запитани казваха, че тъкмо Рохани не успява да надвие проблема с работните места. През 2017 г. повечето участници (8 от всеки 10) заявяваха, че намаляването на безработицата трябва да е приоритет за президента през следващите четири години. А в днешното проучване огромното мнозинство анкетирани подкрепят новата политика на правителството - постепенен отказ от редица ангажименти в рамките на СВПД и скъсване на споразумението - при положение че другите страни не положат усилия. Изследователите признават, че новата тактика на Техеран е по-популярна от тактиката на изчакване. Четвърт от запитаните наистина оценяват положително европейските усилия за създаване на канали за търговия с Иран, но според явното мнозинство тези опити всъщност остават само на хартия. Интерес буди и друг момент. Четирима от пет анкетирани твърдят, че дейността на КГИР, участващ във военните операции на Иран в чужбина, като цяло е донесла на страната повече сигурност. Този показател е нараснал от месец май. Допитването е било проведено по телефона през април, май, август и октомври. Статистическата грешка е 3,1 процента. Независимо че точността на подобни проучвания, в страни с общества от затворен тип, по принцип е повод за скептицизъм, те представляват известен интерес. Смята се, че анкетите в места като Иран са необходими, за да се схванат основните тенденции. Данните на Центъра за изследвания на международните отношения и сигурността в Мериленд, получени съвместно с ИранПол, са любопитни заради спада в подкрепата за СВПД и отказа от всяко ново споразумение, което САЩ биха желали да предложат като алтернатива на \"ядрената сделка\" от 2015 г. Учудващ е и фактът, че най-голямо одобрение сред иранците сега получава Япония (70 на сто); следват Китай с 58 на сто и Русия с 57 процента. Според вашингтонския Атлантически съвет (чиято дейност е призната за нежелана в Руската федерация, бел. на вестника), в резултатите прозират възгледите на иранското общество за някои политически фракции. Тя обръща внимание и на важна подробност от проучването - за запазване на членството на Иран в Договора за неразпространение на ядрените оръжия се изказват три четвърти от участниците. \"Това означава, че Иран никога няма да може да разработи ядрени оръжия\", заключава Слейвин.  ", "date": "2019.10.19", "title": "Тръмп рискува да върне иранските \"ястреби\" на власт"}
