{"url": "http://clubz.bg/75259-doklad_rusnakyt_bie_jena_si_beznakazano", "text": "Руснакът може да убива и никой не го спира. Владимир Путин хвали рускините като най-красивите и горди жени. Всекидневието им обаче често е мрачно, пише швейцарският в.  Когато за пръв път Ирина беше бита от съпруга си, успешен инженер, роднини и приятели я посъветваха да изчака по-добри времена. Най-вероятно тя е провокирала мъжа си. Алексей обаче така беше бил Ирина, че се наложи настаняване в болница с рани по главата и хематоми по тялото. Тя подаде молба за развод, но съдията не бързаше. Непрестанно я съветваше да се помири със съпруга си. През това време Алексей я би 18 пъти, дори непосредствено пред съдебната зала. Ирина многократно беше откарвана в болница, един път дори с два изтръгнати нокътя. Тя подаде 8 жалби в полицията, но така и не беше заведено следствие. Накрая ангажира адвокат, но съдът не прие някои от обвиненията. Накрая Алексей беше осъден на 120 часа общественополезен труд. Сега Ирина е решена да се обърне към Европейския съд по правата на човека. Примерно на 36-годишната Яна. В град Орьол в Западна Русия тя вика по телефона полиция на помощ след побой от съпруга й. Отговорът е: Яна отчаяно обяснява, че мъжът й ще я убие, но получава отговор: 40 минути по-късно Яна е мъртва. По неофициална статистика всяка година в Русия 14 000 жени биват убивани, в повечето случаи от собствените им съпрузи. Това са почти 40 жертви на ден. Според правозащитници насилие срещу жени се упражнява по цял свят, но едва ли има друга държава, която да отказва да направи нещо, както Русия. При това преди четири години в руския парламент беше внесен законопроект срещу домашното насилие. Когато президентът Путин, който иначе хвали рускините като най-красивите и горди жени, в началото на третия си мандат премести ударението върху защитата на семейството и други «традиционни ценности», това окрили консервативните сили в страната. Проектозаконът беше блокиран, а действащото законодателство смекчено. Путин: Русофобията и пещерният национализъм са опасни Междувременно домашното насилие в Русия не е престъпно деяние, а нарушаване на обществения ред, поне докато при побой не се трошат кости и не се случва повече от един път годишно. В повечето случаи домашното насилие се наказва с глоба и не е рядкост тя да се плаща от семейната банкова сметка или дори от самата жена. Когато мъж бие и измъчва съпругата си, последиците са като при неправилно паркиране, заявява боркинята за човешки права Юлия Горбунова, авторка на доклада на “Human Rights Watch”. Мъжете насилници са наясно, че домашното насилие не е престъпление, приемат го като индулгенция. В доклада на Горбунова жени разказват, че насилниците им са били абсолютно сигурни, че никой няма да се притече на помощ на жертвата. Изхождайки от законодателството, ръцете са вързани дори на онези полицаи, които искат да изпълняват задълженията си. Икономически много жени са зависими от съпрузите си, особено ако семейството има деца. Изключено е да наемеш жилище. А и да се предлагат на пазара жилища, те са прекалено скъпи. Повечето семейства са принудени да делят двустаен апартамент с възрастните – баби и дядовци. Ако жена напусне мъжа си побойник, има опция да бъде настанена в държавни приюти за жени. Но това е само в големите градове, а местата са ограничени на няколкостотин. Още по-лошото е, че много легла остават незаети, тъй като изискванията за настаняване са абсурдни. Изискват се куп документи, за да можеш изобщо да подадеш молба. Альона е събрала всички документи, но според доклада е трябвало да чака цял месец решението на дом за настаняване на жени в град Самара. През това време съпругът й ставал все по-брутален. Накрая е получила отказ. Заради буйствата на мъжа й било опасно да я настанят в дома. Альона е имала щастие в нещастието. Намерила си е място в частен дом за малтретирани жени в друга част на страната. За много други жени не остава нищо друго, освен да се върнат в семейното жилище, където мъченичеството им продължава.", "date": "2018.11.01", "title": "Доклад: Руснакът бие жена си безнаказано"}
{"url": "http://clubz.bg/75268-rusiq_zabrani_film_v_kojto_amerikanci_spasqvat_ruskiq_prezident", "text": "Руското министерство на културата спря разпространението по кината на холивудския филм \"Убиец на ловци\" (\"Hunter Killer\"), предаде Франс прес, цитирана от БТА. Във филма американски войници спасяват руския президент с цел предотвратяване на Трета световна война. Министерството на културата изтъкна, че филмът е спрян по административни причини. Филмът е адаптация по книгата на Джордж Уолъс и Дон Кийт \"Убиец на ловци\", в която се разказва историята на неопитен командир на американска подводница, принуден да сътрудничи с група морски тюлени, за да спасят руския президент. Последният е държан за заложник от руски терористи, предвождани от министъра на отбраната. Терористите подготвят държавен преврат и заплашват да започнат Трета световна война. Филмът, в който участва актьорът Гари Олдман, трябваше да бъде излъчен в 850 киносалона в Русия. Миналия месец филмът бе забранен и в Украйна, по силата на закон, забраняващ филмите, в които се възхвалява руската армия.", "date": "2018.11.01", "title": "Русия забрани филм, в който американци спасяват руския президент"}
{"url": "http://clubz.bg/75266-viktorio_pqh_na_malkata_zajchenceto_bqlo_tq_samo_na_nego_zaspiva", "text": "Съдия Атанас Н. Атанасов от СГС проведе забележителен (и покъртителен) разпит на Викторио Александров днес. Макар в рамките на мярката за неотклонение да не е длъжен да вниква в детайли, довели до смъртта на 1-годишната Никол Алексанрова и майка й Дарина Министерска, съдията остави задържания половин час да говори почти сам. Викторио (26 г.) пред очите на свелите си глава родители подредено и прецизно, с точност, типична за сотаджия (или полицай), включваща фрази като \"пристигнах на адреса\", ясни спомени дори за квадратури на помещения, имена на бензиностанции и др., разказа за разпада на връзката им с 23-годишната Дарина и случилото се на 29 октомври. Представяме го почти без съкращения След като съдията попита Викторио психически как се чувста, той отговори, че понякога неговата приятелка му казвала, че е \"влюбена в шизофреник\". Но иначе бил добре, изключая физически (младият мъж бе с тампон на главата, където го е одраскал куршум при т. нар. му опит за самоубийство, б.а.) Въпреки неподлежащите на коментар - поне на пръв поглед доказателства на прокуратурата - намерените гилзи, съвпадението им с раните, откритото писмо, в което Викторио пише на родителите си, че се кани да избяга в чужбина, показанията на свидетели и факта, че е лабилен и трябва да е в ареста, съдията му даде думата. След като се уговориха, че на 25-и октомври Викторио е бил изгонен от апартамента в \"Надежда\" късно по нощите въпросът бе - какво се е случило. \"Дълго е. Разказът ще бъде от 10-15 минути - каза младият мъж. - Предишната вечер (т.е. 28 октомври) имахме спорове с моята прителка Дарина. Тя искаше да отида да видя детето аз помолих баща ми да дойде с мен Отидох да видя детето и взех моята дъщеричка и отидох в съсдната стая. Тяв беше баща й да разговарят - да няма излишно напрежение . С Дарина от известно време имахме спорове. Бях се изнесъл на 25-и същия ден, по-скоро през нощта към 11 ч. На 25-и си тръгнах със скандал напълно доброволно, без никакви действия от моя страна и т.н. Оставих ключовете от апартамента, взех си багажа, сакове... В следващите дни сме се виждали всеки ден 6-8-10 часа. На 26 и 27-и имах възмоност да накхраня два пъти детето си, да я приспя, да си играя два дни с нея. Да купя мокри кърпички за детето и всичко необходимо, докато мен ме няма да може да води нормално отглеждане, без да се лишава от нещо. Имах намерение да не се притеснява тя финансово, понеже не взимаше голямо майчиство - докато мен ме няма. Та, на 26 и 27-и прекарахме деня заедно без абсолютно никакви проблеми. Почти все едно бяхме заедно – все едно не съм си тръгвал от апартамента. Нито скандали, нито е имало заплахи На 28-и бях дневна смяна – от 7:15 до 19:15 ч. В 19:35 бях в гаража който е на \"Данаил Николаев\", премирах, взех си автомобила, отидох да взема баща ми и с Дарина да говоря евентуално какво ще правим оттук нататък. Пристигнах с баща ми заедно... В понеделник баща й беше силно афекитран и търсеше повод да се заяжда и да провокира агресия в мен. 30-40 мин аз се занимавах с дъщеря ми, без да обръщам никакво внимание на разговора, който течеше в хола (т.е. - между родителите и Дарина, б.а.). Отивам в хола и питам дали е готово, защото е време да нахраня детето. Баща й спомена нещо, но аз казах, че единственото, което сме си говорили с Дарина... Споменах нещо, което засегна баща й по един начин и започа спор. Аз се базирах изцяло на факти, които Дарина ми е разказвала и те просто не приеха моето мнение. Поспорихме малко. Баща ми излезе през това време, а баща й отиде в детската стая. И се извиних по най-учтивия начин - казах, че не съм прав и също съм афектиран от тези действия, защото съм изхвърлен от този апртамент посред нощ, защто ми се казва, че ще ми вземе детето и повече никога няма да го видя... Понеже с техните имаше дори спорове за името на дъщеря ми - майката на Дарина не признаваше моята фамилия и искаше детето да носи името Никол Викторио Министерска. Тези заплахи продължиха. (Тук той се отклонява, че запознал баща й с \"някои факти от нейния живот\", които дори и той не знаел. Според Викторио така той му доказал кротко \"цялата истина\" и че дори и сам да има вина, Дарина не казвала абсолютно цялата истина дори пред родата.) - Не, скарахме се. Баща й взе повод да се скара с мен, аз реших да си тръгна, Дарина ме помоли също да си тръгна. Отидох в апартамента ни в кв \"Х. Димитър\". Преди да си легна, продължихме чата във фейсбук с Дарина - за това какво се е случило и защо така. Аз казах, че не искам да има конфронтация и съм готов да се разберем по мирен начин и както тя реши. Тя имаше намерение за споразумение за виждане на детето и родителските ми права. (След това той - по думите му си легнал, на 29-и се събудил нормално, само майка му звъняла да го чуе къде е и дали е добре.) Малко по-късно започнахме чат с Дари как е детето - спала ли е, акала ли е, яла ли е. Имахме непрекъснати спорове с моята бивша прителка, че не справя с грижите за детето, което мога да удостоверя с факти, както и за нейното малтретиране, което също мога да установя с факти. Като всеки норамлен баща се интересувах как е тя – какво прави, дали случайно не е болна, не се ударила... (Чатът обаче \"не тръгнал добре\". Двамата се скарали освен за другото и за нещата, които мъжът плаща - телевизията, интернета и СОТ, който му бил на отстъпка като за служител. Той поискал да ги прекрати, за да си ги прехвърли тя на нейно име, защото \"не трябва да покривам всички сметки, които не са пряко свързани с отглеждането на детето. А тв и интернет не са пряко свързани\"). Имахме и спор за кучето, което тя намери през април, 2017 г., около град Елин Пелин на бензиностанция \"Пегас\", което до този момент се отглеждаше в моето семейство. Това куче е нейно и нейна отговорност. След като стигнахме до момента, че ще приключим нашите отношения с изключение на тези за дъщеря ми, аз считах, че е редно кучето, което е нейно, да отиде при нея. Тя се съгласи с това, без да го оспорва. Понеже тя каза, че повече никога няма да видя детето и споразумението ще бъде направено по най-лошия вариант за мен... - Това не го чувам за първи път. Ако и на вас (обръща се пряко към съдията, б.а.) ви казват, че ако не изпълнявате това, това и това, вие няма да си видите детето и ще бъдете изхвърлен от апартамента, в който живеете, предполагам, че и вас това би ви ядосало. Възнамерявах да се разбираме с нея до подписване на споразумение за виждане на детето. Аз й обявих, че предишната вечер Дарина не мислеше тези неща и искаше само едно: аз да бъда изгонен от апартамента и да бъде заличен достъпът до детето по всеки възможен начин. По думите на баща й – че те си имат достатъчно пари и не е необходимо аз да й помагам. - Да, да - малко след телефонния разговор аз й казах, че ще отведа кучето... (тук не се разбира) Но просто реших, че това голямо куче, порода ротвайлер е някаква опасност за моето дете. Все пак е голямо куче, а нашето дете е още малка и не знае как да се пази. Реших да отида да й кажа, че кучето в колата...(не се разбира). И ако имам възможност и за половин-един час да видя дъщеря си. (После той разказва как трудно се намират места за спиране, понеже времето било хубаво, а са точно да Северния парк, как след това позвънил на звънеца и Дарина го пуснала.) През това време детето беше в хола и видя, че аз идвам. Изключително много се зарадва като всяка дъщеря, която види баща си. С високо вдигнати ръчички, смеейки се... През това време входната врата е - както съм аз (показва подсъдимата скамейка на около метър от банката на съдията), когато влезете вътре, от задната страна имате сухо помещение метър на метър. Дарина отвори това помещение и извади обувките ми, с които бях на кръщенето, те са ми и от бала – и каза да си вземам всичко, което е от апратамента. Дъщеричката ми стигна до вратата, избута вратата да ме види... Аз се протегнах и я гушнах. Тя (Дарина) каза, че след малко ще дойде един човек и ще има проблеми. Аз питах кой ще дойде – \"Един приятел, за да не съм сама.\" Аз й казах, че няма да се бавя. Влязох, държейки дъщеря ми прегърната в ръцете ми и говорейки. Говорейки съвсем нормални неща какво се случва. Дарина каза: \"Това, което беше, е всичко между нас - каквото било-било, всичко приключва тук и сега. Ще се виждаме само след изпълнението на споразумение в съда. Уведоми ме, че трима адвокати независимо един от други пишат това споразумение. Аз й казах, че съм готов да подпиша споразумението, но да виждам дъщеря си, както сме говорили – според споразумението. През това време отстъпих крачка назад, защото Дарина отиде, взе един плик и взе да разглабя устройствата за телевизия, интернет в плика. Като крещеше: \"Нали това искаше, толкова ли не може да изчакаш, аз как ще се справя без интернет, как ще комуникирам с теб без интернет?!\" Все пак казах, че телефонът може да се ползва и без интернет. Тя ми каза, че не иска да разговаря с мен, иска да се виждаме само в присъствието на адвокат. Обяснавам моите действия спрямо детето: Тъй като аз работя дневна, нощна и 3 почивам. Тези 4 дни, в които аз съм вкъщи - включително преди нощната, - това означава, че детето беше оставено на моите грижи. Последните действия бяха, тъй като нейното семейство беше на почивка в Египет... (Тук съдията го подканя да се върнат на случилото се на 29-и в апартамента в \"Надежда\".) Дарина ми каза, че човекът идва и трябва да си тръгна, за да не стане проблем. Аз й казвам: \"Аз съм дошъл с добро и си тръгвам с добро\". През това време... Ядоса се.... Била с боклук. Тя каза още, че ако съдът определи, тя ще плати разноските на моята страна по делото. В този момент тя изтръгна детето ми от ръцете... По начин, който ми остави изключително голяма травма, защото аз не съм такъв човек. Тя да изтръгва така детето! Малката се разпака. И оттам нататък помня от действията си само как бягам по стълбите в посока парка. - - Да, пистолетът ми \"Смит и Уесън\" (после пояснява хладно и ясно, че той не е служебен, а законно притежаван, лично негов) - Защото аз си го нося в чантичката с документи. В конкретния случай го взех, защото на 25-и, когато бях изхвърлен, тя ме изхвърли със заплаха – присъстваха няколко човека, доколкото разбрах е уведомено 2-ро районно (всъщност има жалба от Викторио срещу Дарина в 5-о РПУ). И малко по-късно пристига лицето Антон - той е семеен приятел на Георги и Ваня Министерски. - Г-н съдия, нямам спомен за действията си. Следващите ми напълно ясни спомени са как съм прегърнал детето и как тичам по стълбите. Много по-късно успях да си разясня. - Че може би съм... Дарина и провокиран... и може би безсилен, лишен от... Че може би ще изгубя най-скъпото нещо в живота си. - Помня, че бяхме в парка, говорехме. Разхождахме се... (между убийството на Дарина и на малката има повече от 7 часа, б.а.) Видях, че е студено. Съблякох горнището си и я завих, като непрекъсанто следях нослето, ръчичките и ушичките. Забавлявахме се - с камъчета и тревички си играехме. Помня кога стигнахме до Илиянци пеша, разхождайки се. - Имам спомен, че преди таксито са качихме в градски транспорт – ако не ме лъже паметта, № 26 може би беше... С който стигнахме до последната спирка - не мога да ви кажа кое село или град, просто не съм ходил дотам и не съм запознат (линията ходи до кв. Гниляне, част от Нови Искър, б.а.). Седнахме с детето да обядваме. Тя яде топла пилешка супа с хлебче, тя много обичаше филийки хляб. Стояхме и чакахме коли на стоп в посока – София. - Да се прибера в нас. (Тук съдията го пита писал ли е писмо, но Александров отрича да е опитал да избяга след деянието - въпросното писмо до родителите му, в което твърди, че ще изчезва в Турция, било от дата 24-и или 25-и, б.а.) - Помня, че спрях кола, да се прибирам у нас. Спря ни млада жена с детенце, която имаше малко работа в центъра. - Стигнах до \"Х. Димитър\" и видях нашия апартамент. И някаква патрулка отдолу. След което явно усещах, че съм направил нещо, което не е трябвало. И изпаднах в паника. Видях такситата и просто тръгнах... Имам спомен, че отидох и попитах дали могат да ме откарат до \"Надежда\", да се приберем в нас. В нас - имам предвид в апартамента, в който живеехме с Дарина в \"Наджеда\"- 4 на ул. \"Бели Дунав\" 2. Помолих шофьора да ме закара дотам. Когато видях блока, явно съм изпаднал в някакъв стрес... Следващите ясни спомени, които имам, са как сме на Долни Богров. Отидохме до езерцето - малката се радваше на водата. Дадох й камъчета да си играе, но на нея й се спеше, защото не знам откога не беше спала. Спрях малко, погледнах бензиностаницята и реших да починем в една от постройките отстрани. Вече се чудех какво правя там, как съм стигнал... А явно има някаква причина да съм там, но малката взе да мрънка. Изпях й една нейна любима песничка - \"Зайченцето бяло\", защото тя заспива само с нея... Малката заспа, прегърната в мен... Аз - поогледах се, зачудих се къде съм, зачудих се какво става и явно съм заспал. Имам ясен спомен от това. Защото помня ярка светлина, крясъци и какво се случи – нямам спомени.... Светлината  в линейката... - Да. - Никога не съм си представял и никога не съм наранявал – един път, като й режех ноктите... (тук не се разбира, но явно е страдал, че я е заболяло, б.а.). - Няколко часа след като бях в болницата, полицаите ме информираха какво се е случило и какво съм направил. Аз не мога да повяравм, че това съм го направил аз. - (не се разбира) Съжалявам за всяко едно мое действие... Дарина е казвала, че по-добър баща от мен няма да намери. Тук съдията му дава право на последна дума: \"Г-н съдия, искам да помоля да ми наложите домашен арест с оглед, че наистина не чувам добре, имам отворена рана в главата, както ви казах и вие може да се убедите. И вчера не можех да извадя (не се разбира) от раната си. Аз осъзнах, че повече никога няма да видя жена си и детето си. Психически се сринах отвсякъде. Единствените хора, които могат да ми помогнат, са моите родители и няма никаква опасност да избягам или да се укрия, защото вярвам, че те ще бъдат неотлъчно до мен. Те са единствените хора, които могат да ме подкрепят, да ми помогнат.\" Съдебният състав остави в ареста обвиняемия. Мярката подлежи на обжалване.", "date": "2018.11.01", "title": "Викторио: Пях на малката \"Зайченцето бяло\" - тя само на него заспива"}
{"url": "http://clubz.bg/75257-bebe_v_risk_vyzmuti_socialnite_mreji", "text": "Историята на новородено бебе, поставено в риск от родителите си, предизвика вълна от фейсбук възмущение. Става въпрос за случай от тази сутрин, при който две видимо пияни жени, едната от които майката на детето, бяха задържани от полицията на улицата, а детето – предадено на медицински грижи, а впоследствие поето от социалните служби. Историята започва в София, в квартал „Бели брези“, когато в 7 ч. сутринта случен гражданин – Христо Ганчев, засича две жени от ромски произход във видимо нетрезво състояние. Едната носи новородено бебе, полуголо и босо. Ганчев решава да се представи за полицай и започва да разпитва жените кои са, защо са в такова състояние, къде живеят и пр. Авторът на видеото твърди, че искал да събере всичката тази информация с цел да я предостави по-късно на органите на реда. След което пуска направеното видео в социалната мрежа. Час по-късно двете жени вече се намират в района на тролейбусната спирка на ул. „Дойран“. Жена, станала случаен свидетел, веднага подава сигнал на телефон 112 да изпратят екип от близкото 6-о РПУ. Оттам поемат сигнала и го разпределят към районното. Друга жена се опитва да спре двете ромки с бебето, като ги увещава, че ще им донесе дрехи. Целта е да бъдат задържани на място от пътуващите вече полицаи. Жените с детето обаче усещат, че нещо не е в ред, и тръгват по улица „Ворино“ с цел да се скрият. Трета жена, попаднала на случая също случайно, тръгва след тях и след като ги открива скрити в кьоше на блок на ул. Праскова“, се обажда на 6-о РПУ, за да съобщи къде се намират в момента. Полицаите пристигат след по-малко от 10 минути, придружени от медицински екип. Пред униформените жените обясняват, че хранят детето с хумана и че бащата на бебето е в затвора. Показват и акт, съставен им предния ден от полицията заради липса на документи за самоличност. Дали и тогава двете са били с бебето, не е ясно. Детето бе настанено в педиатрия и прегледано. Било е недохранено, но състоянието му е стабилизирано и е било изписано. Социалните служби са издали заповед за спешно настаняване в център от семеен тип. За момента няма да бъде върнато при майката, но и с нея ще се работи, коментираха за Клуб Z от Министерството на труда и социалната политика.", "date": "2018.11.01", "title": "Бебе в риск възмути социалните мрежи"}
{"url": "http://clubz.bg/75256-putin_rusofobiqta_i_peshterniqt_nacionalizym_sa_opasni", "text": "Използването на русофобия и пещерен национализъм в постсъветското пространство, както и намесата в църковния живот могат да доведат до сериозни последствия, предупреди президентът на Русия Владимир Путин в рамките на изказване по време на пленарно заседание от Всемирния руски народен събор, предаде ТАСС. По неговите думи, целта е да бъдат създадени „ , защото  Той изрази съжаление, че с подобни практики се налага да се сблъскват много региони на планетата, включително в постсъветското пространство. При това, подчерта Путин, се използва  , осъществява се груба и безпардонна намеса в църковния живот. Той заключи, че подобна политика е опасна и  Плашило на име „Русофобия” Руският лидер е уверен, че влиянието на едни или други държави в света ще зависи не само от икономическото им развитие, но и от духовния потенциал. Затова, по мнението на Путин, са толкова важни   Президентът специално благодари на патриарха на Москва и цяла Русия Кирил  , а на участниците в него –  , която те изпълняват в продължение на четвърт век. Днешното заседание на Всемирния руски народен събор е посветен на 25-годишнината от образуването на тази организация. Темата на форума е „25 години по пътя на обществения диалог и цивилизационното развитие на Русия“. ", "date": "2018.11.01", "title": "Путин: Русофобията и пещерният национализъм са опасни"}
{"url": "http://clubz.bg/75272-bylgariq_i_izrael_shte_si_sytrudnichat_v_otbranata_i_energetikata", "text": "България и Израел ще си сътрудничат в отбраната и енергетиката. Това стана ясно след срещата между премиера Бойко Борисов и колегата му от Израел Бенямин Нетаняху. Той посочи, че както Израел, така и България е на ключово място. Той специално изтъкна, че премиерът на Израел е припомнил, че българите са спасили своите евреи по време на Втората световна война.  От своя страна Нетаняху каза, че малко от газа от Източното Средиземноморие, за който Израел води преговори с Гърция, може да достигне и до България.  Той посочи, че отношенията между България и Израел имат голям потенциал и в областта на енергетиката.  Той посочи, че двете държави си сътрудничат много добре и в областта на киберсигурността и относно пречиствателните станции на води и тези теми са били засегнати на днешната среща. България и Израел си сътрудничат успешно и в противодействието на антисемитизма и в борбата с радикалния ислям.", "date": "2018.11.01", "title": "България и Израел ще си сътрудничат в отбраната и енергетиката"}
{"url": "http://clubz.bg/75245-garantirano_ot_gerb_ploskiqt_danyk_ostava_do_kraq_na_tozi_mandat", "text": "Дискусията, инициирана от БСП за отмяната на плоския данък от догодина, изяде над три часа парламентарно време при второ четене на законопроекта за корпоративното подоходно облагане днес - и в крайна сметка предложенията на левицата бяха отхвърлени. Депутатите не успяха да приемат всички текстове от проекта, с чиито изменения в преходните и заключителните разпоредби се въвеждат по-високи данъци за старите коли и отпада 50-те процента отстъпка за първо жилище.   Но одобриха семействата с ниски доходи да ползват пълния размер на данъчно облекчения за отглеждане на деца. Възможността данъчното облекчение да се разпределя между двамата родители, когато доходите им не позволяват да се приложи от единия, ще подпомогне най-вече семействата, които отглеждат деца с увреждания. Сега, ако доходът на майката не е достатъчен, за да се намали данъчната основа с 2000 лева, то и възстановеният данък не може да достигне максимума от 200 лева. Освен това от догодина родителят, който не ползва облекчението за отглеждане на деца, няма да се налага да подава отделно декларация за отказ. Сега документът гарантира, че вторият родител няма да злоупотреби. НАП се заема с проверката на документите от 2019 г. Синдикати и работодатели дадоха благословия за вдигане на данъците Аргументите на левицата за отмяна на плоския данък бяха голямото неравенство в България, силното разслоение в обществото, социални и демографски проблеми. Плоският данък беше приет по време на правителството на тройната коалиция с премиер - тогавашния лидер на БСП Сергей Станишев.  Плоският данък е изживял своето време, данъчната система на подоходно облагане е модерната, заяви Драгомир Стойнев (БСП). Той обяви и друго предложение на социалистите - намаляване с по 500 лева за всяко дете от данъчната основа на работещи родители, \"а не на онези, които живеят на помощи\". Стойнев заяви, че изчезваме като нация - при положение, че няма военен конфликт или епидемия. Проф. Румен Гечев застъпи темата за неравенството, припомняйки нивото на коефициента Джини за България, което е 55.2% за 2017 г. - страната ни е единствената в ЕС с ниво над 40%, тъй като средното за ЕС е около 31. (Равнището на коефициента Джини у нас е дори над това в Русия. Б.р.) Плоският данък оцеля. Напук на БСП, които го въведоха Жельо Бойчев (БСП) огласи данни от справка от Министерството на финансите, според която 1.1% от работещите в България получават над 5200 лева месечно, докато 54% са с доходи равни или по-малки от минималната работна заплата. За каква средна класа говорите тогава, запита той. Други 8155 души пък получават месечни доходи над 9000 лева. Страна, която привлича инвестиции само с данъци, значи работи като данъчен рай, а последните данни показват, че инвестициите се изтеглят от страната, посочи и Крум Зарков (БСП). От БСП обясниха, че ако се приемат предложените от тях данъчни промени, в хазната ще влязат допълнителни приходи от 1.6 милиарда лева.  \"Когато се приема данък, той се приема, за да работи дестилетия. Някога прокарахте криминално плоския данък, без голям дебат, това си е ваш данък, господа от БСП\", заяви Павел Шопов (Обединени патриоти).  От Патриотите коментираха още, че предложенията за смяна на плоския данък с прогресивно подоходно облагане се дължат очевидно на новия курс, възприет от председателката на БСП Корнелия Нинова. Следващото му изречение обаче ядоса социалистите: \"Синът на предателя Кольо Добрев е в ръководството на партията, мислите, че тогава съм бил пикльо и не помня нищо, вие не сте социалистическа, а корпоративна партия\", и Филип Попов (БСП) поиска председателстващият заседанието Явор Нотев, съпартиец на проф. Стоилов от \"Атака\", да вземе отношение. Недопустимо е от тази трибуна да се упражнява такъв език, накажете го, макар че е от вашата парламентарна група, обяви Попов. Нотев обеща, че поведението на колегата му ще бъде обсъдено на председателски съвет. БСП вече не иска евро и плосък данък След което проф. Стоилов отново се изправи на трибуната, за да... потвърди думите си. \"Това, което каза Филип Попов, не ме обижда. Николай Добрев предаде Жан Виденов...\", и Явор Нотев заглуши микрофона му. Eмил Димитров-Ревизоро пък призова в момент, когато \"правим всякакви усилия да привлечем руски инвестиции за АЕЦ \"Белене\", за газопровод, за хъб\", да не се говори за промяна на данъците. Социалната функция на данъците не е водеща - нито в теорията, нито в практиката, посочи Йордан Цонев (ДПС). Основната функция при въвеждането на плоския данък не беше плоскостта, а равнището на ставката - 10%, това беше нашата цел, която изсветли доходите и привлече чужди инвестиции, заяви Цонев. Данъците няма да решат социалните проблеми, неравенството е предизвикано от други причини и една от тях, която се изтъква, е глобализацията и финансовият капитализъм, заяви депутатът от ДПС. Той призова да не се заблуждаваме, че пада плоският данък - и равенството тръгва, връщат се инвестициите и т.н. Той заяви, че ДПС ще подкрепят запазването на плоския данък. Тома Биков (ГЕРБ) заяви, че управляващите спазват своята програма и заявеното в предизборната кампания. Колегата му Александър Иванов посочи, че сега не е моментът да се правят предложения за отмяна на плоския данък. Той се мотивира, че подобна промяна изисква сериозен и голям дебан. Валентин Николов (ГЕРБ) запита докъде е довело прогресивното данъчно облагане - и си отговори: \"... доведе до това, че през 1992 г. имаше подписване на споразумение с Парижкия клуб, което е за държави, които не искат да си плащат дълговете, и това изгони младите хора навън. А плоският данък доведе до ръст на БВП и доходите, което, разбира се, е заслуга на ГЕРБ\". Плоският данък оцеля. Напук на БСП, които го въведоха БСП вече не иска евро и плосък данък", "date": "2018.11.01", "title": "Гарантирано от ГЕРБ: Плоският данък остава до края на този мандат "}
{"url": "http://clubz.bg/75269-shoforite_nqma_da_pokazvat_belejki_za_platena_elektronna_vinetka", "text": "Водачите на моторни превозни средства няма да бъдат длъжни да представят издадена електронна винетка или доказателство за извършено плащане при проверка. Наличието им ще се установява от контролните органи по електронен път. Това предвижда проект на Наредба за условията, реда и правилата за изграждане и функциониране на смесена система за таксуване на различните категории пътни превозни средства на база време и на база изминато разстояние, публикувана от МРРБ за обществено обсъждане. Десетачка за уикенд винетка От 1 януари 2019 г. хартиените винетни стикери ще бъдат заменени с електронни като цените няма да бъдат променяни. За леките автомобили се въвежда и уикенд винетка, която ще важи от 12.00 часа в петък до 23.59 часа в неделя на същата седмица. До 16 август винетка ще трябва да имат и водачите на тежкотоварни автомобили, а след тази дата те ще плащат тол такса. В проекта на наредбата е доразвита уредбата относно начините и местата, на които потребителите ще могат да плащат пътни такси. Това ще може да става в брой, по банков път или с карта, в обекти за продажба, разположени на граничните контролно-пропускателни пунктове или в близост до тях, в областните градове на страната, по протежение на платената пътна мрежа, както и чрез терминали за самотаксуване. Правителството отпусна 2.08 милиона за тол системата Електронната винетка ще съдържа уникален идентификационнен номер, данни за регистрационния номер на пътното превозно средство, държавата, в която то е регистрирано, неговата категория, датата на плащане и период на валидност. Тя ще се изпраща под формата на електронно съобщение на имейл адрес, в случай че такъв е посочен при купуването й. Тя ще се отразява и в електронната система за издадените винетки, поддържана от Агенция \"Пътна инфраструктура“. Автомобилите над 3.5 т ще плащат тол такса на база изминато разстояние след 16 август 2019 г. Пътната агенция с нов орган заради тол системата Основният механизъм на отчитане на тежкотоварните автомобили ще е посредством монтирано бордово устройство, което изпраща данни, необходими за изчисляване дължимата сума. Водачите, които нямат такова устройство, ще могат да платят тол такса посредством еднократна маршрутната карта. В проекта на наредбата са регламентирани и изискванията, на които трябва да отговарят доставчиците на услуги за електронно събиране на такса за изминато разстояние, за да бъдат вписани в националните електронни регистри. Проектът на документа може да бъде намерен на интернет страниците на   и на  , както и в  . МРРБ публикува и друг проект - на постановление за промени на Наредбата за специално ползване на пътища, с който ще се завишат изискванията за обезопасяване на билбордове, тотеми и лога на изградени и функциониращи търговски крайпътни обекти. Крайпътни рекламни съоръжения ще бъдат обезопасявани с цел осигуряване на т.нар. \"свободна от препятствия зона\" и повишаване на безопасността. Така ще се намалят пътно-транспортните произшествия при напускане на платното за движение. На обезопасяване с ограничителни системи за пътища ще подлежат рекламни съоръжения, разположени до 16 м от ръба на настилката на автомагистрали, до 13 м от края на скоростните пътища и до 8 м извън първокласни, второкласни, третокласни или местни пътища. Обектите извън тази зона не се нуждаят от обезопасяване. Абсолютното минимално разстояние за поставяне на рекламно съоръжение продължава да е 3 м от ръба на пътната настилка. Отново с цел по-висока безопасност на пътя с проекта се предвижда и забрана за разполагане на рекламни съоръжения в тунели, над и около портала на тунела, както и на разстояние по-малко от 600 м преди тях, когато са на скоростни пътища, и 200 м при останалите случаи. При неизпълнение на предписаните мерки се предвижда отнемане на издаденото вече разрешение за специално ползване на пътя чрез експлоатация на рекламни съоръжения, прекъсване на достъпа до тях или демонтирането им. С промените, заложени в проекта, се допуска изграждането на нови пътни връзки в зоните за престрояване пред кръстовища и пътни възли, шлюзове, връзки на пътни възли и уширени пътни участъци, предназначени за кацане на самолети. Измененията на наредбата включват още отмяна на разпоредбите за представяне на удостоверения за регистрация, издавани от Агенцията по вписванията, и за наличие или липса на задължения според разпоредбите на Данъчно-осигурителния кодекс, с което ще се намали административната тежест. Правителството отпусна 2.08 милиона за тол системата Пътната агенция с нов орган заради тол системата", "date": "2018.11.01", "title": "Шофьорите няма да показват бележки за платена електронна винетка"}
{"url": "http://clubz.bg/75267-tri_bylgarki_ucheni_s_nagradi_ot_5000_evro_za_smeli_proekti_v_medicinata_himiqta_i_matematikata", "text": "Д-р Магдалена Баймакова, д-р Мира Бивас и д-р Мирослава Недялкова са тазгодишните носителки на националната стипендия „За жените в науката“ за България. Престижното отличие им бе присъдено за техните иновативни научни идеи на официална церемония в Софийски университет „Св. Климент Охридски“ вчера, 31 октомври, в навечерието на Деня на будителите. Почетен гост на събитието беше г-жа Илияна Йотова, вицепрезидент на Република България, която за втора поредна година подкрепи с присъствието си каузата за повече жени в науката. Стипендиите „За жените в науката“ се отпускат всяка година от L'Oréal и ЮНЕСКО на млади жени учени и имат за цел да подкрепят тяхната научноизследователска кариера и амбиции да променят света към по-добро със силата на науката. Трите тазгодишни победителки бяха отличени за своите смели научни проекти с награда от по 5000 евро всяка. Проектите на три българки учени ще бъдат отличени със стипендии „За жените в науката“ на 31 октомври Проектът, с който   впечатли журито на „За жените в науката” 2018, е фокусиран върху изследването и превенцията на Хепатит Е вирусна инфекция. Макар родината на опасния вируса да е Средна Азия, повишените нива на миграция на хора и животни са довели до това той все повече да се разпространява и в Европа. Това прави изследванията на д-р Баймакова не само изключително интересни, но и силно необходими, важни и с глобална приложимост. Към момента д-р Баймакова е главен асистент в Катедра „Инфекциозни болести“ при ВМА-София. Тя е носител на редица отличия, сред които и това за „Млад медик на годината“. Втората стипендиантка за 2018 г.,  , е млада и амбициозна повелителка на числата. В момента тя е главен асистент едновременно във Факултета по математика и информатика на СУ „Св. Кл. Охридски“ и в Института по математика и информатика на БАН, където развива таланта си в областта на приложната математика. Любовта й към числата датира още от гимназията, а проектът, с който печели стипендията „За жените в науката“ тази година, цели да направи един нов прочит на класическите теореми, които затрудняват немалък брой ученици в училище, с цел по-ефективна оптимизация на различни процеси.  е името на третата стипендиантка по програмата „За жените в науката“ тази година. Тя е невероятно талантлив химик и в момента е главен асистент във Факултета по химия и фармация на СУ „Св. Климент Охридски“. Печелила е стипендии на Европейската комисия в Барселона и по програма на Швейцарския Фонд за Наука, както и на фондация Фулбрайт. Проектът, с който д-р Недялкова печели стипендията „За жените в науката“ за 2018 г., цели обстойно изследване и превенция на човешките алергии и в частност оценка на алергенните протеини. Научните й идеи са с изключителна важност поради нарастващата употреба на модифицирани протеини в храни, лекарства и др., както и поради факта, че 15% от световното население страда от различни видове алергии. Жените в ЕС работят на практика два месеца безплатно Тази година стипендиантската програма „За жените в науката“ се провежда в България за 8-и пореден път в партньорство между L'Oréal България, СУ „Св. Климент Охридски“ и Националната комисия за ЮНЕСКО – България. 2018 г. е изключително важна за програмата и защото инициативата отбелязва 20 години от създаването си и до днес продължава да е единствената по рода си глобална програма, която цели да мотивира и подкрепя жените учени по цял свят, които чрез работата си допринасят за прогреса на науката. През последните 20 години „За жените в науката“ е отличила над 3100 жени учени в 117 държави, като 3 от отличените дами днес са и носителки на Нобелови награди за наука. Събитието бе уважено от редица официални лица и висши представители на научната общност, сред които Карина Ангелова – заместник-министър на образованието и науката, Амелия Гешева – заместник-министър на културата, Дончо Барбалов – заместник-кмет на Столична община направление „Финанси и стопанска дейност“, Милена Дамянова – Директор на Дирекция „Наука“ към МОН, Юрий Щерк – заместник-министър на външните работи и председател на Национална комисия за ЮНЕСКО – България, проф. Николай Витанов – заместник-ректор на СУ „Св. Климент Охридски“, проф. Диана Петкова – председател на Съюза на учените в България. Тази година програмата получи и силна медийна подкрепа от страна на: сп. Наука, bTV Media Group, bTV Radio, радио N-JOY, BTA, в. Стандарт, БНР, сп. ELLE и Elle.bg, сп. Harper’s Bazaar, Rozali.com, MomichetataOtGrada.com, Dnevnik.bg, сп. Glamour и Glamour.bg, сп. Икономист, ViewSofia, Novinite.bg, Jenite.bg, ClubZ.bg, Woman.bg, Kafene.bg, MikaMagazine. Новото девето издание на „За жените в науката“ предстои да започне след няколко седмици с отваряне на приема на кандидатури за 2019 г. в търсене на най-талантливите българки учени. Националната програма за стипендии е част от световната програма на L'Oréal–ЮНЕСКО „За жените в науката“, създадена, за да разпознава и подкрепя жените, чиито постижения са допринесли за развитието на научното познание, както и за да осигури подкрепа на обещаващи млади жени учени с достойни проекти. Националните стипендии „За жените в науката“ на L'Oréal–ЮНЕСКО се отпускат за проекти, които се реализират в една отделна страна. Те вече съществуват в повече от 50 страни, а в България се появяват за първи път през 2010 година. Световната програма „За жените в науката“ е създадена през 1998 година, когато L'Oréal и ЮНЕСКО обединяват усилията си в подкрепа на жени учени в областта на природните науки и за популяризиране на научния им труд, като основават Наградите „За жените в науката“. Днес инициативата се е разраснала значително в международен план, включвайки още програмата International Rising Talents, както и национални и регионални стипендии. Програмата „За жените в науката“ се е превърнала в една глобална инициатива, която вече е подкрепила над 3100 жени от 117 държави. Жените в ЕС работят на практика два месеца безплатно", "date": "2018.11.01", "title": "Три българки учени с награди от 5000 евро за смели проекти в медицината, химията и математиката"}
{"url": "http://clubz.bg/75265-jemen_privetstva_vyzobnovqvaneto_na_mirnite_pregovori", "text": "Водачът на йеменските бунтовници - хуси, Мохамед Али ал-Хуси, призова за по-активни международни действия за прекратяване на смъртоносните въздушни удари, нанасяни от коалиция, водена от Саудитска Арабия и подкрепяна от САЩ, предаде \"Асошиейтед прес\", цитирана от БТА.  Война на Арабския полуостров. Рияд прати 100 000 бойци в Йемен Ръководителят на Върховния революционен комитет отправи призива си, след като САЩ настояха за примирие и за начало на политически преговори под егидата на ООН за прекратяване на войната, която продължава вече четвърта година. Според него хората, които призовават за спиране на огъня, Ал-Хуси настоява да се създаде международна анкетна комисия, която да разследва Йеменското правителство днес заяви, че е готово да възобнови мирните преговори с бунтовниците хуси, предаде Франс прес. Във вторник Държавният секретар на САЩ, Майк Помпейо, сигнализира промяна в курса на американската политика по конфликта, като призова за прекратяване на бойните действия. Министърът на отбраната Джим Матис каза, че до 30 дни примирието трябва да стане факт и да последват оглавявани от ООН политически преговори. Тереза Мей подкрепи САЩ за деескалация на напрежението в Йемен Възобновените дипломатически усилия са отражение на засиления политически натиск върху Саудитска Арабия след острите международни критики заради убийството на журналиста Джамал Хашоги и хуманитарната криза, довела Йемен до ръба на гладна смърт. Народът на Йемен заплашен от гладна смърт Оглавената от Саудитска Арабия коалиция воюва срещу хусите от март 2015 г., опитвайки се да върне на власт международно признатото йеменско правителство, което бунтовниците свалиха след превземането на столицата Сана през 2014 г. Коалицията разглежда нарастващото влияние на бунтовниците като намеса на шиитски Иран - ключов съперник за регионално господство срещу саудитското кралство. Хусите, които контролират повече от половината от Северен Йемен, обвиняват коалицията в убийството на хиляди йеменски граждани. Военната стратегия на Саудитска Арабия се състои във воденето на безмилостна въздушна кампания, както и в блокирането на пристанище Ходейда, през което в най-бедната страна в арабския свят влизат 70 процента от вноса на храни и международната помощ. Най-голямата епидемия от холера – до какво доведе войната в Йемен? Във вторник ООН посочи, че желае в рамките на месец преговорите за мир да се възобновят. Тереза Мей подкрепи САЩ за деескалация на напрежението в Йемен Народът на Йемен заплашен от гладна смърт Най-голямата епидемия от холера – до какво доведе войната в Йемен?", "date": "2018.11.01", "title": "Йемен приветства възобновяването на мирните преговори "}
{"url": "http://clubz.bg/75253-ukrainska_popzvezda_i_edni_lipsvashti_pari_v_deloto_za_bylgarite_v_chujbina", "text": "С тези възгласи неколкочленна агитка приятели посрещна за пръв път в съдебна зала директора на Държавната агенция за българите в чужбина (ДАБЧ) Петър Харалампиев, главния секретар Красимир Томов и сръбския гражданин Марко Стойов, на които прокуратурата иска постоянен арест. Заедно с четвъртата обвиняема -  Петя Симеонова (която е пусната срещу 3000 лв. гаранция) според прокуратурата те са издавали срещу пари заповеди за   и самите удостоверения на голям брой посредници. Стойов е от Сурдулица, член на българската диаспора там, а Симеонова има фирма за преводи и легализации на документи в Кюстендил. Групата, по обвинението на прокурор Ангел Кънев, е имала насрочен график - по един ден от седмицата за среща с всеки посредник от изселнически организации на българи в чужбина. Още месец след встъпването си като директор - през юли 2017 г. Харалампиев е учредил и структурирал организирана престъпна група (ОПГ). Събрал въпросните посредници и ги информирал как и по какъв начин, срещу какви конкретно получавани от него суми, ще могат да се издават занапред по-бързо удостоверенията. Свел правилата, както на лица, които си имат основание, т. е. - реален български произход, така и на чужди граждани, които категорично нямат такъв, но желаят да получат такова удостоверение с цел по-нататъшно задействане на правото на пребиваване.  Хората получили неправомерно, или просто \"без главоболия\", удостоверения за български произход, освен от по-логичните Сърбия, Македония и Украйна, включвали още  Ако просто ти се мотае удостоверението, но имаш законно право на такова, таксата за \"смазване на машината\" била около 350 евро. По едно време Харалампиев информирал бизнес партньорите си, че става 500, но после се смилил и върнал на 350. Ако обаче си съвсем без право, услугата включвала и \"правна помощ\" - какви фалшиви документи трябва да се осигурят от родината му, а таксите скачали до 5000 евро и нагоре, твърди държавното обвинение. Имало моменти, при които Харалампиев се ядосвал на свой контрагент, който примерно не му казал, че човекът е косовар, а не сърбин и го \"глобил\" с почти двойно увеличение на рушвета. Става въпрос за десетки посредници, като при среща са   по 5-15 \"клиенти\" на всеки, каза още прокурор Кънев. Така е осъществяван съставът на чл.   от НК - влияние върху длъжностно лице, защото директорът и главният секретар натискали служители да обработват приоритетно правилните хора. Системата била така смазана, че който си плати, често получавал в един и същ ден и одобрението, и самото удостоверение за български произход. Едни от най-любопитните са основните свидетели срещу групата. Много добрият приятел на Петър Харалампиев   твърди, че на две дати през 2017 и 2018 г. му е предал подкупи. Днес защитата изкара преснимани копия от фейсбук и помоли съдът да ги приобщи към доказателствата. На профила на Стойчев се вижда, че на датата 30 август 2018 г. - ден преди твърдяното предаване на подкуп в кабината в ДАБЧ, той се е похвалиил, че е в Гърция на море с жена си. Доказва  го с плажни снимки  Шефът на агенцията за българите в чужбина бил лидер на 4-членна банда  Въпросната жена на прокурорския свидетел пък е украинска поп певица Катерина Бужинская. Днес до залата стигна и нейният хит - \"Императрица на любовта\", който имал промоция на другата твърдяна от прокуратурата дата на плащане на подкуп - 15 юни 2017 г. Само че промоцията била извън България, а свидетелят Стойчев имал навик винаги да следва съпругата си на нейните премиери  Другият основен свидетел е Димитър Владимиров, бивш директор, сега заместник на Харалампиев, който казал, че година и половина наблюдавал и присъствал на неговите уговорки с взевъзможни посредници. На това защитниците попитаха да не би той пък да е човекът, който е вършил далаверите, как така гражданската му съвест се е обадила след година и половина съвместна работа с председателя и защо...  Останалите са 4-ма възлови свидетели са служители на МВР и КПКОНПИ, които преразказват по спомени какво са чули в СРС-тата, които още не са изготвени като доказателствени средства и съдът не ги е виждал. Ако има нещо най-озадачаващо е,  По-късно в почивката на процеса прокурор Ангел Кънев даде следното интересно обяснение - при претърсванията и изземванията са намерени   Според обвинението въпрос на време е финансово-счетоводни експертизи да покажат има ли свързаност между криптовалутите и обвиняемите за подкупи двама висши държавни служители. Що се отнася до снимките на основния им свидетел от фейсбук Кънев описа хипотезата, че трябва да поискат разрешение от американскте съдебни власти за достъпи до сървърите на \"Фейсбук\", за да установят достоверността и датирането на кадрите от морето. Въпреки всичко казано днес съдия Биляна Вранчева остави всички в ареста. Тя прие само, че няма опасност да се укрият, но другите вероятности - да извършат ново престъпление, с оглед голямото количество и тежестта на твърдените деяния, са налице.", "date": "2018.11.01", "title": "Украинска попзвезда и едни липсващи пари в делото за българите в чужбина"}
{"url": "http://clubz.bg/75261-lekarskiqt_syyuz_vs_promeni_na_tymno_v_zdraveopazvaneto", "text": "Българският лекарски съюз (БЛС) разкритикува идеите на властта за промени в здравеопазването без обществено обсъждане, внесени по любимия начин в парламента - с промени чрез преходните и заключителни разпоредби - в случая в проекта на Закона за бюджета на НЗОК за 2019 г. Предложеният от правителството проект ще се гласува на първо четене от депутатите във вторник другата седмица. От съсловната организация започват   си до Народното събрание и здравния министър Кирил Ананиев с принципна похвала, но още във второто изречение започват критиките: Лекарите са недоволни от начина, по който се правят промените - редица нормативни актове се изменят без предварително обществено обсъждане и без изготвяне на оценка на въздействието. Според организацията това \"противоречи на основни принципи на правовата държава и крие риск за правилното функциониране на здравната система\". Предупреждението е, че това може да засили недоверието към цялата система.  Проектобюджетът на Здравната каса - пак реформи \"на парче\" Следват предложенията на БЛС, първото от които е да се преразгледа идеята за възможност в бюджета за 2019 г. за прехвърляне на суми за медицински дейности от параграф в параграф. Казано просто - определените за 2019 г. разходни средства за медицински дейности да бъдат използвани само и единствено за обезпечаване дейността по направление, без да се прехвърлят в други пера.  обясняват лекарите. Съюзът настоява преговорите за Националния рамков договор да стартират не по-късно от второто тримесечие на текущата година. При отказ за подписването му до 31 октомври да остава в сила действащият рамков договор, а НЗОК  може да налага едностранни промени в него само ако изменения на основни закони налагат това. Третото предложение е лечебните заведения да имат право да разкриват нови дейности в рамките на гласувания им годишен бюджет и това се налага в условията на \"така или иначе незаплащането на дейност, която надвишава лимитите на болничните структури\". Само НЗОК ще решава кой да се лекува в чужбина - така щяло да е по-ефективно Съюзът не е съгласен и с изискването на болниците да се плащат само дейности, извършени от лекар на постоянен трудов договор, защото това ще се отрази негативно на малките лечебни заведения заради огромния проблем с кадрите в здравеопазването. На остра критика е подложена и идеята на властта за задължителна пререгистрация на всички лечебни заведения. Лекарският съюз не подкрепя и частта от проекта, който се отнася до контрола и санкциите. А именно идеята контрольорите от регионалните подразделения на здравната каса (РЗОК) да могат да извършват проверки на територията на цялата страна, легитимирайки се само със служебна карта. БЛС е против идеята за предварително удържане на суми от наложени актове дори когато те са в процес на обжалване. Аргументът - това  Съюзът предлага да отпадне и изискването на болниците да се плащат само дейности, извършени от лекар на постоянен трудов договор в съответното лечебно заведение. \"Предлаганата мярка \"един лекар–един договор\" губи своя смисъл и ще се отрази крайно негативно върху и без това затрудните малките общински болници и отслабените областни такива. Задържането на специалисти в малките населени места е кардинален проблем, който няма да се реши с ограничаване възможността на специалисти да оказват висококвалифицирана медицинска помощ, било то и не на основен трудов договор\", пишат от съюза. Само НЗОК ще решава кой да се лекува в чужбина - така щяло да е по-ефективно", "date": "2018.11.01", "title": "Лекарският съюз vs промени \"на тъмно\" в здравеопазването"}
{"url": "http://clubz.bg/75262-levski_bitkata_za_titlata_i_kupata_se_vodi_na_tajni_sreshti_i_sys_zaplahi", "text": "\"Левски\" изригна срещу съдийската комисия и БФС в отворено писмо, публикувано на официалния сайт на клуба. \"Сините\" са афектирани от снощната загуба от \"Черно море\" с дузпи във Варна, коствала ранно отпадане в турнира за купата на България. \"Черно море\" и дузпи пак препънаха \"Левски\" за Купата (СНИМКИ) В декларацията от \"Герена\" се обръщат към Борислав Михайлов, изпълнителния директор на БФС Борислав Попов и министъра на младежта и спорта Красен Кралев. \"Левски\" призовава за следните неща: \"Левски\" твърди, че е ощетен по \"брутален начин\" във Варна. Управителният съвет на клуба, подписал писмото, твърди, че битката за титлата и купата \"се води по маси, тайни срещи и с неприкрити заплахи, а не на футболния терен\".", "date": "2018.11.01", "title": "\"Левски\": Битката за титлата и купата се води на тайни срещи и със заплахи"}
{"url": "http://clubz.bg/75260-bolsonaro_vyzpriema_riskovana_vynshna_politika", "text": "Жаир Болсонаро, новоизбраният президент на Бразилия, който встъпва в длъжност на 1 януари, обеща да извади най-голямата държава в Латинска Америка от Парижкото споразумение за климата, да се присъедини към шепата държави, които преместиха посолствата си в Израел от Тел Авив в Йерусалим и да възприеме твърда линия срещу президента на съседна Венецуела - Николас Мадуро, предава \"Асошиейтид прес\", цитирана от БТА.  Какво означава възходът на Жаир Болсонаро за Бразилия и за света Бившият военен, спечелил си лоша слава с оскърбителния си език, често критикува Китай - най-големият чуждестранен инвеститор в Бразилия. Дръзките му планове и поведение кара дипломати, политически анализатори и бивши правителствени служители да предупреждават, че подобни ходове могат да изолират регионалната суперсила вместо да отворят нови пазари. Болсонаро нарече бежанците, бягащи към Европа,  , с което скандализира африкански и близкоизточни държави.  Жаир Болсонаро не е „тропически Тръмп“  И подобно на Доналд Тръмп, той иска да предоговори или да се откаже от търговски договори, включително от Южноамериканския общ пазар \"Меркосур\". Президентът все още не е посочил външен министър и извън популистката му предизборна риторика, официалната му програма беше оскъдна откъм актуални политически въпроси.  Като депутат от задните банки той е с посредствен актив за 27 години  (само два от неговите законопроекта са били одобрени). Болсонаро често изтъква, че външната политика на Бразилия е движена от  , управлявала страната от 2003 до 2016 година.  Той обеща да   - очевиден намек към леви лидери като Мадуро и кубинския президент Раул Кастро. Потенциалното излизане от Парижкото споразумение ще бъде наблюдавано под лупа. Според Болсонаро то не е изгодно за Бразилия, тъй като на територията ѝ се намират тропическите гори на Амазонка, които са огромен източник на богатство за страната. През септември като кандидат-президент той заяви, че споразумението поставя , защото изпълнението на целите за вредни емисии и тези срещу обезлесяването ще станат причина да не се разработват милиони акра амазонска територия. Бразилия: огромно неравенство, неописуема бедност Бразилия се съгласи до 2025 г. да намали с 37 процента парниковите си газове, под нивата от 2005 г. За да се случи това, тя трябва да увеличи биогоривата като част от енергийната си инфраструктура и рязко да намали обезлесяването.  Броени дни преди изборите в неделя Болсонаро отстъпи от твърдата си позиция и оповести, че няма да оттегля страната от Парижкото споразумение, ако суверенитетът на Бразилия бъде защитен, което може да се тълкува по много начини. Загърбването на споразумението може да предизвика широко международно осъждане и да доведе до финансови последици и отлив на чуждестранни инвестиции. Би могло също да блокира търговско споразумение между Бразилия и Европейския съюз, което в момента се дискутира. Болсонаро ще започне управлението си на фона на търкания с Китай, която е инвестирала милиарди долари в енергийни, инфраструктурни и петролни проекта в Бразилия. По време на кампанията се оплака, че  . През февруари той посети Тайван за срещи с бизнесмени и политически лидери, което според лидера на Китай, Си Дзинпин, може да предизвика  . Според Шарлис Тан, председател на бразилско-китайската търговска камара в Рио де Жанейро, Болсонаро ще има по-сдържани позиции спрямо Пекин, след като дойде на власт. Тан обаче предупреди, че Китай може да отвърне на удара, ако риториката не бъде смекчена. Бразилия например се готви догодина да бъде домакин на среща на високо равнище на т. нар. държави от БРИКС - Бразилия, Русия, Индия, Китай и Република Южна Африка. По време на кампанията си Болсонаро често използваше Венецуела като предупреждение за това какво може да донесе левичарската политика на кандидата на Работническата партия Фернандо Адад и се закле да държи твърд курс и да  , без да разкрива какво точно смята да направи. Болсонаро: Край на флирта с комунизма Жаир Болсонаро не е „тропически Тръмп“  Бразилия: огромно неравенство, неописуема бедност Болсонаро: Край на флирта с комунизма", "date": "2018.11.01", "title": "Болсонаро възприема рискована външна политика"}
{"url": "http://clubz.bg/75263-byudjetyt_na_plyus_29_miliarda_prez_oktomvri", "text": "Министерството на финансите очаква бюджетен излишък в размер на 2 862.2 млн. лева (2.6 % от прогнозния БВП) в края на октомври, съобщиха от ведомството на Владислав Горанов. МФ припомня, че голяма част от планираните разходи за годината се концентрират в последните месеци. Това се дължи на разплащането за извършената работа по реализирането на инфраструктурни и инвестиционни проекти. През есенно-зимния сезон са по-високи и социалните разходи, разходите за издръжка и др. Поради тези фактори се очаква значителен ръст на разходитепрез последните месеци на годината и свиване на отчетения бюджетен излишък. Приходите и помощите по консолидираната фискална програма към октомври се очаква да бъдат в размер на 32 609.7 млн. лева (85.3 % от годишния разчет). Отбелязва се ръст от 3 443 млн. лева спрямо десетте месеца на 2017 г., който се дължи главно на по-високите с 10.9 на сто приходи. Разходите по консолидираната фискална програма (вкл. вноската на България в бюджета на ЕС) към октомври са в размер на 29 747.5 млн. лева. Това е 75.7% от годишния разчет. За сравнение, разходите по КФП за същия период на 2017 г. бяха в размер на 26 673.3 млн. лева. Номиналното нарастване се дължи както на по-високия размер на разходите по националния бюджет, така и на нарастването на разходите по сметките за средства от Европейския съюз. Ръстът на разходите по националния бюджет се дължи основно на по-високия размер на здравноосигурителните и социалните плащания (базов ефект при разходите за пенсии от увеличението от юли 2017 г. и увеличението на две стъпки през 2017 г. на размера на минималната пенсия от юли и октомври, както и новото увеличение на пенсиите от юли 2018 г.). Частта от вноската на страната ни в бюджета на ЕС, която е изплатена от централния бюджет към 31.10.2018 г., е в размер на 909.6 млн. лева.", "date": "2018.11.01", "title": "Бюджетът на плюс 2.9 милиарда през октомври"}
{"url": "http://clubz.bg/75264-apple_pak_shte_zabavq_minalogodishnite_iphone_i", "text": "Apple ще продължи практиката си да забавя по-старите си модели, съобщи The Verge. Скандалният софтуерен ъпдейт ще дойде за миналогодишните iPhone X, iPhone 8 и 8 plus с новата iOS 12.1. Миналата година стана ясно, че компанията в Купертино умишлено прави по-старите си модели по-мудни, с тезата, че това пази живота на батерията и предотвратява внезапни изключвания, заради по-натоварващата операционна система. Apple спира да забавя старите модели на iPhone Според анализаторите обаче това се прави, за да бъдат принудени потребителите да зарежат стария модел и да си купят новия. Една от най-големите причини за спадане на продажбите на смартфони е, че хората с години наред ползват все още мощните и функционални стари модели. Apple се извини, обяви пред американския Конгрес, че няма нужда да забавя новите модели заради по-бързия им хардуер, и дори бе осъдена за 5,7 млн. долара в Италия. Сега обаче явно са си променили мнението. Италия глобява Apple и Samsung за умишлено забавяне на смартфоните Добрата новина е, че сега потребителите могат поне да намерят опцията за забавяне в телефона си и да я изключат. Италия глобява Apple и Samsung за умишлено забавяне на смартфоните", "date": "2018.11.01", "title": "Apple пак ще забавя миналогодишните iPhone-и"}
{"url": "http://clubz.bg/75250-godsmack_v_sofiq_na_30_mart_2019_g", "text": "30 март 2019 г . - това е новата дата за концерта на Godsmack в София. Съли Ерна и компания ще свирят в зала \"Арена Армеец\". Концертът трябваше да е на 27 ноември, но заради трагичната смърт на сина на китариста Тони Ромбола цялото европейско турне бе отложено.  Godsmack с убийствено ново парче (АУДИО) Още когато обявиха за промяната, от бандата съобщиха, че закупените вече билети ще важат и за новите дати навсякъде в Европа.  Това ще е второто шоу на метъл групата от Бостън, САЩ в България. Предишният им концерт бе през 2015 в Бургас. Вокалистът Съли Ерна също гостува у нас със соловия си проект.  Музикалното откровение на различния Съли Ерна Концертът на 30 март в София е предпоследната дата от европейското турне, което представя и последния албум - When Legends Rise - седмият поред и първи от 4 години насам. Цените на билетите са от 60 до 90 лв. според мястото в залата.  можете да видите всички спирки на Godsmack на Стария континент в началото на 2019-а и да си купите билети.  А ето и нещо от последния албум:         Музикалното откровение на различния Съли Ерна", "date": "2018.11.01", "title": "Godsmack в София - на 30 март 2019 г."}
{"url": "http://clubz.bg/75246-bylgariq_i_chetvyrtata_industrialna_revolyuciq", "text": "През последните няколко години човечеството навлезе в етап от икономическото си развитие, определян от мнозина като \"Четвърта индустриална революция\". Експерти смятат, че в рамките на десетилетие този процес ще промени из основи начина ни на живот и комуникациите по между ни, а защо не и човешките взаимоотношения като цяло. Все още е трудно да се прогнозира как тази революция ще се разгърне, но едно е сигурно. За да се справи адекватно с нея, всяка държава трябва да разработи интегриран подход, който включва обединена работа не само на публичния и частния сектор, но и на гражданското общество. Ако искаме икономика 3.0, България - нация от стартиращи бизнеси Първата индустриална революция използва парния двигател, за да механизира производствения процес. Втората - електричеството, за да го масовизира, а третата включи електрониката и информационните технологии, за да го автоматизира. Четвърта фаза, разбира се, награжда върху предните три и размива границите между физическата, дигиталната и биологичната сфери. И макар всичко описано досега да звучи до голяма степен като абстракция, всички ние усещаме ефекта му върху своето ежедневие. Скоростта на технологичните открития днес е безпрецедентна в исторически план. Нещо повече - те засягат почти всяка индустрия в почти всяка държава. Възможностите, които свъзването на милиарди хора по света, предоставя са на практика неограничени. Всички те ще бъдат умножени от навлизането на технологии като изкуствения интелект, автономните устройства, триизмерното принтиране и нанотехнологиите в масова употреба. Българите - най-отворени за нови технологии в Европа Всяка от индустриалните революции досега е водила със себе си страхове, че икономиката трудно може да поеме огромната безработица, която технологичния прогрес несъмнено ще доведе след себе си. Практиката обаче показва, че технологиите не просто унищожават нуждата от някои професии, а и създават нови такива на тяхно място. Това обаче създава нужда и от бързи механизми за преквалификация, както и насочено към нуждите на бъдещето образование. След близо 30 години демокрация, образователната система у нас все още е потънала в дълбокия социализъм, поне на концептуално ниво. За жалост, качеството на образователната услуга е спаднало драстично от края на 80-те години досега, като това се дължи основно на принизената роля на учителите в обществото - нещо, което направи професията непрестижна и нетърсена от младите. Аутсорсинг индустрията търси още 20 000 души до 2020 г. Статистическите прогнози показват, че въпреки демографския срив през следващите години България ще усети рязък недостиг на преподаватели в комбинация с драстична поколенческа разлика между настоящите такива и учащите. Но човешкият ресурс далеч не е единствена грижа в образователната система. Нейният основен проблем е, че процесът на обучение отразява нуждите на друг социален строй. В тоталитарните режими образованието е насочено към създаване на навици за еднопосочно поемане на информация. В условията на съвременния дигитален свят и пазарна икономика, уменията за критично мислене, решаване на проблеми, работа в екип и интерактивност в усвояването на данни са ключови за успеха на всеки. Уви, данните от проучванията на PISA показват категорично, че българските деца масово изостават в базови умения, като четенето с разбиране. Висшето образование в страната само надгражда тези проблеми, като тоталното отсъствие на практици сред преподавателите (с изключение в голяма степен на инженерните и медицинските дисциплини) допълнително къса връзката между нуждите на бизнеса и уменията, придобити във ВУЗ-овете. Фактът, че сме научени да учим, а не да мислим, е и една от основните причини за развитието на нов бизнес модел в България - този на семинарите и мотивационните лекции, които не развиват умения у посетителите, а генерират посещаемост с обещания за готови рецепти за успех. В крайна сметка, основният резултат от тях - и у нас, и по света, са множество \"папагали\", декламиращи заучени фази, без да разполагат с основата, правещи клишетата успешни. На фона на всичко това, България продължава да е една от 15-те най-добри дестинации за аутсорс в света, а според данните на Българската аутсорсинг асоциация (БАА) заетите в сектора у нас са близо 50 000 души. Очакванията са, че - при запазване на тенденциите, до края на десетилетието техният брой може да надмине 65 000 или дори 70 000 души. През миналата година индустрията на изнесените услуги отбеляза ръст на приходите от 18.2% и достигна обем от 2.1 милиарда евро. Това представлява 4.8 на сто от БВП на страната и 7.9% от всички платени заплати у нас. Темповете на растеж на този сектор са значително по-високи спрямо тези на националната икономика, което показва, че близо 2 десетилетия по-късно, концепцията на Саша Безуханова за създаване на ИТ клъстер у нас е довела до сериозни успехи. При запазване на този положителен тренд се очаква до 3 години приходите в сектора да скочат до €4 млрд., а делът му от БВП да се покачи до близо 8 на сто. Стремглавото развитие на ИТ и аутсорсинг в България се дължи не само на ниските данъци, но и на факта, че през последното десетилетие у нас се зароди истинска бизнес екосистема. Въпреки масовото разбиране, статистиката показва, че над половината аутсорсинг компании в страната са собственост на българи. В същото време София се нареди сред 10-те най-добри места в света за започване на стартъп бизнес. Основен фактор в развитието на индустрията е и фактът, че ИТ компаниите инвестират повече от всеки друг бизнес у нас в развитието на човешкия си ресурс. Чрез система от обучения в реална работна среда, те успяват не само да преборят недостатъците на образователната система, но и да наваксат дефицитите на трудовия пазар като цяло. Светлин Наков отличен за специален принос към високите технологии В ефективен бизнес модел се превърна и организирането на курсове с кратка и средна продължителност за формиране на умения по програмиране, дизайн и администриране на системи. Добри примери в тази насока са основания от Светлин Наков Софтуерен университет, катко и академията на \"Телерик\" - българска компания, която беше продадена за над $260 милиона преди няколко години. Фактът, че частният сектор е готов да поеме инцииативата е прекрасен. За жалост обаче през последните 20 години така и не станахме свидетели на цялостна визия за реформиране на образованието от страна на държавата. Когато става дума за реформа, единственото, за което институциите говорят, са пари за инвестиране, а не търсен ефект от това. Ясен показател е поредното увеличение на учителските заплати, което макар нужно, за издигане на реномето на професията, по никакъв начин не беше обвързано с актуализирането на квалификацията на преподавателите и създаване на адекватни към нуждите на трудовия пазар учебни планове. Причини за триумфа на Османската империя Като част от Османската империя, България пропуска възможността да се възползва от Първата индустриална революция през 19-и век. В началото на миналото столетие икономиката на страната ни продължава да се върти основно около селското стопанство, с което и Втората технологична революция минава покрай нас. В годините на прехода от планова към пазарна икономика малцина българи успяха да се възползват от позитивите на дигитализацията в ранната ѝ фаза. И макар български компании, като Musala Soft, Chaos Group, Bulpros и други да са създали бизнес на международно ниво, те са по-скоро изключение в правилото. \n\tБез целенасочени усилия от страна на държавата и съвместна работа с бизнеса, България е на път да пропусне и Четвъртата индустриална революция. Тъжното е, че у нас визионери в управлението се намират трудно, приемствеността е мит, а всяка реформа се ограничава до увеличения на преки възнаграждения на служители, а не до промяна за потребителите на услугите, които държавата предоставя. „Генерация Z“ – с подкрепата на „Америка за България“ Българите - най-отворени за нови технологии в Европа Аутсорсинг индустрията търси още 20 000 души до 2020 г. Светлин Наков отличен за специален принос към високите технологии Причини за триумфа на Османската империя „Генерация Z“ – с подкрепата на „Америка за България“", "date": "2018.11.01", "title": "България и Четвъртата индустриална революция"}
{"url": "http://clubz.bg/75251-sprqha_stachkata_na_letishteto_v_bryuksel", "text": "Прекратена е стачката на служителите на компанията „Авиапартнър“, обработваща багажа на пътниците на летище „Завентем“ в Брюксел. Това съобщи управата на аерогарата в белгийската столица. Оттам обаче предупреждават, че все още може да има сривове в обработването на багажа. А тези със загубен багаж са посъветвани да не ходят до летището, а да чакат да бъдат потърсени лично. Стачка на летище Завентем в Брюксел отмени 110 полета  Стачката бе прекратена в навечерието на деня на Вси Светии. Днес е празничен ден в Белгия и в повечето други католически държави. Заради стачните действия бяха отменени близо 200 полета и засегнати 115 000 души. Причина за големия брой е, че протестите съвпаднаха с началото на едноседмичната ученическа ваканция в Белгия и с края на подобна почивка в съседна Холандия. Интересното е обаче, че на 28 октомври влязоха в сила нови лицензи за работа на летище „Завантем“, издадени на компаниите за обработка на багаж, пише „Политико“. Сред тях е и „Авиапартнър“. Срокът на лицензите е до 2025 г. И това според изданието означава че от „Авиапартнър“ ще имат доста възможности в следващите 7 години да объркват разписанията на летището в столицата на Европа.", "date": "2018.11.01", "title": "Спряха стачката на летището в Брюксел"}
{"url": "http://clubz.bg/75249-kak_se_pravi_politpropaganda_za_denq_na_buditelite_pokazno", "text": "Показно за това как прави политическа пропаганда по всеки възможен повод направиха днес от ГЕРБ. Формалният повод бяха също толкова формалните декларации, които всички партии четат от парламентарната трибуна при национални празници или чествания – в днешния случай – Денят на народните будители. Декларацията на ГЕРБ обаче не бе насочена към класическото за деня припомняне на делата на българските будители и примера и поуките, които трябва да си изведат днешните поколения, а към… приеманата като опозиция партия БСП. В същината си декларацията трябваше да противопостави управленската визия на левицата срещу делата на управляващите в сферата на образованието. Но после направи следното лирическо отклонение: Президентът: Едни будят с таланта си, други с пример Следват разсъждения за предлаганата от левицата „Визия за България“ – която от БСП определят като програмен управленски документ. И по-специално за съдържанието й в частта за образованието. Дамянова разкритикува идеята за ромските деца и гарантираното им включване в системата на детските градини, за раздаването на дрехи и обувки, за новите учебни програми приключи с призива: „ “. След което Дамянова изброи какви са успехите на самата ГЕРБ. И цитира... РеД Бредбъри. Владислав Горанов към бизнеса: Свиквайте, заплатите ще се вдигат Корнелия Нинова: Банев го арестуват, на Домусчиев и Гергов дават милиони БСП върви към властта. И търси съюзници Владислав Горанов към бизнеса: Свиквайте, заплатите ще се вдигат Корнелия Нинова: Банев го арестуват, на Домусчиев и Гергов дават милиони БСП върви към властта. И търси съюзници", "date": "2018.11.01", "title": "Как се прави политпропаганда за Деня на будителите. Показно"}
{"url": "http://clubz.bg/75240-valeri_simeonov_iskaniqta_za_ostavkata_mi_sa_nesystoqtelni", "text": "Изпълнил съм си ангажиментите в Държавната агенция за българите в чужбина (ДАБЧ). Това каза вицепремиерът Валери Симеонов на брифинг в Министерски съвет. Така той коментира исканията от страна на БСП, ДПС и \"Воля\" да подаде оставка заради акцията в ДАБЧ. Исканията за оставката му били напълно несъстоятелни. Симеонов каза още, че още на 30 октомрви е подал на компетентните органи сигнали за злоупотреби в ДАБЧ. Те му били дадени от лице, което поискало среща с него. Срещата се провела в неговия кабинет. След две седмици имало втора среща, на която Симеонов се интересувал как върви проверката на службите.", "date": "2018.11.01", "title": "Валери Симеонов: Исканията за оставката ми са несъстоятелни"}
{"url": "http://clubz.bg/75239-stanalo_mu_malko_gadno_edno_dete_e_myrtvo_no_vsichko_e_tochno", "text": "Толкова за реакцията на таксиметровия шофьор, който почти час возил из София младия мъж, току-що убил приятелката си и с плачещо едногодишно дете на ръце. Същият шофьор, който отказал да вземе момиченцето и да го заведе в районното, защото „само това не искай. Кво праим с дете на една година, не можем да кърмя…“ Разказът е потресаващ. Равен тон, изброяване на събития добросъвестно, без емоции, детайлно. Дал даже вода на детето, обяснява, дал му и да си поиграе с кутия от цигари. Вероятно не му се е разправяло, полиция, загуба на време, на клиенти, на пари и на рахатлък. Като разбрал, че детето е мъртво, му станало малко гадно. Това е единственото приближение до емоция и някаква демонстрация на чувства в тази история. Шофьорът искал само да се отърве. Е, успял е, честито. Странични опити действията му или бездействието му да бъдат обяснени със страх от опрения пистолет някак не се потвърждават от историята му. Той даже не се е и страхувал, просто е искал да не го занимават, да си продължи все едно, че нищо не е станало. Затова и после в осмислянето на случилото се няма опит за оправдание. Липса усещането за вина, затова няма дори и намек за разкаяние. Убиецът също вероятно е бил „добро момче“ в тази история, по разкази (каквито винаги има) на околните „добри хора“, а може би и приятелката му го е дразнела, сиреч тормозила го е психически, как да не й посегне...   Добрите хора, които наблюдават отстрани, винаги имат мнение и са наясно какво става, но никога не се намесват. Съвсем наскоро пак такива добри хора са слушали как млада адвокатка, брутално нападната от свой клиент в собствената си кантора, е крещяла за помощ – дълго и без резултат. И пак не става дума за геройство, можело е просто да звъннат в полицията. Но не са се намесили. При зверската катастрофа край Своге свидетели разказваха как колите са отминавали една след друга, без да спрат и да предложат помощ. Учители, ученици и т. н. са  разпознали на камерите Йоан Матев след убийството на 15-годишния Георги в Борисовата градина, знаели са, че е той, че не е бил училище, за кръв по дрехите, но удобно са си мълчали сякаш нищо не се е случило. И т. н. После колко голяма е изненадата, когато идват зловещи новини за малтретирани деца, бити и убити жени, за тормозени старци, за безкрайна жестокост между деца. И всеобщото възмущение... Да, днес е 1 ноември. Да, Денят на народните будители. Чудесен повод за всякакви упражнения на тема патриотизъм, духовност, национално съзнание, високопарни клишета, размисли будни ли сме или в кома, възможност да се навлече носия и да се развие кратка, но за сметка на това безсъдържателна дискусия „Хелоуин или Деня на будителите“. А това будителство може да бъде и съвсем просто –  малко съпричастност, малко състрадателност, малко реакция в точния момент, да чуеш другия. Без геройства и без саможертва.   Но с речите и хорАта е по-лесно. И всичко е точно, щото тука е така.", "date": "2018.11.01", "title": "Станало му малко гадно - едно дете е мъртво. Но всичко е точно..."}
{"url": "http://clubz.bg/75248-bsp_karakachanov_gotvi_grabej_za_milioni_s_remontite_na_su_25", "text": "Министерство на отбраната начело с вицепремиера Красимир Каракачанов готвят \"грабеж\" на стойност 180 млн. лева във връзка с ремонта на самолетите ни Су-25, обявиха на брифинг в парламента депутати от БСП. Според него поръчката е завишена три пъти - от първоначални 82 млн. лв. на \"около 180 млн. лв.\" Цонков изтъкна и че България има собствен завод - \"Авионамс\" - който се занимава именно с ремонт на самолети и хеликоптери. Цифрите, които БСП съобщава, не отговарят на реалните. Обществената поръчка - за ремонт на общо 14 щурмови бомбардировачи Су-25 - всъщност започва с прогнозна стойност 41 млн. лв. без ДДС за срок от 4 години. В допълнение обаче е оставена и \"опция\" Министерство на отбраната да прави допълнителни разходи до 82,5 млн. лв. Тя с решение на зам.-министър на Каракачанов става новата прогнозна цена на ремонта. Ремонт до 82 млн. лв. и за съветските Су-25. В Русия или Беларус Две фирми биват поканени за поръчката - руската Обединена авиостроителна корпорация и беларуската \"58-и Авиационен ремонтен завод\". Както посочва Цонков, само втората връща отговор с ценово предложение. То обаче е за 132 484 980 евро (без ДДС), или около 260 млн. лв. - над 6 пъти увеличение. Каракачанов обаче е решил, че това не е основание за отстраняване на участника. По този начин се заобикаля правилото, че рамкови споразумения на стойност над 100 млн. лв. трябва да се гласуват в парламента - тъй като първоначалната цена е по-малко от тази сума, факта, че после скача многократно, не задължава Министерство на отбраната да се консултира с Народното събрание. Цонков твърди, че българският завод \"Авионамс\" е напълно способен да извърши ремонта. Справка със стенограмата от парламентарния контрол обаче сочи, че Каракачанов не е казал нищо подобно. Министърът на отбраната има съвсем друга теза - че заводът не е способен да ремонтира самолетите. И допълва, че българският завод може да получи такъв лиценз от руска страна, но това ще отнеме няколко години.", "date": "2018.11.01", "title": "БСП: Каракачанов готви грабеж за милиони с ремонтите на Су-25"}
{"url": "http://clubz.bg/75252-debyutyt_na_tom_hanks_v_prozata_veche_i_na_bylgarski", "text": "Коледното настроение идва още през ноември със сборника с разкази на Том Ханкс „Рядък модел“  . Българската публика има шанс да се запознае с още един от талантите на големия актьор от 2 ноември, когато книгата излиза на родния книжен пазар. „Рядък модел“ се ражда, благодарение на Нора Ефрон, партньорка на Ханкс от снимачната площадка на романтичната комедия „Безсъници в Сиатъл“  . Сборникът съдържа 17 разказа, в които има нещо общо – пишещите машини, актьорът има слабост към тях и в дома си притежава над 50. Понякога те се появяват като допълнение към атмосферата, друг път заемат по-централна роля в наратива. Ханкс казва обаче, че разказите му не са писани на тях. Разказите се приемат с противоречиви отзиви от критиката, когато излизат на 17 октомври миналата година – „Индипендънт“ например пишат, че четеното им е  , толкова е болезнено. „Гардиън” отбелязват необичайната за кратки разкази дължина, а критикът Марк Лоусън признава, че предпочита да гледа двукратния носител на „Оскар“ на екрана, вместо да чете книгите му. Том Ханкс сменя амплоато, издава книга с разкази В „Ню Йорк таймс“ са на друго мнение: Повечето критици поне се обединяват около мнението, че разказите са писани с много чувство и наблюдателност. Преводът на български е на Надя Баева. Том Ханкс: Клинт Истууд третира актьорите като коне Върджил Бюъл затвори магазина чак когато наближи време за вечеря и заваля лек сняг. Пътят към дома ставаше все по-хлъзгав, затова той караше бавно, което се удаваше невероятно лесно с автоматичната трансмисия на плимута. Без превключване, без съединител, същинско инженерно бижу. Поднасяне извън пътя или затъване в снежните преспи тази вечер би представлявало истинско бедствие; в багажника на плимута се намираха всички съкровища от Дядо Коледа, скрити на сигурно място още откакто децата бяха обявили желанията си преди седмица. Тези подаръци трябваше да се озоват под елхата след няколко часа, а прехвърлянето им от багажника на затънала в снега кола в кабината на влекач би съсипало Бъдни вечер. \n\tШофирането до дома продължи по-дълго от обичайното, разбира се, но не това тормозеше Върджил. Студът му беше ненавистен. При цялата автоматична скоростна кутия той често проклинаше производителите на плимута, че не могат да създадат прилична отоплителна система. До мига, в който бавно отби към къщата, зърна през стъклото жълтата гирлянда от лампички над задната веранда и гумите изскърцаха върху чакъла на алеята при спирането, вече изпитваше лека болка от студ. Налагаше се Върджил да е изключително предпазлив, за да не се подхлъзне на предната пътека, както му се беше случвало много пъти досега, но въпреки това влезе с бързината, присъща на всеки работещ човек. Изтръска снега от обувките си, закачи връхната си дреха и усети как тялото му се отпуска от топлината, която лъхаше към него през процепите на дрешника. След като купи къщата, сам бе инсталирал отоплителна система, надхвърляща нормите за скромен дом. Монтира също и наистина чудовищен бойлер, та божествената топла вода да задоволява ваните на децата и неговите собствени дълги душове, без никога да свършва. Получаваният комфорт си струваше зимните сметки за гориво, както и двата камиона дърва за огрев всяка зима. Огънят в дневната гореше. Той беше научил Дейви да го пали, като му показа как да подрежда дървата с блокчетата от дървения му конструктор като квадратна къщичка около подпалките, никога като пирамида. Сега хлапето приемаше паленето на огъня като свещен дълг. Още при първите ноемврийски студове, домът на Бюъл се превръщаше в най-топлото място на километри разстояние. Дейви щеше да навърши единайсет през януари. Джил подреждаше масата в кухнята, нейна слабост бяха салфетките и сребърните прибори. Върджил целуна всяка от жените в живота си. Дейви донесе на татко си кутийка бира от новия огромен хладилник марка „Келвинейтър“ и церемониално повдигна с отварачка халките на двата срещуположни отвора – друго негово свещено задължение. \n\tВечерята на семейство Бюъл беше истинско шоу. Дейви постоянно ставаше и се връщаше на мястото си – хлапето никога не изседяваше едно цяло хранене. Кони се гърчеше в скута на майка си, разхождаше лъжица из устата си или блъскаше с нея по масата. Дел режеше храната на децата, забърсваше разлятото, пъхваше хапка намачкан картоф в устата на Кони и от време на време хапваше и самата тя. Върджил се хранеше бавно, никога не повтаряше две хапки от една и съща храна, а въртеше вилицата в кръг в чинията и се наслаждаваше на представлението, изнасяно от семейството му. На Джил това ѝ се стори невероятно. След вечеря Върджил и децата се погрижиха за съдовете, Джил стоеше върху един стол до мивката и подсушаваше вилиците и лъжиците една по една, докато Дел приспиваше бебето горе и си позволяваше така нужната кратка дрямка. Дейви отвори последната за вечерта кутийка бира на татко си и я постави на масичката с телефона до така нареченото татково кресло пред камината в предната стая. Щом Върджил се настани и отпи глътка, Дейви и Джил се излегнаха пред грамофона и пуснаха коледни песни. Лампите в стаята бяха угасени и светлините от елхата озаряваха стените с вълшебни отблясъци. Джил се покатери в скута на Върджил, а Дейви продължи да пуска песента за Рудолф отново и отново, докато не научиха и последната дума наизуст и дори започнаха да добавят и свои. Имал много лъскав нос. Смеели му се и го наричали какъв ли не. И щом стигнаха до изречението за оставането му в историята, извикаха: Дел слезе долу засмяна: Отпи глътка от бирата на Върджил, преди да се настани в своето кътче на канапето, извади цигара от кожената си табакера, затворяйки я с рязко щракване, и я запали с клечка от кибрита, поставен до пепелника при телефона. Джил скочи на крака. След като и Джил разбута огъня с ръжена, Дел изпрати децата горе да облекат пижамите си. Върджил допи бирата си, а след това отиде до дрешника в коридора и извади портативната си пишеща машина „Ремингтън“. Делорес я беше купила чисто нова за Върджил, когато беше във военната болница в Лонг Айлънд, Ню Йорк. Беше печатал писмата си до нея със здравата си ръка, преди терапевтът да го научи на така нареченото печатане чрез докосване с пет и половина пръста. Той извади машината от калъфа ѝ на ниската масичка за кафе и нави на ролката два листа един върху друг – винаги ползваше два листа, за да не нарани валяка. Своето писмо Дейви настоя да напише на отделен лист. Обясни на Джил, че не иска да обърква Дядо Коледа. За подравняването на двата листа му бяха нужни няколко опита. Дейвид остави писмото си в пишещата машина, като я обърна към камината, където Дядо Коледа да успее да го види. Том Ханкс: Клинт Истууд третира актьорите като коне", "date": "2018.11.01", "title": "Дебютът на Том Ханкс в прозата вече и на български"}
{"url": "http://clubz.bg/75244-ruski_raketi_mogat_da_porazqt_cqla_evropa_ot_cherno_more", "text": "Ракетите „Калибър“ на руските бойни подводници в Черно или в Средиземно море могат да вземат на мушка всяка столица в Европа. Това заяви в телефонен брифинг с журналисти американският адмирал Джеймс Фого, който оглавява военноморските сили на НАТО в Европа и Африка, както и Съвместното командване на силите на пакта в Неапол. Той говори от Норвегия, където командва ученията на пакта Trident Juncture („Единен тризъбец“). Още когато командвал Шести американски флот през 2014-2016 г., той наблюдавал засиленото присъствие на руски подводници от клас „Кило“ в региона. Сега две от тях действат в Средиземно море, а 4 – в Черно. Руски „Калибър“ убил... 4 овце в Иран Фого обаче не смята, че Русия ще изстреля ракетите. И си спомни с тъга как през 2012 г. руска подводница от клас „Кило“ пристигнала от Черно море в средиземноморската база край испанското пристанище Картахена, за да участва в съвместни спасителни маневри с пакта. Всичко това обаче било прекратено през 2014 г. след незаконното анексиране на Крим от страна на Русия. „Единен тризъбец“ са най-големите учения в Норвегия след края на студената война. В тях участват близо 50 000 военнослужещи от всички 29 членки на пакта, както и от неутралните Швеция и Финландия. Маневрите се провеждат само на 500 километра от Русия. НАТО започна \"Единен тризъбец\" до Русия \"Щерн\": Маневрите на НАТО - послание за Путин По време на ученията се отработва задействането на член 5 от устава на НАТО в резултат на въображаемо нападение срещу Норвегия от север. Още преди ученията на всички бе ясно, че измисленият нападател е не друг, а Русия. Но до този момент никой от ръководството на НАТО не е споменал официално името й. И допълни, че участието на Швеция и Финландия е особено важно предвид факта, че техните военнослужещи също са свикнали със студения климат. Най-важното е, че на ученията НАТО изпробва своята Съвместна оперативна група за много висока бойна готовност, или Very High Readiness Joint Task Force. Тя бе представена на срещата на пакта във Варшава през 2016 г. и наброява 8000 души. Адмирал Фого обаче заяви, че няма повод за тревога заради обявената от Русия зона с повишена опасност в международни води край норвежките брегове от днес до 3 ноември. Предполага се, че за този период Москва смята да изпробва там свои ракети. Засега от НАТО не могат да бъдат сигурни в това предположение, каза американският военен. На въпроса дали евентуални руски изпитания биха застрашили намиращия се в района американски самолетоносач „Хари Труман“, адмиралът даде следния отговор: След което разказа как на 30 октомври е наблюдавал на място заедно с генералния секретар Йенс Столтенберг полети на Ф-16 в „сините небеса“ над Норвегия. НАТО ще отблъсква руска атака от дворовете на норвежците Адмиралът бе попитан дали участието на неутралните Швеция и Финландия в ученията е свързано с поведението на Русия. Особено предвид факта, че от Хелзинки само допреди няколко години не са изявявали желание да сътрудничат с пакта. Едва ли ще се стигне до ново задействане на член 5 на НАТО, стана ясно от думите на Фого. Този член досега е бил активиран само един път в историята на пакта – след терористичните атаки в САЩ на 11 септември 2001 г. А посланието на „Единен тризъбец“ е много силно и се заключава в това, че НАТО може да мести огромно количество военнослужещи и техника, равняващо се на 7 бригади, за 30 дни. Това е и същността на член 5. На ученията обаче присъстват наблюдатели от Русия, както и от всички страни от Организацията за сигурност и струничество в Европа (ОССЕ). НАТО започна \"Единен тризъбец\" до Русия \"Щерн\": Маневрите на НАТО - послание за Путин НАТО ще отблъсква руска атака от дворовете на норвежците", "date": "2018.11.01", "title": "Руски ракети могат да поразят цяла Европа от Черно море"}
{"url": "http://clubz.bg/75241-angela_merkel_rekviem_za_edna_carica", "text": "Няколко дни преди да изненада света с краткото си съобщение, че това е последната й политическа мисия като канцлер, партиен лидер на ХДС и член на Бундестага, мадам Меркел поздрави в Истанбул своя стар познайник Владимир Путин с руското: \"Здравствуйте!\", сякаш да ни напомни, че големите лидери, сред които е несъмнено и тя, трудно могат да се съберат в калъфа на няколко вестникарски колони. Както и другата \"грандама\" на световната политика преди нея - желязната Лейди Тачър - г-жа Меркел е толкова богат политически и човешки персонаж за описване, че ако беше жив Гор Видал, сигурно щеше да напише роман за тази забележителна жена, известна като царица на компромиса и на \"финия натиск отгоре\".      Независимо харесваме ли я или не, уважаваме ли я или не, разбираме ли я или не - тя провокира мисленето с оня упорит образ за руската мечка или за американския орел със стрелите и маслиновата клонка между яките си нокти. За нея обаче нито един от тези два силови символа не подхожда: по-скоро тя ще остане в съзнанието на милиони хора като един солиден, спокоен и самоуверен политик, знаещ накъде води германския крайцер, как да го прекара през бурните вълни на световната политика до онова пристанище - като в родния й Хамбург, където сигурността и просперитетът на нейния народ ще бъдат гарантирани. Поне докато тя е на капитанския мостик. Други обаче никога няма да забравят, че нейната мигрантска политика може до голяма степен да промени лицето на Европа и да смути съня на много консерватори, обърквайки в същото време сметките на стотици либерали, особено когато казва \"Здравствуйте\" и говори за \"Северен поток-2\". Рано е да говорим за нея в минало време. Дори да не изкара до заветната 2021 година, както самата тя обяви, мадам Меркел - както и предшествениците й Хелмут Кол и Герхард Шрйодер -  ще продължи да хвърля \"остатъчна светлина\"  върху близкото минало на Европа и родната й Германия, а вероятно и върху близкото им бъдеще. Ако търсим политически символ за нея, той сигурно ще бъде някакъв микс \"немска машина\": като надеждния и безсмъртен \"Фолксваген Бийтъл\", тиха и удобна като \"Мерцедес\", бърза и леко агресивна като БМВ, когато се налага... Ако беше жив големият присмехулник от \"Вашингтон пост\" Арт Бъкуалд, сигурно щеше да напише: \"Моторът на мадам МЕРКЕдес\" се умори...\" Както и много германци се поумориха от нейното присъствие на сцената. Но като мъдра жена тя го усети и реши, че е време постепенно да се оттегли с надеждата, че голяма част от ореола й ще оцелее. Неуморен читател и любител на литературата (макар и с докторат по квантова химия), тя не може да не е прочела онези пророчески думи на Джон Стайнбек, че нищо не омръзва на хората така, както задържалият се дълго на власт политик... Марк Твен отива оше по-далеч, казвайки, че политиците трябва често да се сменят - като памперсите, и то по същите причини... Това естествено не важи за нашите политици. Марк Твен не е имал честта да ги наблюдава... През оставащите по-малко от две години до края на мандата й (ако издържи дотогава) тя смята, че ще има повече време за важни международни въпроси, в това число за Сирия, а може би и за Украйна? Ще поживеем - ще видим, както би казал Сергей Лавров, също неин отдавнашен политически партньор. В тази доста разнебитена и мъглява световна машина опитът и думата на фрау Меркел все още имат значение. Но то постепенно ще намалява, нещо като онова заглавие на Маркес за \"предизвестената смърт\". И тогава един ден ще дойде ред и на мемоарите й. Но за разлика от някога младия и огнен лейбърист Тони Блеър, който стигна до унизителния си политически край с етикета \"пудела на Буш\" заради войната в Ирак, а след това и с проточеното \"предаване на властта\" на Гордън Браун през последния му мандат, първата жена канцлер в историята на Германия има шансове да си отиде с достойнство. Това обаче няма да е лесно. Собствената й партия, на която все още е лидер, губи осезателно позиции на последните вътрешни избори. ХДС се гърчи в конвулсиите на неясното си бъдеще, вътрешните битки за нов партиен лидер и гнева на коалиционните партньори от ХСС. Зелените стремглаво набират скорост, \"Алтернатива за Германия\" диша във врата на управляващите с твърдата си политика по отношение на мигрантите, а объркана и уплашена Европа гледа с тревога как ще се развият нещата в \"локомотива на Европейската икономика\". Де факто лидер на Европейския съюз от дълги години насам поради мощта на германската икономика, от мадам Меркел се очаква твърдост, мъдрост, визия, решителност и гъвкавост, за да устои Европа на бурите, които я люшкат. А тя има по-малко от 2 години на кормилото, може би много по-малко. С колкото и целувки да мотивира Жан-Клод Юнкер колегите си от ЕС, колкото и мъдро-саркастични думи да отронва гордият пан Доналд Туск, всички те - включително очарователният и амбициозен френски президент - ще гледат със затаен дъх последните стъпки на русата дама от Берлин. Тя напуска кораба по време на буря, в която думата \"Брекзит\" е сквернословие в Брюксел, а непредсказуемостта и фриволните идеи на един самоук президент във Вашингтон - също така с яркорус перчем - обещават интересно бъдеще на света, както казват англичаните. В това число и мадам Тереза Мей. Само китайците имат една тревожна аксиома - пазете се да не живеете в интересни времена. Натрупали мъдрост през последните няколко хилядолетия на държавност, лидерите в Пекин тихомълком градят мощната си икономическа и военна машина, пеейки приспивни песни на европейците като сирените край Сцила и Харибда. Като добавим към всичко това изострените отношения между Съединените щати и Русия, новата надпревара във въоръжаването и деликатното положение на Европа, притисната между двата военни колоса и икономическия валяк Китай, става ясно в какъв \"интересен\" момент фрау Меркел слиза от сцената. Малко персонажи в германската политическа история имат такава богата палитра от цветове и нюанси като тези на Ангела Доротея Меркел, родена през 1954 г. в Хамбург в лютеранско семейство. Една четвърт от гените й са полски - баба й по бащина линия е от Гданск. Но детството й всъщност минава в малкото градче Темплин в Източна Германия, на 90 км от Берлин, където баща й - лютерански свещеник - получава назначение в местната епархия. Тук през 1968 г. тя \"встъпва в редовете\" на Единната германска младеж, нещо като Комсомола на ГДР. В биографиията си тя сама казва, че се е занимавала с културна дейност, макар да я критикуват, че е била пропагандистка на марксистко-ленинските идеи. Мадам Меркел обаче казва, че не помни да е работила като пропагандист, че разчита предимно на паметта си. Но ако някой ден се докажело обратното, тя можела да преживее този факт... Факт е обаче, че усърдното и дисциплинирано момиче научава отлично руски език и до днес си служи добре с него, когато й се наложи. Путин отвръща на лингвистичния й жест със също толкова добър немски. Иначе фрау Меркел говори свободно и приличен английски, така че, когато ръководи срещите на Европейския съюз, на Г-7, или има разговор на четири очи с Еманюел Макрон, тя не стои вглъбена и самотна в някой ъгъл или не търси преводач, за да обшува с колегите си. Когато има свободно време, предпочита хубавата книга, отколкото \"разговорки на ясна луна\", както казваше Василий Шукшин. В никакъв случай не минава за дърдорко. И ако предшественикът й и неин ментор Хелмут Кол се разтоварваше през кратката си ваканция, цепейки дърва в някоя планинска хижа в Австрийски Тирол или в Швейцарските Алпи, канцлерът Меркел бързаше към някой от футболните стадиони винаги когато работата й позволяваше няколко часа почивка. Тук шегобийците може да добавят, че тя никога не дойде на мач на \"Бистришките тигри\", където ефективен център-нападател е нашият министър-председател и неин политически студент. След гимназията идва Университетът в Лайпциг, където младата Ангела учи физика. После започва научна работа в Академията на науките на ГДР, а  впоследствие защитава и докторантура в областта на квантовата химия. Напълно е възможно да е единственият правителствен лидер сред колегите си в Европа с докторска титла в областта на природните науки. Канцлерът Хелмут Кол забелязва скритите й таланти и бързо я издига в партийната йерархия. Следват няколко министерски поста, членство в парламента, партиен ръководител на ХДС от 2000 г. (след скандала около канцлера Кол за финансиране на партията от черни каси...), и накрая канцлерски пост от 2005 г. до ден днешен. Четирима федерални президенти са се сменили, докато тя е канцлер, десетки министри, няколко правителствени коалиции и безброй домашни и международни инициативи. Трудно е да се обясни как леко флегматичната на пръв поглед дама има на разположение такава огромна енергия. Обикновено е облечена (леко) консервативно - почти винаги в панталон и сако, далеч от искрящите тоалети на Мелания Тръмп или Мишел Обама  Може би лютеранските традиции винаги дърпат човека към някаква скромност във всекидневието, но не и в амбициите. За разлика от помпозния, но муден Франсоа Оланд, от самовлюбения нарцис Никола Саркози, от напомпания самохвалко Дейвид Камерън, от скучния до смърт идалго Мариано Рахой и неуморния любовник Силвио Берлускони немската политическа машина Мадам Меркел се трудеше на всички фронтове по-скоро тихо, невинаги с фанфари, но в повечето случаи с видими резултати. Още не знаем дали и тя ще каже като Фидел Кастро: \"Историята ще ме оправдае\", но когато от американската банка \"Лиймън брадърс\" през лятото на 2008-а тръгна финансовият земетръс, който се стовари като цунами върху световната икономика, Ангела Меркел не се поколеба да стегне коланите както на Германия, така и на Европейския съюз. Бившият гръцки финансов министър Янис Варуфакис не питаеше дълбока любов към нейната философия за спасяването на Европа и особено към плана й за Гърция, но права или крива, канцлерката наложи волята си и мнозина смятат, че нейната решимост, както и парите на германския народ, спасиха Гърция от свободното падане в бездната, а ЕС от още по-дълбока криза. Бъдещето ще покаже дали е така. Никой не обича фискалната дисциплина като лютеранците и никой не я мрази така, както италианците. (Ние все още се мислим за прусаците на Балканите, но без тяхната дисциплина.) С френските си партньори тя играеше изящно политическо танго, защото и двете страни се нуждаеха една от друга в бурните води на ЕС, размътени от странното желание на Камерън да тласне Великобритания към един референдум, който гримасничещият баща на \"Брекзит\" Найджъл Фараж спечели за голяма изненада на всички. Когато един или друг политически лидер не й беше интересен, тя просто го пропускаше да мине незабелязано край нея. Зоркото око на канцлера не подмина и \"прусаците на Балканите\" и така един прекрасен ден една германска фондация помогна за създаването на една млада политическа партия в София и на нейния широко скроен лидер... За което мнозина противници на ГЕРБ никога няма да й простят. Изглежда обаче тя не се интересува много от вътрешните проблеми на балканска Прусия. От доайен на европейските лидери тя постепенно се превърна в нещо като жив паметник на статуквото и безспорния лидер на Стария континент. Докато колегите й в Лондон и Париж я наблюдаваха със завист, а Путин дори не си губеше времето да говори с тях за световните дела, госпожа Меркел умело балансираше между политическия вятър, духащ от Вашингтон, и нуждата от по-евтин петрол и газ от Изток... Тя минаваше за стабилен приятел на САЩ и поддръжник на НАТО, но никога не прекъсна диалога си с Москва независимо от санкции, изгонени дипломати, словесни престрелки и дипломатически салтоморталета. Реалист дълбоко в душата си, тя знаеше как да приласкае Буш-младши и Барак Обама, с които изгради трайно приятелство. Отношенията й с \"русия ураган\" Тръмп засега са хладно-прагматични. Business ас usual, както казва Проф. Д-р Тръмп, майстор на словесната еквилибристика и скъп приятел на медиите. Стъпката й на \"Мути\" (Майчицата) да покани близо милион мигранти от Африка и Близкия изток в Германия обаче бе капката, от която чашата на нетърпението преля. Както у дома, така и в голяма част от европейските страни, които не бяха консултирани предварително за това й решение, към Мути се надигне вълна от ярост и недоволство. Резултатът днес е, че ES e тотално объркан по въпроса за миграцията, страни като Австрия и Унгария отхвърлят нейните идеи, Вишеградската чатворка като цяло нехае за тях, а привържениците й се чудят какво да й кажат, когато я погледнат в очите. Съгражданите й, особено тези в Бавария, сигурно я ненавиждат в контекста на всички дивотии, които някои от мигрантите вършат в Берлин или в Кьолн, докато трудещите се Ханс и Юрген плащат сметките за издръжката им. Сега мнозина си спомнят казаното от нея още преди няколко години (когато бомбите започнаха да гърмят по площадите и метростанциите), че мултикултурализмът и интеграцията на мигрантите са тотално неуспешни политики както в Германия, така и в Европа. Но вече може би е късно, казват младият Себстиан Курц от Виена и политическият му братовчед от \"старата империя\" Виктор Орбан. Звездата на Курц тепърва изглежда изгрява, докато финият Макрон с изящните маниери нетърпеливо очаква своя ден на европейския престол. Рано е още, ако вярваме на китайската мъдрост, да даваме окончателна оценка за ролята на мадам Меркел в световната история... Няма съмнение, че звездата й залязва, което е естествено. Както няма съмнение, че никой не може да отрече умението й да налага решенията си както на германци, така и на цяла Европа, без да използва прусашкия ботуш, а тихо и кротко да ги притиска с аргументите си и с мощта на икономическите лостове. Днес сутринта, докато пишех тези редове, старата политическа лисица Волфганг Шойбле (всъщност \"вълк\") и бивш финансов министър, а днес шеф на Бундестага, каза по телевизия \"Дойче веле\", че майсторството в политиката е да намериш правилния баланс между морала и големите очаквания на тези, които са те избрали да ги водиш. Водещият интервюто, една друга стара лисица от BBC Тим Себастиан, реагира  със сарказъм: \"Морал в политиката? Ха-ха...\" На което Шойбле отвърна с многозначителна усмивка.  В този контекст може да кажем, че мадам Меркел в повечето случаи от дългата й кариера беше майстор в намирането на тънката червена линия, разделяща ефимерния морал в политиката от интересите в нея... А след 400 години, както казваше Чжоу Енлай (за Френската революция), ще знаем с точност коя е била нашата Мути.", "date": "2018.11.01", "title": "Ангела Меркел. Реквием за една царица "}
{"url": "http://clubz.bg/75242-dve_godini_po_kysno_novak_djokovich_se_zavryshta_na_vyrha", "text": "Новак Джокович е новият номер 1 на мъжкия тенис. Официално той ще се завърне на върха на ранглистата в понеделник, но напрактика това е факт отсега, тъй като Рафаел Надал се отказа от участие в Мастърса в Париж. Така губи точки, а каквото и да направи сърбинът оттук-нататък, сегашният му актив стига, за да оглави класацията. Точките официално са 7660 за Рафа и 7445 за Новак. Испанецът губи 180, а Джокович вече има плюс 90 и тепърва печели актив във френската столица. Така балансът е 7535:7480 към настощия момент. Надал посочи като причина за оттеглянето си коремни болки. Той ги чувствал най-вече, когато изпълнява сервис. Обадил се на лекаря си и бил посъветван да не играе на последната надпревара от серията \"Мастърс 1000\". Все още не е ясно дали Матадора ще пътува за Лондон за финалите на ATP. Там може да има битка за това кой ще посрещне Коледа и Нова година като №1. Роджър Федерер също има шанс. Новак Джокович за последно беше начело до ноември 2016 г., когато отстъпи върха на Анди Мъри. След това изживя тежки времена със спад във формата, контузии, психологически проблеми... Той става първият тенисист, оглавил ранглистата, след като е бил извън топ 20 в същата година, от 2000 г., когато това стори Марат Сафин. Ноле беше №21 преди \"Уимбълдън\". От там обаче започна бурната му атака към върха. Той спечели \"Уимбълдън\", US Open, а също така мастърсите в Синсинати и Шанхай.", "date": "2018.11.01", "title": "Две години по-късно Новак Джокович се завръща на върха"}
{"url": "http://clubz.bg/75237-trymp_kym_statuqta_na_svobodata_shte_e_hubavo_da_padnesh_na_kolene", "text": "\"Знаете ли? Тръмп може изцяло да пренапише конституцията\", гласи заглавието на фейлетон във \"Вашингтон пост\", посветен на изказаното от президента на САЩ намерение да отмени със свой указ гарантираното от конституцията право за придобиване на американско гражданство по рождение. Текстът е съставен от мними новини, приписвани на крайнодесния новинарски портал breitbart.com, съобщава БТА. На 1 януари 2019 г. \"Брайтбар\" \"съобщава\", че съгласно новопридобитите си пълномощия да променя 14-ата поправка в конституцията относно гражданството президентът Тръмп е издал указ, с който американско гражданство се признава само на членовете на неговото семейство, определен кръг негови приятели и сътрудници в Белия дом, руснаците, които живеят в имоти на Тръмп, неколцина журналисти, предимно от тв канал \"Фокс нюз\", и един рапър. Седмица по-късно същата медия \"съобщава\", че федерален съдия оспорва указа, но Тръмп отменя съответния член от конституцията и уволнява съдията, чиито предци са от Мексико. През януари следва \"новината\", че президентът е разпоредил - пак с указ - депортирането на 11 милиона нелегални имигранти в срок от седем дни. А след като Американският съюз за граждански свободи предявява протест, с друг указ праща в затвора всички адвокати от съюза, а също и специалния прокурор Робът Мълър. Авторът на фейлетона надува балона с мними съобщения на \"Брайтбар\", че Тръмп разпорежда на министерството на правосъдието да прекрати всички граждански и криминални дела, че отменя Първата поправка и поставя извън закона всички медии освен няколко, сред които \"Фокс нюз\" и \"Брайтбар\", че променя Втората поправка, за да не бъде свален от поста си от Конгреса, и че министърът на отбраната и председателят на Съвета на началник-щабовете не са виждани на публично място, след като са критикували президента. На 19 февруари \"Брайтбар\" пише, че Лейди Либърти, позната от статуята на входа на нюйоркското пристанище, лично се появява в Овалния офис и моли Тръмп да спре с тези укази. Той обаче й отговаря:", "date": "2018.11.01", "title": "Тръмп към Статуята на свободата: Ще е хубаво да паднеш на колене"}
{"url": "http://clubz.bg/75238-obzavejdat_ploshtad_slavejkov_s_masi_stolove_cheshma_pergoli_snimki", "text": "Маси и столове ще бъдат разположени около фонтана на столичния площад \"Славейков\", съобщават от Направление \"Транспорт и транспортни комуникации\" в Столична община, които ръководят ремонтите в центъра на София. Обзавеждането няма да принадлежи на някое близко заведение, а е част от проекта на архитектурно студио А.Д.А. Поставянето на настилката на площада очевидно се смята за завършено, след като фирмата изпълнител започна разполагането на градското обзавеждане. Днес на \"Славейков\" е монтирана една от първите перголи – част от навесите, под които ще бъдат разположени щандовете за книги. Будката за билети засега е поставена не на самия площад, а пред офиса на А1. Инсталирано е ново осветление край трамвайните линии и на \"Славейков\". Междувременно продължава възстановяването на фонтана – освен маси и столове, край него ще има и чешма. Предстои да бъдат направени велосипедни стоянки, както и да бъдат засадени 15 нови дървета. На \"Славейков\" вече е монтирана една от първите перголи - част от навесите, под които ще бъдат разположени щандовете за книги. Материалите за градското обзавеждане и елементите, които ще бъдат поставени, са изработени от лят камък – мозайка, а дървото за пейките е с най-високо качество и подходящо за различни атмосферни условия, твърдят от Общината. Според работници на обекта, трамваят по \"Графа\" трябва да тръгне до 20 ноември, а работата по тротоарите ще продължи и след това.  ", "date": "2018.11.01", "title": "Обзавеждат площад \"Славейков\" с маси, столове, чешма, перголи (СНИМКИ)"}
{"url": "http://clubz.bg/75255-marin_chilich_sloji_kraj_na_sezona_na_grigor_dimitrov", "text": "Сезонът за Григор Димитров приключи. Първата ни ракета отстъпи с 0:2 (6:7(5), 4:6) на Марин Чилич в третия кръг на Мастърса в Париж и отпадна. Сега за Гришо предстои почивка и начало на подготовката за 2019-а след десетина дни. Скоро той ще излезе от топ 10, а вероятно и от топ 20. В първите дни на Новата година традиционно ще играе в Бризбън, Австралия. Само Андре Агаси ще реши колко време ще остане с Григор Чилич е един от най-трудните съперници на българина, това пролича и днес. Началото на двубоя можеше да е добро за Григор, но той пропусна две точки за пробив, хърватинът измъкна първия гейм и на свой ред проби във втория, след като поведе с 40:0. Димитров изравни, но след това се пропука отново. Той обаче бърза се реабилитира, като върна брейка след дълъг гейм, в който имаше превес. След това сервиращите печелеха подаванията си. При 4:5 Гришо отрази два сетбола, изравни за пореден път, а малко след това се стигна до тайбрек.  В него най-добрият ни тенисист изтърва отличен шанс - той поведе с 5:3, но след това Чилич наниза четири поредни точки и дръпна с 1:0. Седмият в световната ранглиста тръгна отлично и във втората част, което му осигури спечелване на мача. Той проби, този път за 1:0 и затвърди. Нататък двубоят вървеше гейм за гейм. Така Марин Чилич отново надделя над Григор и продължава напред. Две години по-късно Новак Джокович се завръща на върха Димитров няма да играе на заключителния турнир в Лондон на най-добрите осем, така ще загуби 1500 точки. Две години по-късно Новак Джокович се завръща на върха", "date": "2018.11.01", "title": "Марин Чилич сложи край на сезона на Григор Димитров"}
{"url": "http://clubz.bg/75243-bylgari_se_stichat_v_odrin_za_evtini_stoki", "text": "Множество българи и гърци пътуват с автобуси до западната турска провинция Одрин през почивните дни, за да пазаруват, пише в един от главните материали на онлайн изданието на вестник  . Заради силния интерес от съседните страни, търговците са поставили ценоразписи на български и гръцки на витрините на своите обекти, отбелязва изданието. Освен това са пуснати уеб страници за онлайн пазаруване на български и са напечатани малки българо-турски разговорници, които да помогнат на потенциалните клиенти от България и Гърция. Както отбелязва вестникът, чужденците пътуват до Одрин само, защото стоките, които се продават там, са „по-евтини“ в сравнение с продуктите, които се продават в техните градове заради благоприятните за тях разлики в цените на валутите. Гостите купуват най-вече плодове, зеленчуци и дрехи в откритите пазари, докато на пазара Араста те се интересуват от сувенири. От магазините по улица \"Сарачлар\" те си набавят козметика. Повечето от тези обекти в Одрин имат поне по един служител, който говори български или гръцки. Фуат Текин, който има магазин за козметични продукти на улица \"Сарачлар\", една от най-оживените в Одрин, казва, че има множество клиенти от България и Гърция. Гъркиня разказва. Неизбежно, местните и чуждестранните посетители имат проблеми с комуникацията заради езиковите бариери. За да бъдат преодоляни тези проблеми, търговските кооперативи са раздали български разговорници на съдържателите на магазини. „Когато клиент попита за цената на определен продукт, аз отварям речника, за да намеря съответната дума на български. По този начин ние общуваме по-добре“, обяснява Байрам Ихламур, местен търговец. За да привлекат повече клиенти в Одрин, те рекламират града чрез публични кампании и реклами на гръцки и български, съобщава кметът на Одрин Реджеп Гюркан. Той отбеляза, че местните магазина са пуснали страници в интернет на български, които позволяват на потенциалните клиенти да проверяват цените онлайн. Предприятията също рекламират магазините си с постове на български и гръцки в социалните медии. ", "date": "2018.11.01", "title": "Българи се стичат в Одрин за евтини стоки"}
{"url": "http://clubz.bg/75232-bez_komentar", "text": "Американската телевизия Си Ен Ен отказа да коментира изказването на журналиста си Дон Лемън, според когото белите мъже са най-голямата терористична заплаха в страната, съобщи Асошиейтед прес. Тръмп ядоса света след Шарлотсвил: И едните, и другите бяха много агресивни Изказването на Лемън в ефира на Си Ен Ен в понеделник, предизвика критики сред консервативните кръгове.  Той говореше за негативното отношение към запътилия се към САЩ керван мигранти и за неотдавнашните нападения срещу двама чернокожи в Кентъки и в синагога в Питсбърг, за които са заподозрени бели мъже. \n\tГоворител на Си Ен Ен заяви вчера, че нито Лемън, нито телевизията ще направят коментар по въпроса, пише БТА.", "date": "2018.11.01", "title": "Без коментар"}
{"url": "http://clubz.bg/75236-medijniqt_zakon_na_peevski_pr_za_dyrjavata_sreshtu_soros", "text": "Почти без дебати и безпроблемно депутатите приеха на второ четене т.нар. закон за медиите на Делян Пеевски. Както е известно, текстът бе анонсиран като опит за изсветляване на собствеността на медиите, и то не само чрез публичното оповестяване на действителните собственици, но и на фиктивните такива – т.е. тези, които определят редакционната политика, но остават в сянка. Оказа се, второто не било такова, каквото изглежда. А под „фактически контрол на съдържанието“, както от ДПС са записали в проекта си, трябвало да се разбира лица като главни редактори, отговорни редактори и пр. На които всъщност няма какво да им се изсветлява. За 5 минути и с пълно единодушие депутатите одобриха медийния закон на Пеевски Единствените опоненти на текстове от закона бяха двамата депутати от левицата Антон Кутев и Милко Недялков. От трибуната се чуха и дежурните обвинения срещу неправителствената организация, която измерва свободата на словото по света „Репортери без граници“; не бе пропуснат и Джордж Сорос. Бе поставен и въпросът дали тези законови изменения не се правят като PR за самия им съвносител Делян Пеевски. Както е известно, през февруари Пеевски и колегите му депутати от ДПС Велислава Кръстева, Хамид Хамид и Йордан Цонев внесоха изменения в Закона за задължителното депозиране на печатни и други произведения, който вече ще се казва \"Закон за задължителното депозиране на печатни и други произведения и за обявяване на разпространителите и доставчиците“. Те бяха приети днес почти във вида, в който бяха предложени. Въвежда се задължение за всички медии, в т.ч. онлайн медиите, които сега не са обхванати от никакви закони, да депозират в Министерството на културата информация за реалните и скритите си собственици (ако имат такива). Както и всички форми на финансиране и информация за източниците им. Въпросът с финансирането касае договори с държавни и общински дружества, обществени поръчки, договори с партии, банкови кредити, европейско финансиране, както и финансиране от международни донорски организации. Когато доставчикът на медийна услуга е публично дружество по смисъла на Закона за публичното предлагане на ценни книжа и пр., като собственик се посочва институцията, която упражнява надзор. Пеевски се оттегля от \"активната издателска дейност\", прехвърля медиите си на фондация Това ще важи и за разпространителите, като ако се установи, че държат над 1/3 от пунктовете, ще бъде сезирана Комисията за защита на конкуренцията. От своя страна МК трябва да публикува информацията на сайта си. Сега съществува подобие на регистър, който е само за печатните медии и е непълен. Идеята е до една година информацията да придобие вид на онлайн платформа. Тук идва и спорният момент:   В допълнителните разпоредби вносителите на ДПС не са уточнили какво е „фактически контрол“, само какво е „действителен собственик“. При неподадена декларация или подадена извън срока, или при декларация с невярно съдържание лицето подлежи на санкция от 10 000 лева до 15 000 лева. При повторно нарушение - от 20 000 лева до 30 000 лева. Пръв на неясния текст с „фактическия контрол“ реагира Кутев. След което постави въпрос и относно финансирането. Как ще се проследява дали държавата не финансира индиректно някоя медия. И реши да даде пример със собственика на „Овергаз“ и издател на вестник „Сега“ Сашо Дончев, за да не давал пример само с Делян Пеевски („Телеграф“, „Монитор“, „Политика“, „Меридиан мач“ и др.). Ако държавно финансиране минава през фирма на собственика, а той с тези средства финансира вестника си - това на практика е финансиране от държавата, което минава за добра търговска практика, даде пример Кутев. След което все пак направи недвусмислен намек по адрес на Пеевски: КЗК хареса медийния закон на Пеевски. Но няма да контролира плурализма На Кутев се зае да отговаря Велислава Кръстева, за да направи опит да обясни какво влагат вносителите във „фактическия контрол“. И изненада с обяснението си: Колегата му Милко Недялков пък акцентира върху заложената норма за монопол при разпространението. „Не стана ясно и защо се предлага 1/3 за монопол. Това е твърде много, за да бъде сезирана Комисията за защита на конкуренцията (КЗК). Моето предложение е това да бъде 1/6“, предложи депутатът, но впоследствие при гласуването предложението му бе отхвърлено. Йордан Цонев, засегнат от изказването за PR акцията на Пеевски, защити отсъстващия си колега. АЕЖ-България: Медиите да не сеят омраза, слухове и спекулации Цонев обаче продължи. Разказа как наскоро имал среща с представители на ПАСЕ. И от ПАСЕ установил, че анализът на медийната среда е базиран само на информация на „Репортери без граници“ – „само от неправителствени организации от кръга Сорос“. Тази година „Репортери“ поставиха България на „престижното“ 111-о място по свобода на словото. Председателят на правната комисия Данаил Кирилов (ГЕРБ) не издържа да не вземе участие в този юридически спор, въвличайки римското право в него. За да защити тезата, че институтът на „фактическия собственик“ не е невъзможен за доказване. Как? – С всички възможни доказателства. \"Репортери без граници\" за медиите в България: корупция, непрозрачност и Пеевски  „Ако правилно съм разбрал вашата логика – ще дадем право да се търси по общия ред, ако някой сметне, че някой е фиктивен собственик. Аз лично ще се извиня на г-н Цонев ако при следващата класация на „Репортери без граници“ сме се качили две места нагоре“, даде заявка Кутев. Йордан Цонев обаче бе възприел линията на контраатаката и продължи да говори за начина, по който „соросоидните организации“ правят докладите си за състоянието на медийната среда у нас. А какво е това, което не спомена: През 2014 година агенция „Блиц“, за която се счита, че е под контрола на Пеевски, но разбира се – той няма общо с действителната собственост на медиите, публикува имейл кореспонденция между издателя на „Икономедиа“ Иво Прокопиев и главните редактори и други отговорни лица в собствената му пресгрупа. В писмото Прокопиев споделя с подопечните му редактори информация относно лицензите на ЕРП-тата, която може да даде насоки за бъдещи разследвания на медиите му. За Цонев явно се определя като форма на натиск това, че издател, който не е скрит собственик, подава информация към собствените си медии. В последствие Прокопиев сезира прокуратурата за проникване в личния му имейл адрес. По-нататъшното разглеждане на текстовете от закона мина без дебат. И той бе приет окончателно. Пеевски се оттегля от \"активната издателска дейност\", прехвърля медиите си на фондация КЗК хареса медийния закон на Пеевски. Но няма да контролира плурализма АЕЖ-България: Медиите да не сеят омраза, слухове и спекулации \"Репортери без граници\" за медиите в България: корупция, непрозрачност и Пеевски ", "date": "2018.11.01", "title": "Медийният закон на Пеевски: PR за държавата срещу Сорос!"}
{"url": "http://clubz.bg/75197-ruskite_hakeri_sa_neshto_kato_amerikanski_izbirateli", "text": "Междувременно се появиха редица доклади на тайни служби, от които става ясно, че по време на президентските избори в САЩ през ноември 2016 г. руски хакери са били нещо като избиратели, пише в. \"ТагесАнцайгер\". Сега, две години по-късно, който мисли, че тези проблеми са отстранени, дълбоко се заблуждава. Преди дни американският експертът Мат Блейз, професор в областта на компютърната сигурност в университета в Пенсилвания, написа в туитър: Експертът уточни, че цени тези хакери, но те далеч нямали славата на руските, смятани за особено опитни и подготвени. А и те нямали същия интерес като руснаците да се месят в избори в САЩ. Експертите са единодушни, че американската избирателна система продължава да е ранима по отношение на външни атаки. Сега Националната академия на науките публикува 160-страничен доклад, озаглавен “Сигурноста на вота е гаранция за американската демокрация”. В него изследователите настояват за спешно вземане на мерки относно сигурността на системите. Ако се говори за 6 ноември 2016 г., те са прекалено закъснели. Възможни са атаки в няколко направления. Американската избирателна система е децентрализирана. Има близо 3000 избирателни окръга, които залагат на различни решения. На много места бюджетите са орязани. В 13 федерални щата хората избират чрез така наречените машини Direct Recording Electronic Voting Machines (DRE машини), които са безнадеждно остарели. През 2016 г. в 10 от тези 13 щата Тръмп спечели убедително, в Пенсилвания  само на косъм. По време на изборния ден избирателят натиска бутон срещу името на кандидата, за когото иска да даде гласа си. Уредите са от миналото столетие и обикновено са снабдени с остарели версии на Windows. Но не само остарели системи улесняват атаките. Освен това при DRE машините трудно се установяват манипулации, няма разпечатка на хартия. Значи никой не може да контролира дали е имало нередности. Все пак през изборния ден тези машини не са свързани с интернет. Атаките обаче обикновено се извършват предварително. Поразява се софтуерът, който на урната показва списъка с кандидатите. Още преди години експерти около професора по информатика Джей Алекс Халдърман от университета в Мичиган демонстрираха колко е лесно тези машини да се манипулират. Примерно прехвърляне на гласове или при някой кандидат машината отчита само един на три гласа. Въпреки това нищо не се е случило. В много щати хората избират чрез хартиена бюлетина. Накрая обаче бюлетините се сканират, броенето е по електронен път. Но и тези компютри са податливи на атаки. Ето защо експертите препоръчват електронните резултати да се сравняват на случаен принцип с избрателните бюлетини. Досега не се е случило. Макар избирателната инфраструктура да е децентрализирана, производителите на избирателните машини са ограничени на брой. Предупреждението на учените е, че хакери могат лесно да подбират производителите и така да снабдяват с компрометиращ софтуер машините, използвани от милиони избиратели. В 43 от 50 щата се използват машини, които вече не се произвеждат. За да продължат да се използват, нужните резервни части се поръчват по ибей. Експерт по сигурността наскоро съобщи с какво се е сблъскал. В ибей е закупил официална избирателна машина, на която са били запаметени резултати още от 2012 г. Нужни са му били само няколко часа да манипулира резултатите. По време на конференция, проведена от добронамерени хакери преди няколко седмици, на 11-годишно момче се удаде да проникне в избирателния сайт на щата Флорида. Цел на атаките е не само изборите като такива, а и избирателният регистър. Който в САЩ иска да се отправи към урните, трябва да се регистрира. Преди изборите през 2016 г. хакери хакнаха редица регистри на демократите. Достатъчно е да смениш само буква в адреса на регистрирания избирател и в избория ден компютърът не е в състояние да го разпознае. Така засегнатият не участва във вота. Непрестанно има оплаквания, че производителите на машините не полагат достатъчно грижи за тяхната сигурност. По време на среща през юли на сенатската Комисия по сигурност само един от трите най-големи производителя сметна за необходимо да изпрати свой представител. При критика производителите заплашват да се обърнат към съда. Дори в началото на октомври го направиха, подавайки жалба срещу група активисти от Аризона. Според коментатори ранимата избирателна система е отрова за доверието на избирателите в демократичните институции. Ето защо през миналата седмица в. “Ню Йорк таймс” призова гражданите въпреки всичко да упражняват правото си на глас.", "date": "2018.11.01", "title": "Руските хакери са нещо като американски избиратели"}
{"url": "http://clubz.bg/75247-prezidentyt_edni_budqt_s_talanta_si_drugi_s_primer", "text": "Апел за борба за демокрация, справедливост, просветеност и свобода на словото - с това завърши тази година словото на президента Румен Радев за Деня на народните будители, след като прие почетния строй на Националната гвардейска част, което бе част от церемонията по честването на празника. Радев припомни и призива си отпреди месец на \"национално единение\", но уточни, че няма предвид \"да запълним обществените разломи с примирение и безразличие\". По думите му пътят пъм осъзнаване и сбъдване на единението е будителството. И тази година той изрично повтори реплика от първото си обръщение като президент за Деня на будителите, а именно:  През 2017 г. думите му предизвикаха недоволство сред представители на десницата и демократичната общност, които интерпретираха казаното като разграничение от европейските интелектуалци. \"Поради что, неразумни..., се срамиш да наречеш будителите си европейци?\" Ето и текста на словото на Румен Радев тази година: ", "date": "2018.11.01", "title": "Президентът: Едни будят с таланта си, други с пример"}
{"url": "http://clubz.bg/75233-otteglqneto_na_merkel_vsqva_nesigurnost_v_evropa", "text": "Финансовата криза и гръцката драма, лавината от бежанци – нито един друг правителствен ръководител не е направлявал ЕС през толкова трудни и съдбоносни моменти, както Ангела Меркел. При това почти винаги канцлерката е била в епицентъра на случващото се. По време на една дълга нощ в Брюксел точно тя вразуми гръцкия премиер Алексис Ципрас. Вкара в релсите банковия съюз. Тя предложи споразумението с Турция по бежанците. Това са само някои примери. Когато един такъв важен европолитически актьор си тръгва, то не може да остане без последици за ЕС. Голям беше потресът, когато в понеделник до Брюксел достигна новината за частичното оттегляне на Меркел ( ). Първо последваха часове на мълчание, коментира  . Шокът на Меркел може да блокира или да ускори  реформите на ЕС В крайна сметка се обади френският президент Еманюел Макрон. Той обяви, че оповестеното от Меркел оттегляне е достойно за уважение, но не и успокояващо. Външният министър на Полша Яцек Чапутович отдаде заслуженото на важната роля на Меркел в ЕС. Мястото й в историята било сигурно. Най-важното обаче било Меркел да изкара мандата си като канцлерка ( ). Оттеглянето й като председателка на партията й не означава, че Меркел вече няма да може да изпълнява европейската си роля. Както обичайно тя ще участва в срещите на върха. Някои запознати в Брюксел обаче поставят под въпрос дали ще участва в европейската политика така, както е било. Значи Брюксел съсредоточава погледа си върху потенциалния наследник на Меркел. Все още изобщо не е ясно на какви европейски позиции е Анегрет Крамп-Каренбауер ( ). Председател на ХДС Йенс Шпан ( ) би означавало оттегляне на Германия от важни европолитически проекти в сферата на интеграцията. Шпан е известен с критиката си по миграционния курс на канцлерката. Най-вероятно ще загърби и планираната реформа в еврозоната. Меркел: Не бързайте да ме отписвате Ето защо бавното оттегляне на Меркел в краткосрочен план ще се отрази върху германската политика по отношение на ЕС. По време на срещата на върха през декември би следвало да се вземе решение по ключов въпрос относно реформата в еврозоната – нова кредитна линия за банки в криза в размер на 60 милиарда евро. В Съвета на финансовите министри беше постигнато завидно единодушие. Решението трябва да се вземе през декември. Но ще го подкрепи ли Меркел, ако на конгреса на ХДС, който ще се състои  няколко дни по-рано, Йенс Шпан бъде избран за партиен лидер? В крайна сметка за подобно решение в Брюксел на нея й е необходима подкрепата на мнозинството в Бундестага (германския парламент – б. р.), а и непременно на нейната партия. Ето защо цяла Европа напрегнато ще следи конгреса на ХДС през декември. Това особено важи за френския президент. Еманюел Макрон продължава да държи на любимия си проект – бюджет за еврозоната. С Ангела Меркел това трудно щеше да стане. С Йенс Шпан като евентуален бъдещ канцлер ще е абсолютно невъзможно. Само заедно Германия и Франция могат да придвижат нещо в ЕС. В декларацията от Мерзебург тази година двете най-големи европейски държави точно дефинираха какво искат да постигнат: повече интеграция във външната политика и в еврозоната. С едно ново ръководство на ХДС темата бързо може да изчезне от политическия дневен ред. В Германия вече \"погребват\" Меркел Бавното оттегляне на Меркел всява несигурност в Европа, и то предимно поради една причина – настъплението на евроскептичните популистки партии няма спирачки, предупреди Макрон. Примерно според социологически изследвания френският десноекстремистки Национален сбор е толкова популярен, колкото и проевропейското движение на Макрон La Republique en marche. А и до евроизборите през май идната година не остава много време. През този период ЕС не може да си позволи властови вакуум в Берлин. Сега и самите десни популисти са изнервени във всички случаи там, където управляват. За Полша, Унгария, Чехия и Италия смяна на европейския курс в Берлин няма да е добра новина. Възможно е наследникът на Меркел начело на ХДС да настоява за съкращаване на структурните фондове за източноевропейските държави, които не са приели бежанци. Наред с това задлъжнялата Италия не би могла да очаква подкрепа от Германия, ако дясното крило на ХДС излъчи канцлер. Меркел: Не бързайте да ме отписвате В Германия вече \"погребват\" Меркел", "date": "2018.11.01", "title": "Оттеглянето на Меркел всява несигурност в Европа"}
{"url": "http://clubz.bg/75234-severna_koreq_sekstormozyt_e_chast_ot_jivota", "text": "Сексуалните злоупотреби са толкова разпространена практика в Северна Корея, че са \"приети като част от обикновения живот\", твърди \"Хюман райтс уоч\" в доклад за сексуално насилие в азиатската страна, публикуван снощи, предаде ДПА. Севернокорейски функционери, включително високопоставени членове на партията, надзиратели в затворите, полицаи, прокурори и войници извършват сексуално насилие \"без особена загриженост за последствията\", твърди правозащитната организация. \n\tСтрахувайки се от отмъщение или че ще бъдат публично опозорени, жените рядко съобщават за злоупотреби и властите рядко разследват или преследват съдебно подобни случаи, казва \"Хюман райтс уоч\". Базираната в Ню Йорк неправителствена организация е интервюирала 54 севернокорейци, които са напуснали страната от 2011 г., и осем бивши представители на севернокорейските власти. \n\tЗадържаните жени не могат да направят нищо, за да избегнат сексуално насилие, тъй като всяка жалба може да доведе до по-нататъшно наказание, включително бой или принудителен труд, съобщава БТА.", "date": "2018.11.01", "title": "Северна Корея - секстормозът е част от живота"}
{"url": "http://clubz.bg/75162-vynshnata_politika_na_sasht_pri_pobeda_na_demokratite", "text": "Според официалните проучвания Демократическата партия ще си осигури мнозинство в Камарата на представителите (долната) след изборите за Конгрес в началото на ноември. Левият популизъм в САЩ: ще имат ли демократите свой Тръмп Очаква се това коренно да промени курса на външната политика на САЩ. Според източници от Конгреса най-вероятно ще \"застудят\" отношенията на държавата със Саудитска Арабия, Русия и Северна Корея, докато политиката спрямо Китай и Иран няма да претърпи особени промени. Ако демократите спечелят още 23 места на 6 ноември, те ще възстановят контрола си в Камарата на представителите. Ще могат да решават кои закони ще се подлагат на обсъждане. Също така ще имат по-важна роля при определянето на разходите и писането на закони в опита им да се противопоставят на външната политика на Доналд Тръмп. Но след като най-вероятно ще трябва да си сътрудничат със Сенат, контролиран от Републиканската партия, н Ако републиканците запазят предимството в Камарата на представителите, те най-вероятно ще възприемат политиките на Тръмп. Няколко сред по-умерените влиятелни републиканци се пенсионират, като така отварят вратите за по-консервативна долна камара, която може да одобри призива на Тръмп за намаляване на помощите за Централна Америка и да намали бюджета за външната политика с 30 процента. Скандалът около убийството на журналиста Джамал Кашоги в консулството на Рияд в Истанбул допълнително влоши отношението на Конгреса към кралството след публикуването на доклади на международни организации за множеството убийства на цивилни в Йемен. Тръмп вече говори за лъжи в случая Кашоги Камара на представителите, ръководена от Демократическата партия, ще гласува закони, които да блокират оръжейните сделки с Рияд, както и цялостната подкрепа за кралството при кампанията му в Йемен. Демократите планират да разследват Русия, и по-конкретно руски бизнесмени, особено тези от тях, които са имали бизнес отношения с Тръмп. Те също смятат да наложат нови санкции срещу страната заради намесата в изборите в САЩ през 2016 г., агресията в Украйна и участието на държавата в гражданската война в Сирия. Членове на Конгреса са се заклели, че ще настояват за повече информация относно срещата между Тръмп и Путин през миналото лято.  Тръмп нямал втора среща с Путин на Г-20, а само \"разговарял\" с него Демократите твърдят, че са решени да получат повече информация относно срещите между държавния секретар Майк Помпео и лидера на Северна Корея - Ким Чен Ун. Те са притеснени от желанието на Тръмп да постигне \"бърза сделка\" с Пхенян. Планират да привикат представители от администрацията при закрити врати и да ги разпитат за съдържанието на преговорите, но същевременно ще се опитат да не нарушават дипломатическите преговори за денуклеаризация. Тръмп: Необикновена нощ. Поставяме ново начало със Северна Корея Не се очаква демократите да променят значително отношенията на САЩ с Китай. Те ще изискват повече изслушвания и брифинги, но критиките към Китай са отправяни и от двете партии и не се очаква това скоро да се промени. Видни демократи като конгресмена от долната камара Адам Шиф са се присъединили към опитите на Републиканската партия да водят политика на сдържане срещу Китай. Пример са мерките, насочени срещу компаниите \"ЗТЕ корп.\" както и \"Хуауей\", като ги третират като голяма заплаха за сигурността на ползващите ги. Защо войната Китай-САЩ тепърва започва  Също като републиканците демократите са разделени по въпроса за търговската война на Тръмп срещу Китай. Демократите са разгневени заради оттеглянето на Тръмп от Иранското споразумение, което предшественикът му Обама постигна през 2015 г. Но ръцете са им вързани, докато президент е републиканец.  Тръмп: Който прави бизнес с Иран, няма да прави със САЩ Законодателите са също много притеснени от приятелското отношение на Иран, особено след демонстрираната враждебност към Техеран от правителството на Израел. Израелският премиер Бенямин Нетаняху продължава да поддържа топли отношения със САЩ и не се очаква това скоро да се промени, без значение кой управлява Конгреса. Тръмп вече говори за лъжи в случая Кашоги Тръмп нямал втора среща с Путин на Г-20, а само \"разговарял\" с него Тръмп: Необикновена нощ. Поставяме ново начало със Северна Корея Защо войната Китай-САЩ тепърва започва  Тръмп: Който прави бизнес с Иран, няма да прави със САЩ", "date": "2018.11.01", "title": "Външната политика на САЩ при победа на демократите"}
{"url": "http://clubz.bg/75235-vladislav_goranov_kym_biznesa_svikvajte_zaplatite_shte_se_vdigat", "text": "Финансовият министър Владислав Горанов препоръча на бизнеса да свиква с по-високите доходи и възнаграждения в България. Пред бТВ Горанов заяви, че работодателите често говорят за производителност на труда. Според него обаче трябва да се постави въпросът и за ефективността за бизнеса. Горанов заяви, че няма как конкурентоспособността да се търси само и единствено за сметка на цената на труда. Той изтъкна, че много кадърни хора са напуснали България именно заради ниските доходи у нас. Според него през последните години голяма част от хората, които са имали възможност да продадат по-скъпо своя труд в западните страни, са го направили и те в момента не са тук. Горанов отправи комплименти към ДПС. Той заяви, че движението е \"систематична и доста по-разумна партия\", сравнявайки го с БСП. И допълни:  Горанов припомни, че такива избори може да има след оставка на правителството или след гласуван вот на недоверие. Той каза, че държавата няма да се хвърля в политическа нестабилност само \"за да угодим на болните амбиции на някой лидер от опозицята\". На въпрос дали има предвид лидера на БСП Корнелия Нинова, той отговори: Горанов коментира и изказването на вицепремиера Валери Симеонов, заради което майките на деца с увреждания продължават да му искат оставката. Но допълни, че обясненията на Симеонов по темата не дават основания да му се иска оставката. Той обясни, че \"за добро или лошо\" Симеонов е упорит в отстояването на своите тези. Той обясни, че с увеличаването на парите за хората с увреждания със 150 млн. лв. те вече са около 2,300 млрд. лв. Увеличението е предназначено най-вече за пълнолетните хора с увреждания. В момента децата с увреждания до 18 години получават базов минимален доход, който е около 1000 лв., но рязко пада след навършването на пълнолетие. Той обясни, че недоволството винаги се адресира към премиера и голямата партия. И допълни, че  всеки един бюджет е изключително политически документ. Той нарече НСО \"скъпа таксиметрова компания\", когато вози министри, които нямат нужда от охрана. Самият той не се вози с НСО и е съгласен министрите също да не ползват службата.", "date": "2018.11.01", "title": "Владислав Горанов към бизнеса: Свиквайте, заплатите ще се вдигат"}
{"url": "http://clubz.bg/75231-pochina_teodoro_petkof", "text": "На 86-годишна възраст след дълго боледуване почина венецуелският политик, бивш партизанин и журналист Теодоро Петков. Това съобщи основаният от него вестник \"Тал куал\", цитиран от Асошиейтед прес.  Пълното му име е  . Роден е на 3 януари 1932 г. в Маракайбо, петролната столица на Венецуела. Баща му Петко Петков е от Пазарджик и напуска родината след Септемврийското въстание през 1923 г. , Майка му е полската еврейка Ида Малец, чиято фамилия в Америка се превръща в Малек. Венецуела не пуска в чужбина опозиционера Теодоро Петкоф Теодоро Петкоф започва да се занимава с политика още като студент. Присъединява се към комунистическата партия и се включва през '50-те години във въоръжената съпротива срещу диктатора Маркос Перес Хименес. Заради Петкоф хунтата през 1957 г. създава прецедент. Тогава в сражение е убит по-малкият му брат Мирко. Режимът на Маркос Перес Хименес обявява 24-часово прекратяване на огъня, за да може Теодоро да се появи в града за погребението на брат си. Прекарва три години в затвора, откъдето бяга два пъти. Първия път се измъква през тунел и се слива с участници в карнавал по улиците на Каракас. Втория път повръща кръв, която е погълнал предварително, за да симулира болест, изпратен е в болницата към затвора и успява да се спусне по въже от прозорец на седмия етаж на сградата. Петков продължава с въоръжената бунтовническа дейност срещу подкрепяното от САЩ демократично правителство, дошло на власт след падането на Перес Хименес през 1958 година. Бунтовниците ограбват банки, отвличат бизнесмени и влизат в стълкновения с войници. Започва да се занимава с журналистика в средата на '60-те, когато пише за вестника на комунистическата партия в Каракас, но с времето се разочарова от съветския модел, който смята за авторитарен. През 1969 г. Петкоф открито се опълчва на СССР след смазването на Пражката пролет с танкове от Варшавския договор. По тази причина е дамгосан в България, където преди това е идвал редовно и е бил посрещан като герой. На няколко пъти властите в София отказват да го допуснат в страната. През 80-те г. той идва няколко пъти тихомълком у нас, но отсяда при роднини в Пазарджик. До края на живота си венецуелският опозиционер бе обиден на България за дамгосването му. На няколко пъти той заявяваше, че ще дойде в родината на баща си, само ако властите го поканят. През 2009 г. Полша покани Теодоро Петкоф за тържествата по повод 70 г. от избухването на Втората световна война. Политикът бе възхитен, че във Варшава знаят за полско-еврейското му потекло, макар там той да няма никакви роднини. Всички близки на майка му са унищожени в нацисткия концлагер \"Аушвиц\". Бунтовническото движение се разпада през 70-те, когато тогавашният президент Рафаел Калдера предлага амнистия на последните останали бунтовници. Петкоф създава политическо движение с други бивши бунтовници и е избран в сената. Два пъти се кандидатира за президент през '80-те, но е победен от съперниците си. Влиза в правителството в края на 90-те по време на икономическа криза като министър, отговарящ за планирането. Получава похвали от Уолстрийт заради приватизирането на държавни компании, орязването на субсидии и постепенното намаляване на ролята на държавата в икономиката. Кандидатира се за трети път за президент през 2006 г. срещу Уго Чавес, който в крайна сметка печели шестгодишен мандат начело на Венецуела.", "date": "2018.11.01", "title": "Почина Теодоро Петкоф"}
