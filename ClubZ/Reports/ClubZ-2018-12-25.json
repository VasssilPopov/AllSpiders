{"url": "http://clubz.bg/77602-pusheneto_da_se_razreshi_opit_poreden", "text": "Ресторантьори за пореден път отправят искане към управляващите да бъде официално разхлабена забраната за пушене в заведенията и се надяват на законови промени догодина, съобщи Нова телевизия. Борисов: Твърдо сме против връщане на тютюнопушенето Медията припомня, че опитът да се върне старото положение с пушенето в заведенията - със зали за пушачи и непушачи, претърпя провал през лятото. Сега ресторантьори искат нов дебат. Браншът предлага да се узакони пушенето в изнесени площи, извън заведението и те да са не повече от 20 квадратни метра от търговската площ. \"Тази тотална забрана в момента не работи и аз мисля, че хората, които се занимават в здравната комисия с това нещо също го осъзнават и ще трябва да има леки корекции”, смята председателят на Българската асоциация на заведенията Ричард Алиберов. Нова идея: такса \"разрешено пушенето\" в заведения предлага браншът Но в парламентарната здравна комисия няма единодушие по темата. \"Аз лично като непушач се чувствам комфортно при съществуващата забрана, това обаче не ми дава правото и основанието да загърбя този проблем\", коментира зам.-председателят на НС Явор Нотев. Отговорността за здравето е персонална, убедена е д-р Нигяр Джафер от ДПС. Според нея обаче институциите и държавата трябва да защитават и непушещите. \"Ако клиентите не искат да пушат, няма да има зона за пушачи, няма да водим този разговор защо се пуши в нощните заведения и защо се пуши в момента в ресторанти, барове, клубове…”, казва обаче Алиберов. Първи бойкот за Симеонов през новия сезон: пушенето на закрито \"Следваща либерализация на тези мерки, ще бъдат крачка в грешна посока”, смята д-р Нигяр Джафер. В редиците на патриотите вече има нагласа да се съобразят с искането на ресторантьорите.  От ГЕРБ обаче се въздържат от коментар, докато не се състои дискусията и не чуят аргументите на всички засегнати страни. В левицата също не е обсъждана обща позиция.  За година в София са направени са 1300 проверки, съставени са над 100 акта на нарушители на забраната за пушене, почти всички са на физически лица. Нова идея: такса \"разрешено пушенето\" в заведения предлага браншът Първи бойкот за Симеонов през новия сезон: пушенето на закрито", "date": "2018.12.25", "title": "Пушенето да се разреши. Опит пореден"}
{"url": "http://clubz.bg/77601-nad_600_deca_posreshtat_koleda_bez_semejstvo", "text": "Над 600 деца, лишени от родителска грижа, ще посрещнат Коледа в институции. Агенцията за социално подпомагане и тази година отчита недостиг на приемни семейства, пише БНТ. Без критерий \"доходи\" при помощта за деца сираци Най-много приемни семейства липсват в областите Ямбол и Бургас. В тези области много майки изоставяли бебетата си още в родилния дом. В България има около 2300 семейства, желаещи да станат приемни родители, което се оказва недостатъчно.  По думите на директора на Дирекция \"Закрила на детето\" при Агенция за социално подпомагане Емил Тодоров в страната са необходими \"поне около 500-600 родители, които да поемат грижата за бебета, деца до 3 години и деца с увреждания\". Отец Иван щял да иска помощ от министър за сираците Вече са предвидени мерки за популяризирането на приемната грижа. Скоро в цялата страна ще бъдат разпространени информационни брошури и плакати. Темата коментира и социалният работник Мариета Божанова. Според нея проблемите произхождат от това, че децата, които се настаняват, са с неизвестно минало.  \n\t\"Многото тях са преживяли насилие, не са известни навиците им\", допълни тя. Отец Иван щял да иска помощ от министър за сираците", "date": "2018.12.25", "title": "Над 600 деца посрещат Коледа без семейство"}
{"url": "http://clubz.bg/77598-obeshtanie_po_kachestveni_vik_uslugi_za_nad_2_miliona_bylgari", "text": "Регионалните прединвестиционни проучвания вече са готови, 13 от тях са одобрени от МРРБ и са предадени на ВиК операторите, които трябва да подготвят формулярите си за кандидатстване по Оперативна програма „Околна среда“ 2014-2020 г. Финансирането е в размер на 1.2 млрд.лв., съобщиха от пресслужбата на регионалното министерство. Крайният срок за подаване на проекти в Министерството на околната среда и водите(МОСВ) е 23 април 2019 г., но първите формуляри ще бъдат внесени в МОСВ много по-рано – още през февруари. Проектите ще се изпълняват на територията на 51 агломерации с над 10 000 еквивалент жители, като от подобрената инфраструктура ще се възползват над 2 млн. българи. Определените за изграждане ВиК обекти включват 800 км водопроводна мрежа, както и канализационни колектори, пречиствателни станции, съоръжения за третиране на утайки, автоматизирани системи за управление на ВиК системите и др. Предвижда се да бъдат обявени над 190 обществени поръчки. Вече е обявена първата от тях – за строителство на пречиствателната станция за питейни води на Шумен. В момента МРРБ изпълнява 2 проекта по Оперативна програма „Околна среда 2014-2020“. Първият – „Подпомагане регионалното инвестиционно планиране на отрасъл ВиК”, е на стойност близо 58 млн.лв. В рамките на проекта са сключени 23 договора, като част от тях са за разработване на регионални прединвестиционни проучвания (РПИП) за ВиК системите в 14 административни области (Бургас, Шумен, Сливен, Пловдив, Ямбол, Кърджали, Добрич, Варна, Силистра, Русе, Видин, Враца, Перник и Стара Загора). С РПИП са определени ВиК обектите, които ще се финансират по програмата за постигане на съответствие с директивата за отвеждане на отпадъчни води в 51 агломерации над 10000 е.ж., както и за устойчивост на водоснабдяването в съответните населени места. Вторият проект е „Подпомагане ефективността, управлението и институционалния капацитет в отрасъл ВиК” на общата стойност 16 млн.лв. Дейностите по него са свързани с изпълнение на предварителни условия към Споразумението за партньорство с Европейския съюз за периода 2014 -2020, изготвяне на финансова стратегия за отрасъла, развитие на нормативната уредба, изграждане на специализирани информационни системи за ВиК услугите и водностопанската инфраструктура, обучения за ВиК операторите и асоциациите по ВиК и др.", "date": "2018.12.25", "title": "Обещание: по-качествени ВиК-услуги за над 2 милиона българи"}
{"url": "http://clubz.bg/77595-i_kato_zavalqha_edni_pojelaniq_ot_patriarh_premier_prezident", "text": "Българският патриарх и Софийски митрополит Неофит оглави богослуженията в патриаршеската катедрала \"Св. Александър Невски\" и благослови българите.  Мелнишкият епископ Герасим, секретар на Светия Синод прочете патриаршеското и синодално послание за Коледа.  Патриаршеско и синодално послание за Рождество Христово \"Рождество Христово поражда в нашите души неизказана духовна радост, която ни дава сили и надежда да преодоляваме предизвикателствата на нашето време. Господ Исус Христос ни посочва единствения път на спасението, от който да не се отклоняваме \"ни надясно, ни наляво, а да постъпваме благоразумно във всичките си предприятия\".  Рождественското послание беше отправено към вярващите на празничното богослужение в патриаршеската катедрала. В него се казва, че затова в този свят и пресветъл ден Светата Православна църква ни призовава, като подражаваме на Всещедрия и Всемилостив Бог, и ние щедро да отворим нашите сърца, и да сторим всичко, което е по силите и възможностите ни, та между нас да няма никой самотен и без надежда. Днес за всички нас се ражда Спасителят Христос Господ, Който като ни призовава да стоим непоклатно във вярата, ни учи: \"Вие сте светлината на света\".  Патриарх Неофит и митрополитите от Светия синод на БПЦ поздравяват всички наши духовни чеда в пределите на Родината и извън нея със светлия празник на Христовото Рождество и им благопожелават здраве, духовни успехи, мир в семействата, училищата, държавните институции, за да има повече благост, търпение, добра воля и любов.  Благодатта и мирът на раждащия се днес Богомладенец и общението в Светия Дух да бъдат с всички нас!  Рождество Христово за хипстъри За разлика от патриарха, премиер и президент са лаконични и се отчитат с послания във Фейсбук. Във видеообръщение председателят на 44-ия парламент Цвета Караянчева пожела вълшебно Рождество. \n\t Рождество Христово за хипстъри", "date": "2018.12.25", "title": "И като заваляха едни пожелания от патриарх, премиер, президент"}
{"url": "http://clubz.bg/77589-pytnite_taksi_v_gyrciq_poskypvat", "text": "От началото на 2019 година всички, които пътуват в Гърция, ще трябва да заплащат по-високи пътни такси за магистралите, съобщи \"Български новини\". Обща стачка блокира Гърция Пътните такси се увеличават между 0.03 и 0.05 евро на км за леките коли, което означава, че поскъпването е в рамките на 66 на сто до 150 на сто. Пътуващите край Евзони вместо досегашните 1.80 евро ще плащат 3 евро, в Кавала 2.36 евро, а тези минаващи между Игуменица и Янина, вместо досегашните 2.1 евро, ще плащат по 3.42 евро. Защо Гърция е много по-близко до Изтока отколкото до Запада в ЕС В Гърция използването на пътищата се заплаща в зависимост от изминатото разстояние. Гръцките магистрали са над 1600 км. Различните магистрали се управляват от различни дружества. Плащането се извършва непосредствено преди влизането на платения участък от пътя. Защо Гърция е много по-близко до Изтока отколкото до Запада в ЕС", "date": "2018.12.25", "title": "Пътните такси в Гърция поскъпват"}
{"url": "http://clubz.bg/77591-bylgarsko_otkritie_v_top_10_na_arheologicheskite_nahodki", "text": "Българско откритие е в топ 10 на археологическите находки на 2018. Класацията е публикавана в изданието на Археологическия институт на Америка.  Откритието, класирано под номер 2, е на гръцки търговски кораб, датиран на повече от 2400 години,  открит край българското крайбрежие в Черно море. \n\tИзползвайки най-новите технологии, достъпни преди това само за компаниите за добив на нефт, газ и възобновяеми енергийни източници, по проекта The Black Sea Maritime Archaeology Project (Black Sea MAP) бяха изследвани над 2000 кв. км морско дъно. В рамките на проекта са открити над 60 корабни останки, вариращи по възраст - от казашки флот от 17-ти век, през римски търговски кораби, пълни с амфори до кораб от класическия период. Именно по време на последната фаза в края на 2017 г. екипът открива това, което бе потвърдено като най-старото в света корабокрушение - дизайнът на гръцкия търговски кораб е срещан преди това само на древногръцката керамика като \"Вазата със сирените\" в Британския музей. Корабът се намира на повече от 2 км дълбочина в Черно море, където водата е аноксична (без кислород) и може да съхрани органични материали в продължение на хиляди години. Една малка част от кораба е датирана с въглерод и е потвърдено, че това е най-старото запазено корабокрушение, известно на човечеството. Ето и останалите открития: 1. Най-ранните доказателства за рисунки, направени от хора, са открити в пещерата Бломбос в южната част на Южна Африка. Екип, ръководен от професор Кристофър Хеншилууд от Университета в Берген, Норвегия, откри древна рисунка на около 73 000 години. Откритието предшества предишни подобни находки от Африка, Европа и Югоизточна Азия с най-малко 30 000 години. \"Рисунката\" се състои от кръстосани цветни шарки, изработени от шест линии, пресечени с други три върху кремъчно парче. Изглежда, че образецът първоначално е бил много по-голям, тъй като линиите свършват рязко и може да са били по-сложни. Екипът смята, че са направени със заострено парче охра с връх от 1 до 3 мм. 3. С помощта на дронове археолози откриха повече от 25 нови геоглифа, изсечени в крайбрежна пустиня в долината Палпа в южната част на Перу, близо до линиите на Наска. Повечето от новите геоглифи, включително фигурите на косатка и танцуваща жена, изглежда са направени от културата Паракас преди повече от 2000 години, стотици години преди жителите на Наска да са създали подобни гигантски рисунки наблизо. 4 Откритието е един от резултатите на двегодишните проучвания на група археолози от Тюбингенския университет в Германия на гробищния комплекс Саккара в Долен Египет. След усилени проучвания откриват сребърна маска с тънко златно покритие, на възраст от около 2500 години, като очите ѝ са инкрустирани с калцит (минерал) и оникс (полускъпоценен камък). Маската била открита върху лицето на мумия на мъж, положена в дървен ковчег. Въпреки че ковчегът е сериозно разрушен, върху него все още се различавали част от надписи и рисунки. Сред тях експертите различили изображението на древноегипетската богиня на небето Нут, както и името и титлата на някогашния притежател на необикновената маска. Гробният комплекс, в който работят изследователите от Тюбинген, се състои от няколко гробници с шахти, някои от които дълбоки над тридесет метра. Над една от главните шахти археолозите открили останки от правоъгълна сграда, изградена от тухла и варовикови блокове - явно там се е извършвало мумифицирането. Два пъти по-голям от Помпей, древният град Кумей се намира на 25 километра западно от Неапол, на Тиренско море с изглед към остров Иския, в археологическия парк Кампи Флегрей. Древните историци смятат Кумей за най-старото гръцко селище в западния свят. Основан през втората половина на VIII в. Пр. Хр. от гърците от Евбея, градът бързо се разраства и просперира. През последните години френски изследователи се фокусираха върху област, където са открити гръцки светилища, пътища и некропол. Сред стотиците древни гробници, разкрити от 2001 г. насам, те са открили поредица от сводести гробни камери от туф (вулканичен камък в района). В гробницата се влиза през врата, запечатана с голям каменен блок. Вътрешното пространство се състоеи от камера с три свода или погребални легла. Датирана е от II в. пр. Хр. и показва високия социален статус на погребаните вътре. Досега са открити само гробници, боядисани в червено или бяло, но през юни 2018 г. изследователите са открили стая с изключително изпълнение на фрески по стените. Все още се вижда голият слуга, носещ кана с вино и ваза. Смята се, че гостите на пиршеството са изрисувани по страничните стени. Могат да се различат и други елементи на пира. В допълнение към отличното състояние на западените мазилки и пигменти, такъв декор в гробница, построен през този период, е рядкост. 6. При археологически разкопки в североизточна Йордания изследователите са открили овъглени останки от плоски хлябове, изпечени от ловци-събирачи преди 14 400 години. Това е най-старото пряко доказателство за хляб, предхождащо появата на селското стопанство с най-малко 4000 години. Резултатите показват, че производството на хляб на базата на диви зърнени култури може да е насърчило ловците-събирачи да отглеждат зърнени култури и по този начин да допринасят за земеделската революция в неолита. 7. Земетресение с магнитуд 7.1 по Рихтер доведе до откриването на древен храм, посветен на бог Тлалок под пирамидата на Теопанцолко в Куернавак, Мексико. Откритието е направено, когато изследователи от Института по антропология и история (ИНАХ) са извършили радарни проучвания, за да оценят повредата на пирамидата на ацтеките и са открили храм с размери 6 на 4 метра в пирамидата. Разрушителното земетресение, което нанесе щети в централната част на Мексико през септември 2017 година, води и до едно забележително откритие: останките от храм, посветен на бога на дъжда в една от пирамидите на ацтеките. \n\tХрамът, посветен на бога на дъжда, се отнасякъм културата  , развила се в региона. \n\tСлед мощното земетресение през септември 2017 година „в пирамидата се наблюдават значителни размествания в структурата на ядрото ѝ“, казва археологът Барбара Кониека от Националния институт по антропология и история (INAH). Римлянин е обезглавен и смазан от камък, докато бяга от изригването на Везувий в Помпей. Археолозите са направили откритието в археологическия парк в Помпей на кръстопътя на Vicolo delle Nozze d’Argento и наскоро открития Vicolo dei Balconi, който се простира до Via di Nola. Първоначалните проучвания показват, че човекът е оцелял през първата фаза на изригване на вулкана и впоследствие търси спасение по алеята, покрита с дебел слой лапили (откъснали се от гърлото на кратера частици или застинала във въздуха  ). В последвалите пирокластични изригвания (бързо движещи се потоци от свръхнагорещени скали, тефра, сажди и токсични газове - б.р.) гръдният кош на жертвата е бил смазан от голям камък, изхвърлен от вулканичния облак. 9. Германската подводница U-352, за която се твърди, че с нея е избягало командването на Третия райх бе намерена на дъното пролива Скагерак. Подводницата е открита от сътрудниците на Морския военен музей в Ютландия на 123 метра дълбочина, близо до мястото, обозначено от Британските военновъздушни сили през 1945 г. Според една от версиите U-352 e била потопена от британския бомбардировач B24-Liberator. Това е най-модерната подводница, строена от германците през Втората световна война. Само две са били пуснати по вода. Засега тя няма да се вади на повърхността. 10. Преводите на асирийските писания, открити от археолозите от Тюбингенския университет, разкриха една тайна за историята: мястото, където са открити глинените плочи, известни като Басетки, в автономния регион на Кюрдистан в Ирак, е древният кралски град Мардаман. Този важен северен месопотамски град се цитира в древни източници, но изследователите не знаят къде се намира. Съществувал е между 2200 и 1200 г. преди новата ера, бил е кралство или столица на провинция и е бил завладяван и унищожаван няколко пъти.", "date": "2018.12.25", "title": "Българско откритие в топ 10 на археологическите находки"}
{"url": "http://clubz.bg/77470-kakvo_shte_raboti_lilqna_pavlova", "text": "Какво ще работи Лиляна Павлова, след като от 1 януари 2019 г. спре да бъде министър на българското европредседателство е въпрос, задаван откакто пое този пост. Засега е ясно, че се връща като депутат в 44-ия парламент. Тя бе освободена, а министерството й закрито в последната работна седмица, но темата за евентуални нейни назначения отново стана актуална. Името й се завъртя за цели три позиции – водач на листата на ГЕРБ за евроизборите, за посланически пост и за кандидат за кмет на София. Източници от правителството обаче категорично отрекоха, че Павлова ще води листата за евродепутати на предстоящия на 25 май догодина вот. Водач ще е Мария Габриел, която сега е българският еврокомисар с ресор „цифрова икономика и цифрово общество“. От ГЕРБ били изключително доволни от работата й и смятали отново да я номинират. Лиляна Павлова няма да е министър от 1 януари 2019 г. Мандатът на настоящата Европейска комисия изтича в края на октомври 2019 година, но процедурата по избор на нов председател и комисари формално започва веднага след вота за нов ЕП.  Както депутати на ГЕРБ, така и от Министерство на външните работи категорично отричат и версията Павлова да бъде изпратена зад граница, като посланик. Че Павлова е вероятен кандидат за столичен кмет се говори отдавна - и поради слуховете, че настоящият кмет Йорданка Фандъкова не желае да се кандидатира за четвърти мандат. Но от ГЕРБ посочват, че от всички спрягани варианти най-малко вероятният е бившата министърка да я наследи. Европредседателството - протести, митинги, вотове, чумави кози Изненада имаше и при смяната на титуляра на Министерство на регионалното развитие и благоустройството през септември, след като Николай Нанков бе принуден да подаде оставка заради трагедията край Своге. Тогава в самото министерство очакваха завръщането на Павлова начело (тя бе регионален министър в първите два мандата на Бойко Борисов), но оказа се, името й изобщо не е влизало в обръщение. В крайна сметка МРРБ бе оглавено от Петя Аврамова, дотогава депутат от групата на ГЕРБ. Европредседателството - протести, митинги, вотове, чумави кози", "date": "2018.12.25", "title": "Какво ще работи Лиляна Павлова"}
{"url": "http://clubz.bg/77600-makedonski_medii_kakvi_gi_vyrshi_prezidentyt_rumen_radev", "text": "Български политици говорели за Македония, за да печелят гласоподаватели в контекста на предстоящите догодина избори, коментира македонското издание \"Нова Македония\" и сочи изявления на президента Румен Радев в тази посока, които определя като \"объркващи\". Каракачанов: Може да гласувам и против членството на Македония в НАТО. Ти го кръщаваш, то пърди Вестникът търси македонски политически анализатори, които да коментират скорошни изказвания на български политици, които са засегнали темата за името \"Северна Македония\" или други геополитически въпроси например общата ни история. \"Каракачанов се вписва в руската стратегия за Македония\" В центъра на обсъжданията е изказването на държавния глава Румен Радев пред Дарик радио в края на миналата седмица, в което президентът заяви, че правителството бърза с действията си спрямо Македония. По думите му управляващите бързали да подпишат договора за добросъседство с Македония без да говорят с гърците и без по въпроса да има постигнат вътрешен консенсус. Управляващите направили това \"за слава\". Радев заяви и че не е съгласен с името Република Северна Македония. Румен Радев: Предложението за F-16 е триумф на лобизма Македонското издание определя изказването на Радев  като объркващо, защото преди това заявил на среща с колегата си Георге Иванов, че приема споразумението между Гърция и Македония. Ставало объркващо и предвид многократните изявления на премиера Борисов, че България одобрява договора. Според анализаторите на вестника критичното изказване на Радев относно Преспанското споразумение не отразява напълно реалните позиции на България по въпроса. По този начин президентът събирал политически дивиденти, \"които да бъдат използвани в местните избори\".  Анализаторите на изданието посочват, че освен Радев и други български политици се опитват да правят пиар, говорейки за Македония напоследък. Университетският професор Лазар Лазаров тълкува, че в междудържавните отношения промяна няма. Всичко, което се случвало сега в България, било \"просто още една битка на социалистите, водени от Румен Радев, с партия ГЕРБ на Бойко Борисов\". Тези ходове наподобявали в много отношения македонските вътрешнополитически дискусии, които ежедневно се отразявали от медиите по тази тема. \"Каракачанов се вписва в руската стратегия за Македония\" Румен Радев: Предложението за F-16 е триумф на лобизма", "date": "2018.12.25", "title": "Македонски медии: какви ги върши президентът Румен Радев"}
{"url": "http://clubz.bg/77593-turciq_byrza_s_operaciqta_v_severna_siriq", "text": "Турция възнамерява да навлезе възможно най-скоро в сирийските райони източно от река Ефрат, заяви турският външен министър Мевлют Чавушоглу, цитиран от световните агенции. Тръмп и Ердоган обсъдиха изтеглянето от Сирия \"Турция работи по това след изтеглянето на САЩ в Сирия да не се образува вакуум, който да се запълни от терористични организации\", добави той. Говорителят на турския президент Реджеп Тайип Ердоган - Ибрахим Калън, съобщи вчера, че Турция ще увеличи координацията си в Сирия и с Русия, включително за районите източно от река Ефрат. Тръмп изостави Сирия. Коя е следващата? На 12 декември Ердоган обяви, че в скоро време ще започне турска операция срещу кюрдските формирования в Северна Сирия източно от река Ефрат. Целта на Анкара е да не допусне създаването на държава на кюрдите в Северна Сирия, която граничи с населените с кюрди турски провинции. Това бе анонсирано преди американският президент Доналд Тръмп да подпише указа за изтеглянето на американските войски - едно от предизборните му обещания в кампанията му за президент. Изтеглянето на близо 2000-те американски военни от Сирия се очаква да отнеме около сто дни. Тръмп изостави Сирия. Коя е следващата?", "date": "2018.12.25", "title": "Турция бърза с операцията в Северна Сирия"}
{"url": "http://clubz.bg/77594-429_stanaha_jertvite_na_cunami_v_indoneziq", "text": "Броят на загиналите от цунами, ударило крайбрежните райони на индонезийските острови Ява и Суматра, достигна 429 души, близо 1500 са ранени, а 154 са изчезнали, съобщи днес представител на властите, цитиран от ДПА. Вълната, която заля обширни райони от индонезийския бряг около Зондския пролив, разделящ Ява и Суматра, е била непряко предизвикана от изригвания на вулкана Анак Кракатау, на около 50 км от брега, е заключението на експерти. Разрушенията, причинени от цунами, обхващат пет района на двата острова, като Пандегланг, на западния бряг на Ява, е най-силно пострадал. Индонезийската агенция по метеорология, климатология и геофизика предупреди днес за опасност от поява на високи вълни в много райони, включително в Яванско море и море Сулавеси, в периода до 27 декември. Цунами отне живота на 222 души в Индонезия В съобщението се посочва, че вълните може да достигнат 4 метра височина, затова морските съдове трябва да са особено внимателни. По-рано ръководителката на агенцията Двикорита Карнавати предупреди за изключително неблагоприятни метеорологични условия в близките дни в крайбрежните райони около Зондския пролив. Прогнозите са за бурен вятър и поройни дъждове. Вчера изригна и италианският вулкан Етна, изхвърляйки облаци от прах в небето. Снимки, публикувани в социалните мрежи, показват сив и черен дим над кратера на вулкана, от който се вижда и лава. През последните няколко дни е засечена сеизмична активност в района. Според Италианския национален институт за геофизика и вулканология в зоната на Етна на 24 декември сутринта са били регистрирани повече от 130 случая на сеизмична активност, сред които и трус с магнитуд 4. \n\t", "date": "2018.12.25", "title": "429 станаха жертвите на цунами в Индонезия"}
{"url": "http://clubz.bg/77592-majki_stranata_vi_ima_nujda_ot_vas", "text": "Когато преди три години Китай прекрати политиката си на рестриктивно семейно планиране, имаше очаквания, че двойките ще започнат по-често да имат второ дете, за да се забави темпото на застаряване на населението в най-многолюдната държава в света. Но това не се случи, обяснява китайският анализатор Юн Ву пред Би Би Си. Намаляващата раждаемост е една от основните теми днес в Китай - ситуацията изглежда кризисна. След десетилетия на политика на намаляване на тогава бързо растящото население сега държавната пропаганда напълно обръща посланията си и новият лозунг е: \"Правете деца за страната си\". Новите мерки, които се обсъждат включват увеличаване на продължителността на майчинството, както и насърчаване на китайците да имат и второ дете с данъчни облекчения или парични стимули, пише Би Би Си. Държавната политика за налагането на модела на семейство с едно дете започна през 1979 г., година, в която бяха извършени големи икономически реформи. Тя беше провеждана често и чрез насилствени методи като китайците, които се осмеляваха да имат повече деца бяха глобявани, губеха работата си или дори се стигаше до принудителни аборти или стерилизации. Но преди едно десетилетие коефициентът на раждаемостта рязко започна да пада. Дълги години Китай извличаше демографски дивиденти - нейното огромно население (около една пета от световното) означаваше много работна ръка и управляеми количества много млади и много възрастни хора. И такава демографска структура беше много важна за осъществяването на бързото икономическо развитие на страната. Но всичко това сега изчезва. И при това бързо. За да може Китай да продължи икономическото си развитие и да осигурява възрастните хора, тенденциите трябва да се променят и да са спре спадът на раждаемостта. Краят на политиката на едното дете през 2015 г. целеше точно това, но данните показват, че очакваното не се случва - въпреки че китайците вече са свободни да имат повече деца, младите хора не го искат. Според Националното статистическо бюро на Китай през 2016 г. е имало 17,86 раждания и китайското население се е увеличило с 1,31 млн. като коефициентът на раждаемостта е бил 12,95 промила - най-добрият от 2001 г. Но през 2017 г., когато вече би трябвало да се наблюдава пълният ефект от възможността китайците да имат и второ дете, е имало 17 230 000 раждания, спад от 630 хил. в сравнение с 2016 г., а коефициентът на раждаемостта е паднал до 12,43 промила. Това е дори и по-лошо от най-песимистичните прогнози преди въвеждането на новата политика за раждаемостта. Подобни перспективи притесниха управляващата комунистическа партия. На 6 август официозът отдели на темата цяла страница като имаше и редакционен коментар, озаглавен \"Да имаш деца е семеен въпрос, но и национален въпрос\". В статията се казваше, че държавата има нужда от нови демографски политики, за да се справи с отражението на ниската раждаемост върху икономиката. Това предизвика големи обсъждания в медиите в Китай. В статия във всекидневника \"Синхуа\" имаше предложение от двама учени, което разбуди духовете. Тяхната идея беше да се създаде фонд \"Раждаемост\", в който всеки под 40 години да внася пари. И ако двойка реши да има второ дете, може да изтегли пари от фонда. В противен случай ще трябва да чака до пенсионирането си, за да си получи парите. Много от критиците на предложението го определиха като несправедливо и ненужно. Други призоваха правителството да потърси какви са причините младите да не искат повече от едно дете вместо хората да бъдат финансово наказвани. Китай бързо се превръща в застаряваща държава. Освен че пада раждаемостта, удължава се и продължителността на живота. Когато политиката на едното дете беше въведена, средната продължителност на живота беше 66 години, днес вече е 76 г. Всичко това ще се окаже тежък товар за икономиката на Китай в близките десетилетия. Според националната статистика на държавата броят на хората между 15 и 64 години е стигнал 1 млрд. през 2013 г., но сега бързо намалява като това е трайна тенденция. В същото време броят на старите хора расте. През 2017 г. населението на Китай е било 1,39 млрд, от тях хората на 65 години са били 158 млн., или 11,4 на сто. Дефиницията на ООН за държава със застаряващо население е, когато 7 на сто от хората са над 65 г. Ревизията на ООН от 2017 г. на Прогнозите за населението на Земята предвижда, че към 2030 г. 17,1 на сто от китайците ще са над 65-годишни. Много от младите китайци, които са родени и отрасли през трите десетилетия, в които се провеждаше рестриктивната политика на семейно планиране и в които стана икономическият разцвет на страната, имат съвсем различни нагласи от родителите си. Те са свикнали да бъдат център на вниманието и да имат много по-голяма лична свобода и да са материално задоволени. Те вече се женят много по-късно, ако въобще се женят, имат деца по-късно, ако въобще имат деца, и са много по-фокусирани върху кариерите си и собственото си щастие - това е тенденция, която не е характерна само за Китай. Когато започнат да мислят дали да създадат семейство, се появява големият въпрос дали могат да си го позволят. Според изследвания средно отглеждането на дете в града струва над половината от дохода на китайското семейство. Детските градини винаги са препълнени, така че много трябва да се разчита на помощта на бабите и дядовците. Има ипотеки и други задължения - така че да имаш дете е битка, да имаш още едно изисква допълнителни усилия и подкрепа. \"Нашето поколение носи огромен товар - остаряващите ни родители, малките ни деца, кариерите ни. Всичко това в комбинация може да ни събори\", казва около 30-годишна китайка, която има вече петгодишен син, но тя и съпругът ѝ са решили, че няма да имат второ дете.  Тя обяснява и че липсата на детски градини е голям проблем, така че трябва да се наеме бавачка и \"молим родителите ни да я наглеждат\". Всички преброявания след 90-те години показват бърз спад на коефициента на раждаемост - по-нисък от 2,1, който е необходим за да има запазване на възпроизводството на населението. Но реалните данни дълго се оспорват. Например преброяването от 2000 г. показва, че коефициентът на раждаемостта е опасно нисък - 1,22, но властите, ангажирани със семейното планиране твърдят, че е 1,8 като твърдят, че много от ражданията не са регистрирани. Възможно ли е сигналите да са били пренебрегвани и действията сега да са закъснели? Дори и днес не е ясно колко достоверни са данните за раждаемостта. Според някои коефициентът е 1,2-1,4. Според други - между 1,5 и 1,7 - по-нисък от този в САЩ, където е 1,8 или Индия - 2,3. Едно от нещата, които все пак се е променило, е възможността да се води открита дискусия за демографските въпроси. Някои експерти предлагат да се използва между 2 и 5 на сто от БВП, за да се насърчава раждаемостта - и чрез намаляване на данъците и чрез кешови плащания. Според други хората трябва да могат да имат толкова деца, колкото решат. Има и много пропаганда, която предизвиква присмех. \"Едно дете ви прави бедно, две деца ви правят богати\" - много е скоро за такива лозунги, имаме нужда малко да дишаме\", пише един потребител в социалните мрежи. \"Ще съжалявате, ако нямате деца и няма кой да се грижи за вас като остареете\" - този лозунг е точно обратното на това, на което ни учеха, докато растяхме - да се женим късно и да имаме малко деца. Промяната е твърде бърза\", оплаква се друг. И това е промяната - китайците мислят по-свободно и независимо и лесно не се подават на пропагандата и държавните инициативи. Живеят вече повече за себе си, отколкото за страната си, пише Би Би Си.", "date": "2018.12.25", "title": "Майки, страната ви има нужда от вас"}
{"url": "http://clubz.bg/77473-snqg_stud_i%C2%A0sedmo_izkustvo", "text": "Студът е мощно филмово оръжие и особено важен инструмент за производство на екстремни истории, ситуации и емоции. Зимата действа едновременно като метафора, самостоятелен образ и всеобхватна орис в някои от най-добрите снежнобели филми. Едно от изключително качествените тематични произведения несъмнено е сладко-горчивото симетрично бижу на Уес Андерсън от 2014 година „Гранд хотел „Будапеща“. Вдъхновен от творчеството на Стефан Цвайг, филмът разказва историята на един престижен планински хотел в Централна Европа със стара слава и оттам хвърля мост към върховете и паденията през XX век на целия континент. Снежната естетика е сюрреалистична, игрива, но може да се разглежда и като метафора за надвисващия тоталитаризъм, който ще сложи край на спокойствието, човечността и красотата в Европа. Средата изгражда смисъла. Зимните върхове, снежните писти, аристократичната сграда, сгушена под планинските върхове – „Гранд хотел „Будапеща“ е визуално незабравима медитация за деликатността на цивилизацията и изплъзващия се комфорт. Студът и снегът са есенциални елементи от стратегията на могъщия Стенли Кубрик за изграждане на злокобна атмосфера на лудост и заплаха в хорър класиката „Сиянието“. Изолиран от суровата зима в планинския Overlook Hotel, писателят Джак Торанс (велика роля на Джак Никълсън) търси литературно вдъхновение, но намира вътрешните си демони и им дава зрелищна изява. В просторните празни зали и коридори на величествената сграда той и семейството му се движат като призрачни откриватели на злото и на странното. Визуалният език на филма, подсилен неимоверно от епичната и тревожна звукова картина, е пещера със съкровища, предълбок кладенец, от който всеки може да почерпи свой собствен смисъл. Или липсва на такъв. Твърдението, че „Сиянието“ е чисто естетическо откровение на формализма без някакъв ангажимент за философска дълбочина и морална истина не е без мотивация, но в това няма нищо лошо. Кубрик рисува картини от сняг и кръв и превръща планинския пейзаж в архетипно убежище на лудостта.   Финалното преследване с брадва в заснежения лабиринт е един от най-епично стряскащите епизоди в историята на киното. В последните кадри виждаме замръзналото лице на Джак – картина, подсилваща внушението за морално неутралната зима, която убива и убийците. Ледовете на Антарктида рамкират клаустрофобичната класика на Джон Карпентър „Нещото“ от началото на 80-те години на миналия век. Екипажът на научно-изследователска станция на мразовития континент се сблъсква с променящ формата си пришълец, който може да имитира всяко същество, което е погълнал и погубил. Подобно адско създание притежава пълния потенциал да изсмуче целия живот от жертвите си в станцията, а после и от всеки човек, изправил се по разрушителния му път към пълна и тотална доминация над планетата. Карпентър отваря филма си с внушителни панорамни кадри от бялата пустиня. Картините са едновременно величествени и заплашителни. Изпълняват ролята на обещание за напрежение и насилие. Студът е безучастен убиец, който може да ликвидира надеждата на персонажите и да вдигне адреналина на публиката. Промоционалното изречение от рекламната кампания на филма улавя ужасяващата природа на пришълеца, познат и като „нещото“ – „Човекът е най-топлото убежище“. Ала зимата предлага и достатъчно реално съществуващи на планетата ни хищници, които да мотивират изграждането на солиден трилър за човешко оцеляване в сурови условия. Едни от най-използваните от творческото въображение превъзходни продукти на еволюцията са вълците. В „Сивият“ с Лиъм Нийсън една свирепа глутница преследва човешка група из белите простори на Аляска. Комбинацията от сняг, лед и настръхващ вой на вълк действа великолепно. „Сивият“ е един от филмите, които да гледате на топло и на сигурно място, докато навън е студено. Човек за човека е вълк през голяма част от незабравимото екранно време на зимния шедьовър на братята Коен „Фарго“. Черният хумор на Джоел и Итън оставя кървавочервени следи в белия сняг на този гениален филм. Коен изграждат история за отвличане, алчност, нихилизъм и семейни ценности едновременно с авторитета и намигването на обиграни в граматиката на киното майстор-провокатори. „Фарго“ нямаше да се усеща по същия величествен и въздействащ начин, ако не бяха зимните пейзажи на Средния запад в САЩ. Братята Коен улавят атмосферата, жаргона, маниерите на хората от региона и успяват да пресъздадат един едновременно реалистичен и странно изкривен свят. Богатството от детайли и „малки идиосинкретични моменти“ в диалога и визуалните композиции превръщат „Фарго“ във филм, задължителен за многократни гледания. Зимата е идеалното време за пускане на тази класика. „Мизъри“ не е точно от класата на велик филм като „Фарго“, но предлага повече от достатъчно количество сезонни тръпки. Трилърът е по Стивън Кинг и разработва някои от любимите му теми на фона на непреклонната природа. Винаги авторитетният Джеймс Каан играе писател, който закъсва в снеговете на Колорадо и е привидно спасен от своя обожателка, изиграна страхотно от Кати Бейтс. Но тя се оказва вманиачена социопатка, която няма намерение да го пусне да си ходи. Никога. Той е в капан в нейната изолирана къща, а навън снегът вещае лавина от неприятности и неизбежна битка за оцеляване. „Мизъри“ се смята за една от най-добрите екранизации по майстора на мистерията и хоръра Стивън Кинг. Друга снежна мистерия е разгърната в екстравагантната спагети уестърн криминален трилър с елементи на камерен хорър „Омразната осморка“. Осмият филм на постмодерния попкултурен палавник Куентин Тарантино обединява съспенса и смъртоносната снежна атмосфера на „Нещото“ с жанровите тръпки на филмите за дебнене и престрелки и увлекателните убийствени истории на Агата Кристи. Тази противоречиво приета, но богата и интригуваща творба на Тарантино представлява студена, сурова, свирепа и садистична стимулация за сетивата. Зимата е централен антагонист на колекцията от антигерои, тя мотивира техните действия, отнема животи и открива възможности. Сюжетът е скрепен със сняг, светът на филма е поставен в условия на минусови температури, където огънят от камината в „Галантерията на Мини“ е едничкото спасение за клетниците, имали нещастието да попаднат в прегръдките на величествената виелица. Тарантино превръща снежната буря в автономен персонаж, в древно и митично чудовище, от което трябва да бягаш и да се страхуваш. Бруталното безразличие на оголената природа пред човешкото страдание е показано в епичното платно на Иняриту „Завръщането“, спечелил „Оскар“ за режисура, операторско майсторство и главна роля на Леонардо ди Каприо. Това е студен филм едновременно за мащаба и мощта на снежния пейзаж, за деликатността на човешката телесност, но и за силата на инстинкта за оцеляване. Пълзящият и превиващ се от болка персонаж на Ди Каприо, мечката, разпореният кон, суровата риба, месото от бизон, натуралистичното насилие и други елементи от богатата художествена палитра на произведението се превърнаха в част от културния лексикон. В „Завръщането“ зимата е злодей и източник на красиви картини, на вдъхновение, но и на преклонение. В грандиозните композиции хората са малки фигурки, които почти се губят в смъртоносните обятия на могъщия бял левиатан. Зимата може да бъде всеобхватна и агресивно настояваща със своето присъствие. Неизбежна с вятъра и ледовете си. Когато навън е сурово, студено и свирепо, малко са по-добрите идеи от тази, която включва квалитетно питие, домашен комфорт и превъзходно кино. За предпочитане – снежно. Наздраве и приятно гледане. ----", "date": "2018.12.25", "title": "Сняг, студ и седмо изкуство"}
{"url": "http://clubz.bg/77596-putin_v_syrbiq_prez_qnuari", "text": "Визитата на руския президент Владимир Путин в Сърбия ще е през януари, потвърди днес говорителят на Кремъл Дмитрий Песков.      На 21 декември президентът на Сърбия Александър Вучич обяви, че Путин ще посети страната му на 17 януари. Предишната среща на двамата лидери се състоя на 2 октомври тази година в Москва. 5000 освиркаха Вучич в Белград Сръбските медии съобщиха, че в рамките на срещата на двамата президенти ще бъдат подписани 20 различни споразумения. В центъра на вниманието ще бъдат съвместни проекти в областите на енергетиката, инфраструктурата и новите технологии. Руският вицепремиер Юрий Борисов заяви от своя страна, че по време на посещението е възможно да бъде подписано споразумение за създаването на ядрен център в Сърбия. Междувременно в свой доклад Руският съвет по международните въпроси прогнозира, че санкционният натиск върху Русия ще се увеличава и през 2019 година. Потенциалните цели на новите ограничения ще са, както и досега, енергетиката, финансовият сектор и военно-промишленият комплекс. В момента 57 държави в САЩ, сред които страните-членки на ЕС, САЩ, Канада и др., прилагат антируски санкции. САЩ свалят санкциите срещу компании на Дерипаска Авторите на документа прогнозират нови антируски санкции заради по-нататъшната ескалация на конфликта в Източна Украйна и очакваните нови провокации в Черно море, в Азовско море и на границата с Крим. Темата за \"руската намеса“ ще продължи да присъства в американския вътрешнополитически дневен ред. Американските санкции влияят на отношенията на Русия с традиционните ѝ партньори Китай и Индия - докато правителствата на двете държави официално осъждат ограничителните мерки, то частният бизнес се съобразява с тях, пише в доклада. ЕС пак удължи санкциите за Русия Опитите на Русия да противодейства на санкциите остават изключително трудна задача предвид ограничения ѝ икономически потенциал и доминиращата позиция на САЩ в световната финансова система. Москва също отговаря с контрасанкции. Премиерът Дмитрий Медведев заяви в Twitter днес, че е подписал указ за разширяване на ограничителните мерки срещу Украйна с повече от 200 лица и организации. В досегашния списък влизат 322-ма украински граждани и 68 компании. През август Киев осъди строителството на Кримския мост и разшири пакета антируски санкции с 19 юридически лица, участващи в изграждането на инфраструктурния обект. САЩ свалят санкциите срещу компании на Дерипаска ЕС пак удължи санкциите за Русия", "date": "2018.12.25", "title": "Путин в Сърбия през януари"}
{"url": "http://clubz.bg/77584-donald_i_melaniq_trymp_pomagaha_pri_sledeneto_na_dqdo_koleda", "text": "Президентът на САЩ Доналд Тръмп и първата дама Мелания бяха сред 1500 доброволци, които помагат на военните от Северноамериканското военновъздушно-космическо командване (НОРАД) да информират малчуганите за маршрута на шейната на Дядо Коледа, предадоха световните агенции. \n\tПрезидентската двойка разговаря по телефона с няколко души, които пожелаха да научат къде точно се намира добрият старец, раздаващ подаръци. Тръмп разпита момченце на име Колман как се представя в училище, какви са оценките му и на колко години е, а после го попита дали вярва в Дядо Коледа. Преди да се включи в инициативата обаче, Тръмп заяви пред репортери, че няма новини относно частичното спиране на работата на федералната администрация, предаде ДПА. За пореден ден не работят федерални учреждения в САЩ. Спирането на работа засегна общо 800 000 служители и девет департамента. До тази ситуация се стигна, след като Тръмп поиска в бюджета за следващата фискална година да има пет милиарда долара за финансиране на стената по границата с Мексико. Това не се случи и в Конгреса не беше постигната договорка за бюджета. Появиха се информации обаче, че Тръмп ще намали исканата сума, но засега не е ясно нито до какво намаление е склонен да стигне той, нито какво ще му предложат демократите. \n\tЩо се касае до придвижването на Дядо Коледа, то може да бъде проследено в реално време на сайта www.noradsanta.org и в акаунт в Туитър @NoradSanta. Към 0,35 ч. по Гринуич днес шейната на добрия старец напускаше Бразилия по посока на Санвичевите острови, след като започна с раздаването на подаръци в Азия и Тихоокеанския регион, Нова Зеландия, Япония и Китай. Досега са раздадени почти 4,1 милиарда подаръка, твърди НОРАД. Традицията с проследяването на маршрута на шейната на Дядо Коледа датира от 1955 г., когато вестник публикува реклама с телефонен номер, който уж бил на добрия старец. Номерът обаче се оказал на Континенталното военновъздушно командване, предшественика на НОРАД. Въпреки първоначалната изненада военните започнали да отговарят с удоволствие на питанията на децата къде се намира Дядо Коледа. Всяка година в отговарянето на въпроси се включват и знаменитости, в това число и президентът на САЩ и половинката му, пише БТА.", "date": "2018.12.25", "title": "Доналд и Мелания Тръмп помагаха при следенето на Дядо Коледа"}
{"url": "http://clubz.bg/77599-polovinata_v_biznesa_planirat_oshte_hora_prez_2019_godina", "text": "Половината от работодателите възнамеряват да наемат нови работници през 2019 г. и да повишат заплатите с до 10 процента, колкото бе предвидено и за държавните служители. Това показват резултати от проучване сред Асоциацията на индустриалния капитал в България (АИКБ), направено за bTV.  Според данните бизнесът у нас е умерен оптимист за предстоящата 2019 година. 53% от фирмите планират да наемат нови служители.  \n\t23% заявяват, че нямат такива намерения през 2019 година, 24% се колебаят. Отново 53% от компаниите възнамеряват да повишат възнагражденията си. 12% не планират увеличение, а 35% от работодателите не са решили все още.  Прогнозите са за средно увеличение на възнагражденията с 8.5%, което е по-малко от предвидените 10 процента за заплатите на държавните служители. В над 60% от фирмите, които планират увеличение, то ще бъде до 10%.  27% от работодателите ще вдигат заплатите с точно 10%, а 13% - с над 10%.", "date": "2018.12.25", "title": "Половината в бизнеса планират още хора през 2019 година"}
{"url": "http://clubz.bg/77585-papata_zabravete_trupaneto_na_veshti_jivotyt_e_lyubov_i_milosyrdie", "text": "Главата на Римокатолическата църква папа Франциск призова в своята литургия за Бъдни вечер хората да забравя материализма, ненаситността и трупането на вещи и да се фокусират върху посланието на празника Рождество Христово, което е послание за любов, за скромност и за милосърдие, предадоха световните агенции и електронното издание на \"Кориере дела сера\". \n\tЗа шести път Франциск отслужва литургията за Бъдни вечер в базиликата Свети Петър във Ватикана. В своята проповед към събралите се богомолци папата каза, че неутолима ненаситност бележи цялата човешка история, дори и в наши дни, когато парадоксално малцина похапват охолно, докато прекалено много хора са лишени от ежедневната си дажба от хляб, нужен им за оцеляване. \n\tПапата призова богомолците да разберат, че животът се подхранва не от предметите, които човек притежава, а от любовта, не от ненаситността, а от милосърдието, не от изобилието, с което да се парадира, а от простота и скромността, която да се брани. Утре папата ще отправи рождественото послание \"Към Града и Света\" пред богомолци, събрали се на площад Свети Петър във Ватикана. \n\tИ докато папата отслужваше литургията във Ватикана, ватиканският държавен секретар Пиетро Паролин беше в Ирак, за да отпразнува Коледа с общността на халдейските католици. Те бяха сред религиозните малцинства, пострадали от вдъхновеното от Ислямска държава насилие в Ирак, прокудило десетки хиляди хора от домовете им. \n\tВ Багдад Паролин се срещна с премиера на Ирак Адел Абдел Махди. Предстои негова визита до Северен Ирак за среща с кюрдските лидери в Ербил, както и посещение в провинция Ниневия, където той ще отслужи литургия в град Каракош.", "date": "2018.12.25", "title": "Папата: Забравете трупането на вещи, животът е любов и милосърдие"}
{"url": "http://clubz.bg/77586-pari_za_zdrave_v_bylgariq_ima_no_samo_za_nqkoi", "text": "2018 година започна с протест на медици от общински болници, борещи се за оцеляване и с натрупаните от 31 общински лечебни заведения общо 24 милиона неразплатени задължения. Годината приключва с превръщането на т.нар. правителствена болница “Лозенец” в учебна база към Софийския университет “Св. Климент Охридски” и с решението на правителството с един подпис да плати дълговете ѝ за 23 милиона лева. “Погасяваме ги, за да не кажете, че ви я дадохме с дългове”, обяви премиерът Бойко Борисов, който огласи и друго решение на кабинета: до 2020 г. София ще се сдобие с още едно лечебно заведение. За бъдещата национална педиатрична болница в недостроената 13-етажна сграда на терена на Александровска болница ще бъдат заделени 20 милиона лева - за дограми, фаянс, врати и довършителни дейности.  Активното лобиране даде резултат, въпреки фалстарта през 2004 г. по времето на кабинета на НДСВ и ДПС на премиера Симеон Сакскобургготски. Тогава за болницата беше осигурен кредит, имаше и изпълнител, за което тогава усилено лобираше италианският бизнесмен Пиерпаоло Черани, близък на италианския престолонаследник Виктор Емануил, братовчед на Сакскобургготски. През 2006 г. Черани беше обвинен в Италия в ходатайстване с цел получаване на държавни поръчки в здравеопазването и телекомуникациите в България. Именно провалилият се проект за педиатрична болница в София бе “поръчката” в здравеопазването, дала основание на бившия депутат от ДСБ Стойчо Кацаров да нарече вбесяващ цинизъм това, че \"под маската на грижа за децата беше изготвена класическа корупционна схема\". За необходимостта от национална педиатрична болница настояват от години 31 неправителствени организации, Педиатричната асоциация, медици. Най-силният им аргумент е, че в една такава болница всички специалисти за лечението на деца ще бъдат на едно място, което би било голямо улеснение за родителите. Но извън София и още няколко по-големи градове достъпът до навременна специализирана медицинска помощ е критичен. Детски отделения в областни и общински болници, като тези в Смолян, Сандански или Враца, дори затвориха за известно време тази година поради недостиг на лекари и медицински сестри. Представете си какво означава това за родители с болно дете, което се нуждае от хоспитализация - те трябва да пътуват до друг град, да търсят възможност за престой там, това води след себе си по-високи разходи, а детето не получава своевременно лечение.  Свръхконцентрацията на специалисти и болнични легла на няколко места в България и пълната им липса в цели други райони си е дискриминация. Най-много излишни болнични легла има в София, Пловдив и Пазарджик - според Националната здравна карта, в чието изготвяне участва и екипът на здравния министър Кирил Ананиев. Макар в управленската програма да е записано, че правителството ще осигури прилагането на Националната здравна карта като инструмент за преодоляване на регионалните дисбаланси, приложението не просто се отлага - на практика то е неосъществимо днес.  В София са струпани близо една пета от всичките 345 болници в България - държавни, частни, общински и десетки диагностично-консултативни центрове (ДКЦ). Но повече болници не означава повече здраве, иначе българите щяха да са от най-здравите европейски нации. По брой хоспитализации спрямо броя на населението България заема първо място в ЕС по данни на Световната банка и на ЕК; страната е първенец по смъртност, като детската е два пъти по-висока от средната за ЕС; България е сред първите 3 страни в ЕС с най-ниска средна продължителност на живота; пациентите в България доплащат най-много и т.н. За лечение на деца до 18 години отиват не повече от 10% от годишните разходи на НЗОК, която през 2019 ще разполага с рекорден бюджет - 4,3 милиарда лева, но лъвският пай отново е за лекарства и болнично лечение, а за профилактика и ранна диагностика са предвидени под 8% от всички средства. Защо, например, държавата да не поеме пренатални кръвни тестове на бременните жени, за да бъдат избегнати ражданията на деца с малформации? Те струват между хиляда и 5 хиляди лева и са непосилни за повечето български жени. Но в сравнение с издръжката на социални домове за деца с увреждания и подкрепата за родители на такива деца те изглеждат по-доброто решение.  Педиатрите, но и много други специалисти, намаляват. В момента практикуват не повече от 1400, от които поне 1/5 са на пенсионна възраст, вкл. над 70-годишни. Най-остро се усеща липсата им в доболничната помощ. Но нито дефицитът на специалисти, нито системата за получаване на медицинска специалност кара управляващите да обмислят мерки в тази посока. По време на онлайн дискусията за националната педиатрична болница, проф. Владимир Пилософ призна, че дефицитът от кадри е проблем, който още няма решение. Което означава, че сградата първо ще се достроява, а после ще се мисли как тя да бъде напълнена със специалисти.", "date": "2018.12.25", "title": "Пари за здраве в България има. Но само за някои"}
{"url": "http://clubz.bg/77587-jylt_kod_za_silen_vqtyr_v_16_oblasti", "text": "Жълт код за силен вятър е обявен в 16 области на страната, съобщава Националният институт по метеорология и хидрология (НИМХ). Предупреждението е в сила за областите Видин, Враца, Монтана, Плевен, Велико Търново, Габрово, Ловеч, Русе, Сливен, Стара Загора, Пловдив, Пазарджик, София град, София област, Перник и Кюстендил. В тези райони заради преминаващия студен атмосферен фронт още в началото на денонощието ще има временно усилване на вятъра до 14-19 м/сек. Сняг и силен вятър в цялата страна Жълт код за силен вятър е в сила и по Черноморие, където поривите на северозападния вятър ще достигат до 15-20 м/сек (7-8 бала по Бофорт). От НИМХ съветват за повишено внимание за летящи във въздуха предмети. По тази причина са възможни локални нарушения на обичайните дейности на открито. Снощи силният вятър в София събори елхата и коледната украса пред ЦУМ. Днес за няколко часа - от 14 ч до 20 ч, спират камионите над 12 тона по магистралите и най-натоваренитe пътища, съобщи Агенция \"Пътна инфраструктура\", откъдето апелират и за разумно шофиране. Целта е повишаване на безопасността и увеличаване на пропускателната способност на инфраструктурата в края на петте почивни дни за Коледа. Шофьорите трябва да тръгват на път с автомобили подготвени за зимни условия, да карат внимателно и със съобразена скорост, да не предприемат рискови изпреварвания и да спазват въведените ограничения, пътната сигнализация и указанията на \"Пътна полиция\". Тировете ще могат да плащат предварително тол такса по заявен маршрут Ограничено ще е преминаването на камионите над 12 тона по следните участъци от републиканската мрежа: • автомагистралите; • път I-1 с. Ребърково - Ботевград, като движението се пренасочва по път II-16 Ребърково - Своге - Софийски околовръстън път в посока София; • път I-1 - от Благоевград до ГКПП \"Кулата\"; • път I-4 п. в. „Коритна“ - Велико Търново - Шумен; • път I-5 Русе - Велико Търново; • път I-8 ГКПП „Калотина“ - София; • път I-9 Варна - Бургас; • път II-18 Околовръстен път на град София; • път II-99 Бургас - Царево. Забраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR). За улеснение на трафика през Владая и повишаване на пътната безопасност през светлата част от денонощието ще има две ленти за влизащите в София по път I-1 (Е-79). Временната организация е от км 278+910 до 282+038 и от пътен възел \"Даскалово\" до кръстовище \"Драгичево\". По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е магистрала \"Люлин\". Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища. Карта с временната организация на движението по участъците от републиканската пътна мрежа в празничните дни в приложения линк - Тировете ще могат да плащат предварително тол такса по заявен маршрут", "date": "2018.12.25", "title": "Жълт код за силен вятър в 16 области"}
{"url": "http://clubz.bg/77590-frank_yndyruud_zashtitava_kevin_spejsi_ili_obratnoto_video", "text": "В навечерието на Рождество Христово - и преди да се изправи пред съда на 7 януари по дело за сексуално посегателство срещу младеж в бар в Масачузетс, американският актьор Кевин Спейси се появи за първи път публично, откакто бе обвинен от актьора Антъни Рап, че му е посегнал сексуално през далечната 1986 г. Оттогава заваляха редица други обвинения. Появата на Спейси е нестандартна. Той публикува в YouTube триминутно видео, озаглавено   - вълнуваща игра на думи, която може да значи \"Нека бъда откровен\" или \"Нека бъда Франк\" - каквото е името на героя на актьора в най-силната му и емблематична роля в последните години - тази на Франк Ъндърууд в култовия сериал \"Къща от карти\" (House of Cards).  С гласа, тембъра и в образа на Франк Ъндърууд, \"убит\" за последния сезон на сериала именно заради решението на продуцентите да извадят Спейси от него след обвиненията в сексуално насилие, актьорът защитава себе си. И героя си. Във видеото той отрича обвиненията. В краткия клип актьорът заявява, че със сигурност има хора, които очакват със затаен дъх да признае това, в което го обвиняват. И се обръща към аудиторията:  Все така в стилистиката на Франк, който в сериите извършва убийство на журналистка и конгресмен и това са само част от \"провиненията му\", бидейки политик, Спейси казва: Делото на 7 януари е за това, че Спейси е напил с алкохол в бар в Масачузетс 18-годишния към 2016 г. син на телевизионната водеща Хедър Ънръх и се е опитал да го опипва (възрастта, на която е позволена употребата на алкохол в щата е 21 години - б.р.) За случая говори самата тя публично преди време. Твърденията дойдоха след първото публично обвинение срещу актьора за случая от 1986 г., след което обвиненията заваляха отвсякъде. За случая от 1986 г. него самият Спейси каза, че не си спомня за събитието, но се извини публично. След това отрече всички следващи твърдения, че се е държал непристойно. Освен това през септември 2018 г. окръжният прокурор на окръг Лос Анджелис заяви, че г-н Спейси няма да бъде преследван за обвинение в сексуално насилие, за което се твърди, че е извършено през 1992 г., припомня Би Би Си.  Полицията в Обединеното кралство също разследва няколко обвинения, които се отнасят за времето, в което Спейси е бил артистичен директор в лондонския театър Old Vic. Ето и цялото видеообръщение на откровения Кевин Спейски или на Франк Ъндърууд. А вие преценете кой от двамата е по-убедителен:   ", "date": "2018.12.25", "title": "Франк Ъндърууд защитава Кевин Спейси. Или обратното? (ВИДЕО)"}
{"url": "http://clubz.bg/77588-frenski_protestirashti_hvyrlqt_kamyni_po_bylgarski_tir", "text": "Двама мъже, на възраст 21 и 27 години, бяха осъдени на година затвор за нападение над полицаи по време на протест на \"жълтите жилетки\" във френския град Нанси, съобщи онлайн изданието \"Експрес\". Двамата са били арестувани в събота в момент, в който са замеряли полицаи с различни предмети. Ливанци, сред които и \"жълти жилетки\", протестираха срещу политическата парализа Същевременно сайтът \"Енфо Норманди\" съобщава, че шофьор на камион с българска националност се паникьосал при вида на пътна блокада близо до Руан и се опитал да я пробие. Първоначално шофьорът спрял на блокадата край град Сент Етиен дю Рувре. Но забелязал, че един от протестиращите се опитва да изтегли кабел от ремаркето на камиона. Макрон с \"много строги мерки\" срещу \"жълтите жилетки\" Шофьорът се изплашил и потеглил, принуждавайки демонстрантите да се отстранят от пътя. Те обаче започнали да го замерят с камъни и топки за петанк и едното стъкло на камиона се счупило. При преминаването през блокадата, камионът закачил обаче подпалена от демонстрантите палета, която пък подпалила негова гума. Сълзотворен газ, студ и дъжд не спряха поредния протест на \"жълтите жилетки\" Камионът бил преследван за известно време от две коли на демонстрантите, но когато бил засечен от полицейски патрул, демонстрантите избягали. Шофьорът е подал оплакване и е започнало разследване за повреждане на имущество и предумишлено насилие. Макрон с \"много строги мерки\" срещу \"жълтите жилетки\" Сълзотворен газ, студ и дъжд не спряха поредния протест на \"жълтите жилетки\"", "date": "2018.12.25", "title": "Френски протестиращи хвърлят камъни по български тир"}
