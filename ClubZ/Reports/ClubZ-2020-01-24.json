{"url": "https://clubz.bg/93376-dj_r_r_martin_obeshtava_razlichen_final_na_%E2%80%9Etronovete%E2%80%9C", "text": "Финалният епизод на осми сезон на „Игра на тронове“ влезе в телевизионната история с крайните реакции сред зрителите. Мнозина поискаха да бъде заснет нов финал. Това, разбира се, е невъзможно – но пък сега се очертава нов финал поне на книга. Кой остави чашката с кафе в \"Игра на тронове\"? Дълго време давал уклончиви отговори на въпроса кога ще завърши поредицата „Песен за огън и лед“, писателят Дж. Р. Р. Мартин най-сетне даде някаква яснота около развитието на персонажите. Предишният му отговор на въпроса дали ще повтори в книгата сюжетното развитие от сериала датира от 2019 г. и гласи: Новият коментар на Мартин предизвика горчиви чувства у зрителите, тъй като разбраха, че ако книгите са били готови преди снимките на последния сезон на сериала, шоурънърите Дейвид Бениоф и Дан Уайс вероятно щяха да се водят по тях и да предложат по-удовлетворяващ финал. При тези обстоятелства може би нямаше да се стигне до петицията „Преправете осми сезон на „Игра на тронове“ с компетентни сценаристи“, която събра над 1,8 милиона последователи. Дж. Р. Р. Мартин разкри 5 детайла за предисторията на \"Игра на тронове\" Преди известно време в социалните мрежи се разпространи непотвърдена от официален източник информация, че след края на сериала НВО ще инвестира във филмова трилогия по същите книги. Пред „Ди Велт“ Мартин коментира и това: От поредицата „Песен за огън и лед“ дотук са излезли пет книги, последната бе „Танц с дракони“. Според плановете на писателя остават още две книги – „Ветровете на зимата“ и „Мечта за пролет“. Дж. Р. Р. Мартин разкри 5 детайла за предисторията на \"Игра на тронове\"", "date": "2020.01.24", "title": "Дж. Р. Р. Мартин обещава различен финал на „Троновете“"}
{"url": "https://clubz.bg/93371-zashtoto_u_nas_moje_da_vleze", "text": "Боклукът за един човек е стока за друг човек. Този израз, използван предимно като метафора, е верен и в буквален смисъл – боклукът е стока. По-точно: боклукът е бизнес. В Дания от този бизнес печелят всички. Ян и Шарлоте са учители, получават по около седем хиляди лева заплата на месец. Топлата вода, парното и електричеството за жилището им от 100 кв. м за зимен месец струва между 250 и 300 лева. Това е, защото трите зимни блага идват от централа, която гори отпадъци. За Копенхаген парното е задължителното отопление. Къщи с димящи комини няма, впрочем то и комини няма. А въпросната централа, в която боклукът се превръща в енергия, се намира недалеч от центъра и от дома на Ян и Шарлоте, съвсем в близост до плаж. И над нея не се вие дим, никакъв. Филтрите задържат всичко, което може да е опасно или дори само неприятно за въздуха. Ян и Шарлоте сортират отпадъците вкъщи внимателно и ги изхвърлят на точните места в точното време. Ако хвърлят хартии при пластмасата, тежко им. Все на някаква хартия ще се открие адрес или име и ще им бъде връчена солидна глоба. Едрогабаритните отпадъци няма как да бъдат оставени край контейнерите, пет минути по-късно ще се намери съсед, който да сигнализира и хайде пак глоба. Ако трябва да изхвърлят омалялото детско колело, Ян го пренася с колата си на десетина километра в най-близкото депо за едрогабаритни отпадъци, което се ползва от няколко населени места. Обикновено в събота, когато има повече време да разгледа изхвърлените стоки. Защото там може да открие занесено от друг колело, което е за по-голяма възраст и съответно да го вземе. Безплатно. Хората обикалят, разглеждат, тръгват си с части за компютър, с мебел. Тук се изхвърлят и опасните отпадъци – опаковки от лекарства, луминесцентни лампи, спрей опаковки, батерии. Те се изгарят в инсинератори за опасни отпадъци. И над тези устройства не видях дим. Но пък съм била на обществено обсъждане за строеж на завод за опасни отпадъци край Раднево и помня опасенията, възраженията и категоричното несъгласие на хората там – такъв завод щял да превърне местността в лунен пейзаж. Освен трагично, беше и комично, защото местността отдавна приличаше на лунна пустиня. Ян и Шарлоте обясняваха, че са постигнали тази дисциплина в отношението към отпадъците за около 40 години. Тогава Ян предрече 20 години, десет от които вече минаха и положението става все по-зле. Тогава поне не нахлуваше боклук от всяка посока и не се гореше кой където му падне. Ян и Шарлоте работеха по проект за управление на отпадъците в България в продължение на година и половина и до края не можеха да не втренчват невярващо очи, когато виждаха как някой минава край контейнер и хвърля в него торбичка с домашен боклук, в която стъкло, пластмаса, батерии, хранителни отпадъци и хартия са смесени. Боклук за горене у нас се внася от 2014 година. (Преди това са внасяни само метални отпадъци, акумулатори и батерии.) Също така се и изнася. Стоката винаги си търси и намира пазара. Така е по целия свят.  Но режимът се затяга, някои видове отпадъци се обявяват от доста държави като забранени и на този фон България се откроява като пропусклива държава. Това е първият проблем. Тук почти всякакъв боклук във всякакъв вид може да влезе и да се струпа край Плевен, Враца, Обручище, Дражево, Луковит и т. н. това са само станалите известни вносни сметища в първите дни на тази година. За да послужи като суровина за произвеждане на енергия боклукът трябва да е сепариран (трите основни категории – битов, индустриален и токсичен от своя страна се делят на още много подкатегории), трябва да е подходящо съхраняван и подсушаван, маркиран със съответния код и отпратен към съответната подходяща инсталация. Отношението към него трябва да е като отношение към суровина. Трябва да се спазват и квотите за изгаряне, както и съотношението между отпадъци и друг вид гориво в инсталациите. Това са вторият и третият проблем. Пристигащият в България боклук не е сортиран, а инсталации за изгаряне на отпадъци у нас има малко. Инсталациите с разрешително за изгаряне на RDF са само осем. Напоследък най-честият въпрос в разговори и в социалните медии е: Като е толкова добра суровина боклукът, защо италианците не си го изгарят, ами го пращат на нас? Най-краткият отговор е: Защото така им е по-евтино, защото така се отървават от него с по-малко разходи и защото мафиите намират посока за стоката си по най-неконтролираните канали. От новината за задържаните в Милано вагони с отпадъци на път за България си спомнете от какво се състоеше боклукът – от всичко, което може да ви дойде наум. Композиция с такова съдържание вече не може да влезе във всяка държава. Миналата година 178 държави се споразумяха да ограничат до минимум вноса на пластмасов скрап. Ето, затова италианците ни пращат боклука си – защото у нас той може да влезе. Нали никой не се съмнява, че в нашето синхронизирано с Европа законодателство всичко е наред. Имаме нужните регламенти, знаем как трябва да бъде. Нямаме само едно: контрол. Впрочем още едно нещо нямаме: прозрачност. Тайната кой гори боклук и чии са внесените сметища е от калибъра на тайна, свързана с националната сигурност. Разбира се, в края на краищата те се оказват обичайните заподозрени, което от своя страна обяснява липсата на контрол. Една малка група от неконтролирани бизнесмени задръства страната с мръсотии, които с години наред гният, замърсяват подпочвените води и грозят пейзажа точно пред очите на РИОСВ-тата, които, оказва се, са правили междувременно проверки, но кой знае как не са забелязали видимите от всички камари. През последните 10 години вносът на отпадъци у нас е повишен пет пъти. През всичките тези години контролът и прозрачността са намалявали. И досега тази тема нямаше да гръмне, ако италианската полиция не бе заподозряла една влакова композиция. Министър Нено Димов, оказа се, не бил разбирал нищо от вода. По всичко личи, че не е разбирал нищо и от боклук. Тогава от какво?", "date": "2020.01.24", "title": "Защото у нас може да влезе"}
{"url": "https://clubz.bg/93392-makron_dade_3_meseca_na_sindikatite_da_se_dogovorqt_za_pensionnata_vyzrast", "text": "Френското правителство подписа спорния закон за пенсионна реформа на президента Еманюел Макрон и даде на синдикатите три месеца за преговори по възрастта за пенсиониране, предаде ДПА, цитирана от БТА. Сега текстът отива в парламента. Макрон е заявил пред министрите, че това е \"важен момент на изясняване\" за проекто, посочи правителствената говорителка Сибет Ндиайе след заседанието на министерския съвет. И докато по улиците на Париж и други градове потегляха нови протестни шествия, президентът разкритикува проявите на насилие и радикализма на някои протестиращи, които блокират обекти. Той призова за най-твърдо отношение спрямо отговорните за това. Преговорите между синдикатите и работодателите по предложеното повишаване на базовата възраст за пенсиониране ще започнат на 30 януари, съобщи държавният секретар за пенсионната реформа Лоран Пиетрашевски след правителственото заседание. Профсъюзите и работодателите ще имат три месеца,за да се споразумеят как да се гарантира финансов баланс на пенсионната система в страната до 2027 година, допълни Пиетрашевски. ", "date": "2020.01.24", "title": "Макрон даде 3 месеца на синдикатите да се договорят за пенсионната възраст"}
{"url": "https://clubz.bg/93372-rusnak_se_prizna_za_vinoven_v_izmami_s_kreditni_karti_v_sasht", "text": "Руски гражданин се призна за виновен вчера в управляване на уебсайт, чрез който много хора участвали в измами с кредитни карти за над 20 милиона долара, предаде Асошиейтед прес, цитирана от БТА. \n\t29-годишният Алексей Бурков от Санкт Петербург направи признанието във федерален съд във Вирджиния по обвинения, които включват измама и пране на пари. През ноември Бурков беше екстрадиран в САЩ от Израел, където беше в ареста от 2015 г., въпреки възраженията на руските власти. В обвинителния акт се казва, че Бурков е управлявал сайт, наречен \"Кардпланет\", който давал възможност на хора да купуват номерата на крадени кредитни карти на цена от 3 до 60 долара. Купувачите използвали данните от кредитните карти, за да правят мошенически покупки, чиято обща стойност достигнала 20 милиона долара. Прокурорите твърдят, че Бурков предлагал дори връщане на парите за покупката на банкови данни, ако се окаже, че картата не може повече да бъде използвана. Бурков призна вчера пред съда, че е ръководил и втори уебсайт, присъединяването към който ставало само след покана. Той давал възможност на киберпрестъпници да продават крадени данни. Израелски представители изказаха предположение, че Русия се е опитвала да уреди освобождаване на Бурков в замяна на пускането от затвора на 26-годишната израелка Наама Исахар, осъдена в Москва на седем години лишаване от свобода за притежание на няколко грама марихуана. Бурков може да получи наказание до 15 години затвор при прочитането на присъдата на 8 май. Междувременно говорителят на Кремъл Дмитрий Песков съобщи, че процедурата за възможно освобождаване на Исахар не може да бъде задействана, докато тя официално не подаде лична молба за помилване. Израел призова Русия да освободи Исахар, която бе осъдена от руски съд на 7,5 години затвор за притежание на няколко грама марихуана. По-горната съдебна инстанция в Москва потвърди присъдата миналия месец, отбелязва Асошиейтед прес. \n\tИзраелски лидери окачествиха присъдата като прекомерна, а премиерът Бенямин Нетаняху се обърна с молба към руския президент Владимир Путин да помилва Исахар. \n\tПо време на визитата си в Израел вчера Путин каза на майката на Наама, Яфа, че всичко с дъщеря й ще бъде наред. \n\tПо-рано тази седмица израелски медии предположиха, че Наама може да бъде помилвана, срещу което Русия да получи правото на собственост върху Александровското подворие в Ерусалим, за което претендира. Руски представители отрекоха да има такава връзка, отбелязва АП.", "date": "2020.01.24", "title": "Руснак се призна за виновен в измами с кредитни карти в САЩ"}
{"url": "https://clubz.bg/93391-narushila_li_e_ispaniq_embargoto_sreshtu_venecuela_es_ne_moje_da_kaje", "text": "Делси Родригес – вицепрезидентката на Венецуела и дясна ръка на диктатора Николас Мадуро, хвърли в шах Еврокомисията и е на път да предизвика правителствена криза в Испания. Човек номер 2 на режима в Каракас стана причина да бъде разкрит един абсурд – че ако една държава членка наруши санкционния режим на ЕС, това не подлежи на контрол от страна на Еврокомисията. А само компетентните органи в съответната държава могат да решават дали има нарушение или не. В Брюксел изненадани - режимът на Мадуро проникнал дълбоко в ЕС През нощта на 20 срещу 21 януари на мадридското летище „Барахас“ се приземил самолет, на чийто борд се намирала Делси Родригес. Тя няма право да стъпва на територията на ЕС, тъй като е включена в черен списък заедно с още 24-ма висши представители на режима в Каракас. Родригес пътувала за Турция. Тя престояла на “Барахас“ цели 14 часа и половина, преди да продължи за Турция. Освен това на борда на самолета се качил испанският транспортен министър Хосе Луис Абалос. Той твърди, че е отишъл там, защото научил, че в града ще кацне венецуелският миристър на туризма Феликс Пласенсия, с когото са стари приятели и който не фигурирал в черния списък. Засега не е ясно дали Абалос се е срещнал и с намиращата се в същия самолет Делси Родригес. Има сериозни подозрения, че двамата са се видели, твърдят от опозицията. И ако това се докаже, Абалос трябва незабавно да подаде оставка, заявиха от опозицията в лицето на дясноцентриската Народна партия, либералната „Сиудаданос“ („Граждани“) и крайно дясната „Вокс“ („Глас“). Според тях министърът е трябвало моментално да уведоми властите в Мадрид, че в страната е пристигнал човек от черен списък. Така правителството на социалиста Педро Санчес може да бъде сериозно разклатено още в първия си месец. То встъпи в длъжност съвсем наскоро, след като спечели с минимална преднина предсрочните парламентарни избори. Кабинетът бе избран при втори опит, когато е достатъчно не абсолютно, а обикновено мнозинство. Евродепутати искат санкции срещу хора на Мадуро Делси Родригес наистина фигурира в черния списък на ЕС, включващ 25-ма функционери на венецуелския режим. Санкциите включват замразяване на техни сметки на територията на ЕС и забрана за стъпване в Съюза. Това заяви днес говорителката на Еврокомисията Виржини Батю-Хенриксон. Тя обаче добави, че дали Испания е нарушила или не санкционния режим на ЕС, засяга единствено компетентните органи в самата Испания. С други думи – няма начин Комисията да контролира случило ли се е такова нещо. Нито тя, нито главният говорител на ЕК Ерик Мамер можаха да отговорят на въпроса има ли начин властите в Испания предварително да научат списъка на пътниците в пристигащите в страната самолети и така да разберат готви ли се някой да наруши санкциите. Мамер обеща отговор „по-късно“. Същевременно Педро Санчес няма намерение да приеме утре Хуан Гуайдо, признат от ЕС за законен временен президент на Венецуела. Гуайдо ще пристигне утре в Мадрид. Той е на обиколка в Европа и досега се видя с британския премиер Борис Джонсън, германската канцлерка Ангела Меркел и френския президент Еманюел Макрон. Евродепутати искат санкции срещу хора на Мадуро", "date": "2020.01.24", "title": "Нарушила ли е Испания ембаргото срещу Венецуела? ЕС не може да каже"}
{"url": "https://clubz.bg/93368-demokratichna_bylgariq_otlojete_naredba_18_vredna_e_za_biznesa", "text": "Наредбата на Националната агенция за приходите (НАП), която влиза в сила от 31 март, за управление на софтуера на продажбите създава проблеми на 80% от бизнеса в България и действието ѝ трябва да се отложи до началото на 2021 г. А преди това трябва да бъде преработена. Това заявиха от \"Демократична България\" в декларация, посветена на Наредба Н-18, чието действие вече бе отлагано няколко пъти. Наредбата бе отлагана няколко пъти досега, но сега от Министерството на финансите заявяват, че няма да удължават отново срока, в който фирмите трябва да се съобразят с нея. Целта ѝ - според данъчните, е да се изсветли бизнесът, като се ограничат тези софтуери за отчет на продажбите, през които може да се мами. Изискванията обаче не са съобразени с множеството специфики в отделните сфери на бизнеса. Освен това много от фирмите не са сигурни, че са успели да разберат добре и съответно да спазят изискванията, смятат от \"Демократична България\".  Позицията идва, след като на представители на бизнеса обявиха, че ще протестират ефективно. Демонстрацията е насрочена за 29 януари на жълтиге павета в София, а организатори са браншови организации на хотелиери, ресторантьори и заведения. Заявката е за проявата ще е национална и ще изкара на улицата 10 000 души. Заведенията на протест, готови да изкарат 10 000 души на жълтите павета Причините за протеста са няколко - основно нечутите им искания от Министерство на финансите и Националната агенция по приходите (НАП). От Българската асоциация на заведенията, Сдружение на заведенията, Българската хотелиерска и ресторантьорска асоциация настояват за по-ниски ДДС ставки за храни и напитки, както и за отмяна на спорни тестове в още по-спорната Наредба 18, чието въвеждане ведомството на Владислав Горанов многократно отлага именно заради съображения от страна на бизнеса. Според \"Демократична България\"  наредбата трябва да се преработи в сътрудничество с бизнеса, като конкретно отпадне задължителното изискване за използване на касови апарати, ползата от които намалява значително, когато има възможност за предаване на данни за продажбите в реално време чрез т.нар. софтуерна фискализация. Формацията предлага още управляващите да преосмислят налагането на твърде специфични изисквания към бизнес софтуера и др. Обединението заявява, че повече от две години продължават промените, които НАП и МФ правят в Наредба Н-18, затруднявайки работата на фирмите в България с допълнителни разходи, правна и бизнес несигурност. Изброяват се следните рискове: Освен отлагане до 2021 на наредбата, \"Демократична България\" и преосмисляне на философията за налагане на твърде специфични изисквания към бизнес софтуера, което няма как да работи, когато бизнесът използва софтуер, разработен извън България, както и въвеждане на отворени интерфейси за комуникация с НАП, които всеки софтуер може да използва. Друга мярка е въвеждане на електронни касови бележки. ", "date": "2020.01.24", "title": "\"Демократична България\": Отложете Наредба 18 - вредна е за бизнеса"}
{"url": "https://clubz.bg/93375-19_g_zatvor_za_atentator_sreshtu_us_poslanik_v_libiq", "text": "Американски съд наложи присъда от 19 години затвор на либиец, обвинен в участие в извършено през 2012 г. нападение срещу американски дипломатически комплекс и сграда на ЦРУ в Бенгази, предаде Франс прес, цитирана от БТА. Той беше заловен в Либия и през 2017 г. отведен САЩ, за да бъде изправен пред правосъдието. Български надпис на оръжието на атентатора от Нова Зеландия Нападението, което шокира САЩ, беше извършено на 11 септември 2012 година. При атентата загинаха американският посланик в Либия Джон Стивънс, служител на Държавния департамент и двама агенти на ЦРУ. Съд във Вашингтон определи вчера присъдата на 47-годишния Мустафа ал Имам, който беше признат за виновен по обвинението в тероризъм още през юни 2019 година. Според прокурорката Джеси Лиу, той е изиграл важна роля при нападението и присъдата му \"е напомняне, че сигурността на американците - у дома или в чужбина, цивилни или не - винаги ще бъде наш приоритет\". Американската прокуратура обвинява Ал Имам, че по време на нападението е поддържал контакти с либиеца Абу Хатала, който беше заловен от американски сили през 2014 г. и изправен пред американски съд. През 2018 г. той получи присъда от 22 години затвор за ролята си в нападението.", "date": "2020.01.24", "title": "19 г. затвор за атентатор срещу US посланик в Либия"}
{"url": "https://clubz.bg/93379-sto_nameri_reshenie_syzdava_se_vremenen_organ_za_urejdane_na_sporove", "text": "28-те страни членки на ЕС и още 16 държави от Световната търговска организация (СТО) се договориха днес да създадат временен апелативен механизъм за уреждане на търговски спорове, след като САЩ парализираха постоянния орган, съобщиха световните агенции, цитирани от БТА. Вашингтон блокира работата на постоянно действащия апелативен орган на СТО, налагайки вето на новите назначения от над две години. Мандатите на двама от последните трима членове на органа изтекоха през декември, правейки невъзможно вземането на решения. ЕС по-рано работеше заедно с Норвегия и Канада по сформирането на отделна апелативна структура. На Световния икономически форум в Давос министрите от 44-те държави, сред които не е САЩ, заявиха в съобщение, че преодоляването на това блокиране на работата на апелативния механизъм \"е от изключителна важност за една система, базираща се на правилата.\" САЩ блокират работата на апелативния орган на СТО Междувременно страните ще работят по мерки за действие в извънредни ситуации, за да се решават обжалвания на решения на СТО, съобщиха договорилите се държави, като призоваха и други страни членки да се присъединят към временното споразумение, посочва Асошиейтед прес. Инициативата включва Австралия, Бразилия, Канада, Китай, Чили, Колумбия, Коста Рика, ЕС, Гватемала, Мексико, Нова Зеландия, Норвегия, Панама, Сингапур, Южна Корея, Швейцария и Уругвай.", "date": "2020.01.24", "title": "СТО намери решение: създава се временен орган за уреждане на спорове"}
{"url": "https://clubz.bg/93394-signal_za_bomba_evakuira_mol_serdika_centyr", "text": "Заради сигнал за бомба в един от най-големите търговски центрове в София - Сердика Център, са били евакуирани всички посетители и служители на мола. Сигналът е бил подаден в 18.00 часа, съобщиха от МВР. Предприети са действия по процедура. По-късно от Сердика Център съобщиха, че в следствие на анонимен сигнал за поставено взривно устройство веднага в сградата е спазена процедурата по осигуряванесигурността на всички посетители и служители и те са евакуирани своевременно. Актуална информация може да се следи тук:    ", "date": "2020.01.24", "title": "Сигнал за бомба евакуира мол Сердика Център"}
{"url": "https://clubz.bg/93383-shestima_ubiti_pri_strelba_v_baden_vyurtemberg_obnovena", "text": "Най-малко 6-има души са били убити и много са тежко ранени при стрелба в Рот ам Зее в германската провинция Баден-Вюртемберг. Стрелецът е бил заловен. Засега не са ясни мотивите за нападението, според полицията най-вероятно става дума за лична драма. Всички убити са членове на едно семейство. Стрелба в Москва, трима загинали Стрелецът е открил огън по хората край сграда в центъра на градчето. В Рот ам Зее живеят около 5000 души. Полиция е получила сигнал за стрелба в 12,45 часа. В града са пратени спецчасти. Няма данни да има и други нападатели освен арестувания. Положението вече е под контрол, съобщи полицията.", "date": "2020.01.24", "title": "Шестима убити при стрелба в Баден-Вюртемберг (ОБНОВЕНА)"}
{"url": "https://clubz.bg/93381-finansovoto_ministerstvo_se_otkaza_ot_sobstvenita_si_ideq_za_po_niski_taksi_za_hazarta", "text": "Само ден след като Министерството на финансите предложи за обществено обсъждане проект, с който организаторите на лотарии да се облагат с по-ниска държавна такса, от ведомството отхвърлиха собствената си идея.  Хазартната война - история, факти, последствия Така и без това странният закон, с който по принцип се създава нова Агенция по хазарта, ще бъде изменен още при самото му създаване. В първоначалното предложение министерството предлагаше всички лотарийни игри, тото, лото и игри със залагания върху спортни събития да се облагат с държавна такса в размер на 25% върху разликата между стойността на направените залози и изплатените печалби. Така трябваше да отпадне сега действащата нормативна база, според която се плащат по 15% от стойността на всички направени залози или продадени билети.  След ден чудене: АДФИ вече вижда нарушения в Комисията по хазарта Така се създаваше предпоставката, че всъщност базата върху, която се плащат налозите е по-малка от сегашната. Съответно щяха да влизат и по-малко пари в хазната. Интересното е, че предложението дойде в момент, в който държавата се опитва да отнеме лиценза на частният оператор \"Национална лотария\", който е внасял такса приблизително равна на тази, която министерството предложи вчера.  С днешното си решение, подчинената на Владислав Горанов структура приема, че е редно да остави старото положение. С 20% върху получените такси и комисионни ще се облагат само игри, в които участниците играят един срещу друг, а посредникът само организира дуела. Такава игра е например - покерът.  След ден чудене: АДФИ вече вижда нарушения в Комисията по хазарта", "date": "2020.01.24", "title": "Финансовото министерство се отказа от собственита си идея за по-ниски такси за хазарта"}
{"url": "https://clubz.bg/93377-hazartnata_vojna_istoriq_fakti_posledstviq", "text": "България започва опасна игра с недостатъчно силни аргументи. Игра, която може да коства милиарди обезщетения, платени от джобовете на данъкоплатците. Едва ли има политико-икономическо събитие от най-новата ни история, което да се е развило с такава главоломна скорост и с толкова много паралелни сюжетни линии като последните изменения в Закона за хазарта. Клуб Z събра всички факти около войната за хазарта и възможните хипотези за бъдещето развитие на ситуацията. Варират от щети по загубени дела за милиарди, наказателни процедури от Брюксел и риск от отказване на чуждите инвеститори от българския пазар. До..., предвид опита от близкото минало - да не се случи нищо.  След ден чудене: АДФИ вече вижда нарушения в Комисията по хазарта Всички оператори на хазартни игри дължат държавна такса. В Закона за хазарта тя е различна за различните видове дейности. Според държавата - частните оператори, продаващи лотарийни билети, е трябвало да изплащат по 15% от всеки продаден билет, както прави Българският спортен тотализатор. Според частните компании - законът им дава възможност да изплащат само 20% от разликата между продадените билети и разпределената печалба. Става дума за няколко милиона на месец в полза на частните компании.  В края на миналата година семейство Найденови, дългогодишен играч на пазара на хазартния бизнес излезе с публично обвинение - \"Националната лотария\" (НЛ), най-голямата частна лотария с мажоритарен собственик бизнесмена Васил Божков, е спестил на хазната 250 милиона лева от хазартни такси, тълкувайки закона както й е удобно. Найденови, които над 25 години си партнираха с Божков в бизнеса, подадоха сигнал в прокуратурата и \"за изнудване чрез принуда, придружено със заплаха за убийство или тежка телесна повреда\". Става въпрос за предполагаемо престъпление, извършено през декември 2017 г. В средата на същия месец, на 12 декември, гостувайки в ефира на бТВ, министърът на финансите Владислав Горанов обяви, че е разпоредил на Агенцията за държавна финансова инспекция (АДФИ) да извърши проверка в Държавната комисия по хазарта (ДКХ) заради сигнал, че е облагодетелствала една от най-големите частни хазартни компании в страната. Става дума за гореописаните 250 милиона лева и \"Националната лотария\". Седмица по-късно, на 20 декември Специализирана прокуратура излезе със съобщение, че започва проверки по сигнала на Найденови. Хазартната война се премести в медийното поле, където излизаха различни, често анонимни информации с нелицеприятни твърдения и за едната, и за другата страна. И това продължи до 16 януари, когато съпредседателят на малката управляваща коалиция \"Обединени патриоти\" и лидер на НФСБ Валери Симеонов внесе в деловодството на Народното събрание предложение за изменения в Закона за хазарта. Това е вторият проект на Симеонов за същия закон, но за съдбата на първия – след малко. Накратко: депутатът предлага лотарийни игри да могат да се организират само от държавния Български спортен тотализатор, \"с изключение на томбола, бинго, кено и техните разновидности\". На частните оператори, които притежават лиценз за лотария, лицензът се отнема след изтичането на три месеца от влизането на измененията в сила. Неизплатените печалби трябва да се изплатят до края на юни 2021 г., или разсрочено - до 31 декември 2025-а. За да се гарантира, според Симеонов, изплащането на тези печалби, в 30-дневен срок от влизането в сила на закона, организаторите, чийто лиценз ще бъде прекратен, трябва да учредят в полза на комисията по хазарта \"безусловна и неотменима банкова гаранция\" в размер на неизплатените печалби. Менда Стоянова за хазарта: Законът е ясен, просто някой не го е прочел Всичко това бе опаковано с мотива: сега тотото внася отчисления към спортното министерство, които отиват за държавния спорт, докато частните оператори – не  . Проектът не е придружен с финансова обосновка, оценка на въздействието и пр. Той обаче предизвика реакция веднага след публикуването му: \"Това е национализация, противоречи на Конституцията\". Но пък срещна светкавичната подкрепа на ГЕРБ и правителството. Симеонов се похвали, че лично премиерът Бойко Борисов го е одобрил. Изказване в тази посока направи и Горанов – не било \"национализация\", а \"монополизация\". А той имаше и още нещо за казване... Каскада от разнопосочни предложения дойде само в рамките на 24 часа от Министерство на финансите (МФ). Основното обаче се запазва - МФ предлага закон, с който се създава Национална агенция по хазарта, която да замени действащата в момента комисия по хазарта. Мотивите - \"констатираните недостатъци и проблеми в работата на настоящия регулатор\". Или държавата призна, че колективното управление на ДКХ е неефективно и реши да го замени с нова структура с ясна отговорност.  В преходните и заключителните разпоредби на предложението обаче се правят и промени в Закона за хазарта, които не отчитат подкрепеното от премиера Борисов и от ГЕРБ предложение на Валери Симеонов за монополизация. Накратко - Министерство на финансите пуска проект, който предполага, че участието на частни субекти на пазара се запазва.  \"Комисията по хазарта е таксувала различно държавния тотализатор и частните оператори\" Вчера, когато документът беше пуснат, министерството направи предложение и за промяна на държавната ставка, която трябваше да стане 25%. Тоест - таксата от 15% върху приходите от всички залози да отпадне. Според министерството - сумата е практически равна, прави се за уеднаквяване на осчетоводяването с европейската практика.  Днес обаче, за по-малко от 24 часа, МФ оттегли това предложение и излезе с ново, с което почти върна стария режим. С мотива че имало различни интерпретации по вчерашното уж безпроблемно предложение. Като изключим чисто техническите неразбории около предложението, остава и големият политически батак. Стана ясно, че проектът на Министерство на финанските въобще не е съгласуван с този на Валери Симеонов. Така изпадаме в две различни хипотези, които се отричат една друга. Този път Законът за хазарта няма да ходи за одобрение в Брюксел Първата - МФ е започнало да пише проекта доста преди да избухне скандала и не е предполагало, че Симеонов ще внесе своето предложение. В същото време обаче изглежда доста странно Владислав Горанов да не предупреди своя началник - премиера Борисов, че ведомството му пише такъв законопроект. Още по-странно става, ако приемем, че Борисов знае за действията на МФ - тогава той е дал зелена светлина и на този проект, който продължава режима на участие на частни компании на пазара, и в същото време публично подкрепи Симеонов за монопол. Тук действията на правителството изглеждат нелогични и към момента нямат обяснение.  Втората хипотеза е, че една от двете идеи е обикновен кьорфишек и напред ще продължи само едната. Ако следваме логиката на Васил Божков, според която целта на атаката срещу него била да се даде бизнесът му на друг човек (отричайки да има проблем с Делян Пеевски, който от първия ден бе спрегнат в спекулациите по темата), то можем да приемем, че идеята на Валери Симеонов ще потъне между второто четене в комисията и гледането на закона в зала. Както вече веднъж се случи. Какво ще се случи зависи от това как и кога ще се придвижи в парламента текста на Симеонов. Заради паралелната законодателна инициатива на Горанов вече се говори, че от предложенията на лидера на НФСБ накрая ще останат само по-безобидните текстове като ограничаването на продажбата на лотарийните игри до лицензирани за тази дейност места и на поне 300 метра от учебните заведения. Държавната администрация е пълна с различни регулаторни агенции и една от тях е Агенция за държавна финансова инспекция. За обикновените зрители на политическото шоу в страната тя е сравнително непозната и през повечето време стои далеч от прожекторите на големите медии. Именно тя обаче беше активизирана от министъра на финансите, който нареди през декември проверката в комисията по хазарта. Времето между декември и януари мина бързо покрай шума на празниците и така след ваканцията, на 22 януари, Георги Начев - директор на АДФИ, обяви пред журналисти първите резултати от проверката: Симеонов иска национализация на хазарта: лотарията - само от ТОТО-то Подробностите вече са ясни, но Начев държеше да съобщи, че вероятната \"щета за бюджета\" е около 210 млн. лв. Въпреки това обаче АДФИ не се ангажира с категорично мнение дали има нарушение на закона в действията на комисията по хазарта, както и в действията на частните оператори.  Тук е важно да бъде отворена скоба, защото един въпрос се набива на очи. Горанов обявява на 12 декември, че е наредил проверката. Георги Начев информира журналистите за резултатите на 22 януари 2020 г. За малко повече от месец  държавната агенция е успяла да установи фактите, но не е успяла да установи дали е извършено нарушение на текстове, които като обем в Закона за хазарта заемат не повече от десетина реда.  Дали има нарушение - не казват нито от прокуратурата, нито от някоя друга държавна структура. Междувременно на заседанието на кабинета тази сряда премиерът Борисов обяви, че \"много хора ще пострадат, ако докладът на АДФИ е верен\".  Буквално на другия ден АДФИ вече смята, че нарушение има. Не просто има нарушение на закона от страна на комисията по хазарта, но и новото предположение е, че обявената щета от 210 млн. лв. е силно занижена, а сумата всъщност е много по-голяма. Борисов към феновете на \"Левски\": Акциите трябва да са при вас Така една от големите чуденки на историята е вече като че ли ясна - държавата ще твърди, че комисията по хазарта е защитавала \"Национална лотария\" в продължение на цели пет години и при различни ръководства и й е позволила неправомерно да изплаща по-малка държавна такса. Но какво е правното основание за посоченото нарушение – остава все така неясно. Иначе Симеонов си обясни факта за петте години \"проспиване\" с това, че може би членовете на комисията са били \"купени\".  Хипотези и тук има няколко, повечето, от които - спекулативни. Късно вчера вечерта компанията на Васил Божков \"Нове Холдинг\" разпрати отворено писмо до медиите, в което заявява, че ако плановете на правителството се изпълнят ще последват дела за обезщетения, които могат да доведат до щети за милиарди левове. (А от \"Националната лотария\" вече са сезирали и Европейската комисия). Такова е и личното мнение на боса на \"Национална лотария\", който в интервю за \"Свободна Европа\" обеща на държавата да се срещнат в съда.  Такава стъпка от страна на засегнатите страни е напълно логична, имайки предвид, че частните лотарии твърдят, че са изпълнявали закона, а монополизацията е национализация.  Тук обаче нещата стават сложни юридически и основната работа ще падне върху раменете на адвокатите и на двете страни. Важното в случая е кое от двете предложения за промени в крайна сметка ще бъде прието - това на Симеонов или това на Министерството на финансите.  Държавата предлага за хазарта 25% \"данък печалба\" По отношение на отнемането на лиценза на \"Националата лотария\" положението отново е объркващо. Премиерът Борисов твърди, че не става дума за национализация, защото лицензът може да бъде отнет на база неизплатените от компанията държавни такси. Как това ще бъде направено обаче не е много ясно, защото Законът за хазарта много точно отговаря на въпроса при какви условия лиценз може да бъде отнет. В тези условия неплатената правилна държавна такса не присъства.  На практика тази такса е вид данък, който не е събран. Ако все пак това нарушение бъде доказано, то практиката показва, че държавата може да запорира сметките на дружеството и да изиска изплащането на неизплатените такси, но не може да изземе лиценза. Васил Божков вече заяви готовност да плати разликата, която държавата смята, че той й дължи.  Ако обаче лицензът все пак бъде отнет, а монополизацията приета, то частните оператори ще влязат в съда. Конкретният случай с \"Националната лотария\" може да доведе до щета за данъкоплатците в размер на милиарди, защото до края на лиценза й остават 6 години. Така декларирана средна годишна печалба ще бъде сметната по шест, към тях ще се добавят лихви и неизплатените към момента на отнемането суми за печалби на играчите, пропуснатите ползи. Ако частните оператори спечелят такова дело, то бюджетът ще регистрира може би най-голямата щета до момента от такова обезщетение.  Спецпрокуратурата започва проверки на големи хазартни компании Тук също има особеност - може ли Божков да се жали директно пред съд в ЕС или трябва първо да мине през българските магистрати. Логично е той да опита първото, но за да стане това, трябва да има нарушение на някой от регламентите на ЕС по отношение на конкуренцията и монопола. Това е твърде възможно в хипотезата за монополизацията, защото с желанието на Симеонов да забрани частните оператори само в едно направление - адвокатите на Божков може да пледират за нарушена конкуренция. Още една подробност - през 2010 г. Европейският съд в Люксембург приема решение, с което казва на Германия, че трябва да отмени държавния монопол над по-голямата част от хазартния бизнес. Иначе Комисията за защита на конкуренцията може също да се самосезира по казуса.  Освен прекия финансов ресурс, който държавата може да загуби от мащабната си операция обаче, има и друг проблем, който може да генерира щети за години напред - сигналът към чуждестранните инвеститори.  Колкото и да опитва властта да обясни, че се грижи за здравето на нацията, че събира несъбрани суми и че не нарушава собствената си конституция, ще й бъде много трудно да обясни случващото се пред който и да било чужд инвеститор.  В момента големите компании, които обмислят навлизането на българския пазар, виждат следното: Държавата България приема законодателство, с което дава възможност на един бизнес да избере колко и какво да плаща (макар според председателката на бщджетната комисия в парламента Менда Стоянова законът да е ясен); издава му десетгодишен лиценз за работа и той започва да инвестира и да печели. В един момент - пет години по-късно, същата тази държава, обвинява собствения си регулатор, че не си върши работата и поради тази причина смята, че е най-удачно да монополизира сектора, да не изплати нищо на компанията и да започне разследване срещу нея. Горанов наредил проверка на Държавната комисия за хазарта за несъбрани 250 млн. лв. Както знаем от опит - големите концерни предпочитат да инвестират в по-скоро в държави с тежки нарушения на човешките права, отколкото в такива, в които се национализират работещи бизнеси. Освен това - никой не дава индикации да са правени каквито и да е оценки на щетите, които бюджетът ще понесе от изгубените огромни печалби на лотарията или за косвения ефект върху заетите в сферата. Спортният тотализатор доказано не може да генерира такива суми, а освен таксите, държавата получава и данъци за печалбата. На този етап обаче най-голямата управляваща партия дава публично сигнали, че е решена да приеме текстовете на Симеонов. Депутати от ГЕРБ, членове на бюджетната комисия в парламента, споделиха пред Клуб Z, че са с ясното съзнание, че предложеният закон е на ръба на конституционността. Но също така са изчислили, че никой от субектите, които имат право да сезират Конституционния съд, няма да го направи. Поради простата причина, че не е популярно да браниш частния хазартен бизнес, хазарта изобщо и в случая - Васил Божков. Кой ще е новият шеф на комисията по хазарта? Парламентарната подкрепа засега също изглежда доста срамежлива. От ДПС не казват как биха гласували, в БСП също виждат противоконституционност на предложението за \"национализация/монополизация\". Дори коалиционният партньор на НФСБ - ВМРО, има съображения по този въпрос. ДПС и БСП гласуваха с \"въздържал се\" при гледането на закона в комисия, като въпроосното гледане мина без дебат за 10 минути. Ако в началото ръководството на \"Националната лотария\" запазваше медийно мълчание, то с \"входирането\" на законопроекта оттам изразиха позиция по самите текстове, както и по мотивите към тях. Лично Божков, който не обича да се афишира медийно, даде интервю по темата.  Едно от основните съображения е, че предложението противоречи на основния закон, в който изрично се изброява в кои сфери държавата може да установява монопол, а именно: \"върху железопътния транспорт, националните пощенски и далекосъобщителни мрежи, използването на ядрена енергия, производството на радиоактивни продукти, оръжие, взривни и биологично силно действащи вещества\". Хазартът не е сред тях. Законът за хазарта на Симеонов - удавен в евродирективите Контрааргументът на Симеонов тук е, че не се отнема лиценз за всички видове игри, а само за някои. На което от \"Националната лотария\" отвръщат с това, че лицензът е основният им актив. Държавата засега обаче не е отговорила на другия аргумент на лотарията, артикулиран от изпълнителния й директор Димитър Ганев. Ганев твърди, че само за миналата година НЛ е внесла в хазната налози на стойност 70 милиона лева. И попита – ако държавата иска да финансира масовия спорт, каквито са заявките с монопола на тотото, защо не прехвърля събраните от частните субекти средства по бюджета на министерството на спорта. И тук Симеонов възразява - не били 70 милиона, а 19,7 милиона. Отделно по думите на Божков в \"бизнеса\" са замесени около 40 000 души и отнемане на лиценза ще лиши и тях от работа. В началото на миналата година Божков пое ФК \"Левски\", като по собствените му думи издръжката на отбора му струва 2 милиона месечно, а парите идват от лотарията. Следователно: няма лотария, няма пари за отбора. Последното Божков заяви при първата си и инициирана от него среща с фенклуба миналата седмица. Последва и втора. От феновете Божков поиска да се застъпят за него пред Борисов и да протестират. Среща последва, по инициатива на фенклубовете, а Борисов даде заявка, че няма да бъде позволено клубът да фалира и препоръча на феновете да станат държатели на акциите на отбора. \"Ако няма лотария, няма да имам пари да давам на \"Левски\" (ВИДЕО) В Нова тв на Домусчиеви пък се рекламира лотарията, като по неофициална информация става въпрос за 20 милиона лева годишен приход за медиата.  Любопитна в казуса е както реакцията на държавата, така и липсата на реакция от останалите засегнати бизнес субекти. А е любопитно с оглед предходния опит на Симеонов, отпреди година и половина да въведе регулации по отношение на лотарийните билети. Тогава ситуацията бе точно обратната. През май 2018-а депутати на Симеонов (а не той в качеството му на член на Министерския съвет тогава, вицепремиер) внесоха изменения в Закона за хазарта, според които продажбата на талончетата да бъде ограничена до специализираните за хазартни игри места (каквото предлага и сега). Бе предложено също така ограничаване на рекламата на тези игри - най-вече тв шоутата, показващи спечелилите с чекове в ръка. Или далеч по-меки мерки за ограничаване на масовия хазарт от сега предложените. Васил Божков: Политиците винаги са ми пречели. Печеля, защото съм най-добър Публично инициативата срещна одобрението на партиите в парламента (само от ДПС запазиха \"неутралитет\", както и сега). Но покрай заявената подкрепа, финансовото министерство и председателстваната от ГЕРБ бюджетна комисия решиха, че проектът трябва да замине за нотификация в Брюксел – т.е., за съгласуване с евентуално заинтересовани страни дали не противоречи на правилата на конкурентния пазар. Проектът се оказа съгласуван без забележки, но нито от ведомството на Горанов, нито от бюджетната комисия оповестиха това. Все пак в началото на 2019-а стана ясно, че парламентът има зелена светлина да продължи с разглеждането му в зала и в комисии. Това така и не се случи, а мотиви за слагането му \"на трупчета\" няма. Истинските мотиви остават в сферата на парламентарната клюка. Иначе от ГЕРБ сега са категорични: този път нямало нужда проектът да се съгласува с Брюксел не противоречи ли той на конкуренцията. Нищо, че предвижда по-крути мерки от предходния, изпратен за нотификация.  По времето, в което онзи първи проект все още се обсъждаше, имаше бурна реакция от страна и на големите бизнес организации, и на спортните клубове, които са спонсорирани от хазарта, и на рекламния бизнес, и на големите телевизии. Реакции по сегашната редакция на Симеонов обаче няма. Единствено Домусчиев се обяви против, като говори пред журналисти след публично събитие.  Пак покрай първия закон на Симеонов, проучване на \"Галъп интернешънъл\" тогава показа, че 57 на сто от българите играят някаква форма на хазарт. Делът им днес може и да е по-голям. Безспорно обаче е, че най-масови и лесно достъпни са лотарийните игри и явлението се наблюдава от пет години насам. Това, разбира се, не е случайно, а се дължи на един законодателен \"пропуск\", генериран от депутатите по време на правителството \"Орешарски\". Всъщност това е публична тайна – тази дупка в закона позволява на \"Национална лотария\" да натрупа първоначалния си капитал, който по неофициална информация се равнява на около 30 милиона лева. Дупката в закона е запълнена година по-късно. \"Национална лотария\" е сезирала ЕК за отнемане на лиценза ѝ През декември 2013-а депутати от ДПС и БСП, начело с Йордан Цонев (ДПС) внасят изменения в Закона за хазарта. В първоначалния вариант на текста, в който се уреждат таксите за игрите на щастието, предложен от вносителите, формулировката е \"издаване и поддържане на лиценз за хазартна дейност\". Вече в зала обаче, при окончателното гласуване на закона, депутатите възприемат редакция на депутата от левицата Георги Кадиев, в която вече има изброяване на различни видове хазартни игри – т.е. формулировката не е обща, а много конкретна: \"тото, лото, игри със залагания върху резултати от спортни състезания и надбягвания с коне и кучета, игри със залагания върху случайни събития и със залагания, свързани с познаване на факти, с изключение на онлайн залаганията\". Народните представители дружно проспиват липсата на \"лотарийни игри\" и така те не влизат в обхвата на облагането по закона. Тогава \"за\" предложението на левицата гласуваха 74 депутати от ГЕРБ, 7 от БСП, двама от \"Атака\". 24-ма от ДПС са \"против\". Още по-любопитното е, че година по-късно Кадиев сам алармира за този пропуск. Правителството вече е на ГЕРБ, а депутатката Менда Стоянова, внася поправка, според която лотариите вече влизат в обхвата на таксуването. Менда Стоянова за хазарта: Законът е ясен, просто някой не го е прочел \"Комисията по хазарта е таксувала различно държавния тотализатор и частните оператори\" Този път Законът за хазарта няма да ходи за одобрение в Брюксел Симеонов иска национализация на хазарта: лотарията - само от ТОТО-то Борисов към феновете на \"Левски\": Акциите трябва да са при вас Държавата предлага за хазарта 25% \"данък печалба\" Спецпрокуратурата започва проверки на големи хазартни компании Горанов наредил проверка на Държавната комисия за хазарта за несъбрани 250 млн. лв. Кой ще е новият шеф на комисията по хазарта? Законът за хазарта на Симеонов - удавен в евродирективите \"Ако няма лотария, няма да имам пари да давам на \"Левски\" (ВИДЕО) Васил Божков: Политиците винаги са ми пречели. Печеля, защото съм най-добър \"Национална лотария\" е сезирала ЕК за отнемане на лиценза ѝ", "date": "2020.01.24", "title": "Хазартната война - история, факти, последствия"}
{"url": "https://clubz.bg/93352-bash_majstori_s_markuche_vs_reshava_li_se_krizata_v_pernik_s_politicheska_kriza", "text": "Близо 4 часа депутатите дебатираха по вота на недоверие, внесен от БСП. Премиерът Бойко Борисов не дойде в залата, а докато течеше дебата той се срещна с феновете на \"Левски\" в кабинета си на \"Дондуков\" 1. Четвърти вот на недоверие на кабинета \"Борисов 3\". Ето с какви мотиви Дебатът бе открит от лидера на БСП Корнелия Нинова. Тя заяви, че вотът е заради провал в областта на опазването на околната среда и водите. Нинова изтъкна, че от ГЕРБ търсят удобно обяснение в предишни управления. Лидерът на БСП припомни, че ГЕРБ управлява 10 години и са похарчени 10 млрд. лв. в сектора на водоснабдяването, но згубата на вода по мрежата продължава да е 60%. И допълни, че цената на водата се е вдигнала три пъти, но 500 хил. души са на режим, а на много места тя е мръсна и негодна за пиене. Тя призова, ако управляващите смятат, че вотът на недоверие е саботаж към легитимно избрано правителство, да се обърнат към гражданите и да им обяснят, че си \"въобразяват\", че нямат вода. Червената лидерка отбеляза, че кризата в Перник се дължи на умишлени действия преди изборите, а като втора причина изтъкна безхаберие. \"Пълна мобилизация\" на строителните фирми заради кризата в Перник Веднага след Нинова думата взе Георги Марков (ГЕРБ). Той призова БСП да обяви война на бедствието, а не на правителството. Той припомни, че резултатите на БСП от местните избори са много ниски. Той даде пример с поведението на кмета на Перник Станислав Владимиров, бивш депутат от ДПС. Според него Владимиров и Бойко Борисов са станали \"сиамски близнаци\", докато са работили за решаването на проблемите с водата в Перник. Георги Марков: Да се забрани \"Да, България\"! Тя е \"прокурорска\" партия Драгомир Стойнев (БСП) го репликита, че от ГЕРБ са мълчали и не са казали истината за проблемите в Перник. Лидерът на ДПС Мустафа Карадайъ заяви, че днес става въпрос за последните 10 години. Депутатът от ДПС Джевдет Чакъров допълни, че партията има своите аргументи. Депутатът от БСП Любомир Бонев, който е от Перник, заяви, че за проблемите с водата се е знаело още от 2018 г. И допълни, уволненият шеф на Вик Перник Иван Витанов е известен в града като \"Ваньо сушата\". Павел Шопов (Атака) зададе към БСП въпроси - дали ако дойдат на власт ще направят минималната пенсия 500 лв., а минималната заплата 1500 лв., дали ще премахнат чуждите военни бази, дали ще свалят санкциите срещу Русия и др. В зависимост от отговорите на тези въпроси \"Атака\" щяла да реши дали да подкрепи вота. Според Ивелина Василева (ГЕРБ) мотивите на вота са самоцелни критики и в тях стремеж за създаване на паника и за подсилване на страховете на хората. Явор Божанков (БСП) изтъкна, че Борисов е искал да прави газов хъб, но е направил единствено хъб за разпределение на италиански боклук. Александър Ненков (ГЕРБ) заяви, че държавата работи с целия си ресурс кризата в Перник да бъде решена. А кметът на Перник чувства подкрепата на правителството. Низ от грешки в Перник, но \"чест прави на премиера, че се ангажира\" Според Крум Зарков (БСП) обясненията за кризата, давани от правителството, са изумителни. Според Искрен Веселинов (\"Обединени патриоти) сега е бил добър момент да има конструктивизъм, \"да видим, че БСП е част от решението, а не част от проблема\". Тома Биков (ГЕРБ) заяви, че вотът е легитимен инструмент на опозицията. Той попита може ли политическа криза да реши кризата в Перник. Според него БСП първо хвърля атомната бомба, после казват какво трябва да се направи. А кризата не трябва да се подценява, но и не трябва да се преекспонира. Биков призова БСП след отхвърлянето на вота все пак да има дебат. На няколко пъти по време на дебата стана дума за спрените в края на 2013 г. пари по оперативна програма \"Околна среда\". Тогава управляваше правителството на Пламен Орешарски, подкрепяно от БСП и ДПС. Социалистите обаче изтъкнаха, че тези пари са спрени заради действия на първото правителство на Борисов.   \"Пълна мобилизация\" на строителните фирми заради кризата в Перник Георги Марков: Да се забрани \"Да, България\"! Тя е \"прокурорска\" партия Низ от грешки в Перник, но \"чест прави на премиера, че се ангажира\"", "date": "2020.01.24", "title": "\"Баш майстори с маркуче\" vs решава ли се кризата в Перник с политическа криза"}
{"url": "https://clubz.bg/93385-rusiq_za_izgonenite_diplomati_sofiq_izglejda_glupavo", "text": "Руската държавна информационна агенция ТАСС разпространи днес реакция на руските власти за изгонването на двама техни дипломати от София заради повдигнатите им обвинения за шпионаж. Гоним още двама руски шпиони По-късно с реакция излезе на профила си във Фейсбук и руското посолство. В нея се казва: \n\t Прокуратурата съобщи по-рано днес, че е образувала производства за шпионаж срещу първи секретар на посолството на Русия и служител в търговското представителство на Москва. Главният прокурор Иван Гешев е уведомил министърката на външните работи Екатерина Захариева за производствата, както и за това, че те са спрени заради имунитета на въпросните две лица. По-късно днес Захариева съобщи, че те ще бъдат обявени за персона нон грата и че посланикът на Русия ще бъде извикан във Външно министерство. Въпросният първи секретар в консулския отдел \"е търсил информация за механизмите на изборния процес в страната\", посочват от държавното обвинение. Вторият пък е търсил информация \"сферата на енергетиката и енергийната сигурност на страната, която в последствие е изпращал в централата на руската разузнавателна служба в Москва\", става ясно още от съобщението на прокуратурата. В момента от прокуратурата текат минимум още два \"шпионски\" сюжета. Единият е, че вчера бяха обявени трима руски граждани, които евентуално имат съпричастност и са получили обвинения за опит за убийство на Емилиян Гебрев, сина му и техен служител. Другото е скандалът с движение \"Русофили\", по който внасяне на обвинителен акт все още очаква Николай Малинов - бивш депутат и идздател на \"Дума\".", "date": "2020.01.24", "title": "Русия за изгонените дипломати: София изглежда глупаво"}
{"url": "https://clubz.bg/93369-glavniqt_redaktor_na_klub_z_osydi_%C2%A0blic_i_pik", "text": "Главният редактор на Клуб Z Светлана Джамджиева осъди сайтовете „Блиц“ и „Пик“ заради обидни и клеветящи я публикации, уронващи доброто ѝ име. Двете „медии“ трябва да ѝ заплатят по 10 000 лева плюс законните лихви от 2016 г., когато са направени публикациите, както и разноските по делото. Припомняме, че става въпрос за „материал“ на „Блиц“, препечатан по-късно от hashtag.bg и „Пик“. Собствениците на „Хаштаг“ признаха вината си и платиха обезщетение в извънсъдебно споразумение още преди две години. „Блиц“ и „Пик“ стигнаха до втора инстанция – Софийски градски съд. Той обаче потвърди решението на районния, че публикациите са нанесли неимуществени вреди на Джамджиева, включително здравословни, а оправданията им, че просто са използвали „цветист език“ клеветейки и обиждайки я, което не било наказуемо, са несъстоятелни. По време на делото нито един от свидетелите на двата сайта не можа да докаже обидните им твърдения, напротив - дори беше признато пред съда, че работещите там нямат практика да проверяват достоверността на „информацията“, която публикуват, което категорично не отговаря на никакви вътрешни и международни журналистически стандарти.", "date": "2020.01.24", "title": "Главният редактор на Клуб Z осъди  \"Блиц\" и \"Пик\""}
{"url": "https://clubz.bg/93373-52_ot_bylgarskite_tijnejdjyri_sa_bili_izlojeni_na_sydyrjanie_s_agresiq_i_nasilie_onlajn", "text": ", според национално представително проучване, част от националната кампания  , която има за цел да насърчи критичното мислене и гражданската активност сред младите хора. Около 30% от тях са попаднали на такова съдържание по случайност, показва проучването. Проучването е проведено сред 1018 респонденти на възраст 14-19 г. чрез персонално интервю, в периода април–юни 2019 г. В рамките на кампанията, в периода септември–октомври 2019 г. са проведени и пет фокус групи с по 10 младежи на възраст 14-18 г. (8-12 клас) и 3 фокус групи с учители, които преподават на ученици в тази възраст, в Пловдив, Враца, Кюстендил, София-град, както и с членове на Младежки панел към Националния център за безопасен интернет. . Данните показват, че пасивното и безкритично „консумиране“ на такъв тип съдържание е свързано с по-високи равнища на одобрение сред младежите на призивите за насилие или крайни действия. Тези послания изместват фокуса от търсенето на решения на действителни обществени проблеми, като водят до противопоставяне и поляризиране на общественото мнение, без обективна и базирана на факти дискусия.  Кампанията се финансира по Програма за овластяване на гражданското общество към Фонд „Вътрешна сигурност“ на Генерална дирекция „Миграция и вътрешни работи“ на Европейската комисия и ще продължи през 2020 година. Изпълнява се от комуникационна агенция Intelday Solutions в партньорство с Център за изследване на демокрацията и Фондация „Приложни изследвания и комуникации“.  Чрез серия от видеа и креативно съдържание в социалните медии, поднесено по ангажиращ за младата аудитория начин, както и чрез практически обучения с учители, кампанията цели да развие необходимите умения на младите хора за оценка на информация и разпознаване на крайно съдържание онлайн, а също и социалните им умения и емоционална интелигентност, така че да общуват по-ефективно и пълноценно помежду си въпреки различията си и да дискутират градивно и аргументирано. ", "date": "2020.01.24", "title": "52% от българските тийнейджъри са били изложени на съдържание с агресия и насилие онлайн"}
{"url": "https://clubz.bg/93389-emko_s_namek_za_eventualni_bylgarski_syuchastnici_pri_otravqneto_na_gebrev", "text": "Намек за евентуално българско съучастие в отравянето на собственика на оръжейната фирма \"Емко\" Емилиян Гебрев, сина му Христо и техен сътрудник, за което преди ден българската прокуратура обяви, че повдига обвинение срещу трима руски граждани, се съдържа в официална позиция на фирмата по повод действията на държавното обвинение. Реакцията бе изпратена до медиите във връзка с многобройните запитвания по случая. От \"Емко\" заявяват, че \"повдигането на обвинения вече е и официално потвърждение, че на територията на България, държава членка на НАТО и ЕС, е извършен терористичен акт срещу български граждани, с използването на химически съединения\". От компанията на Гебрев казват още, че приветстват подхода на прокуратурата за по-широка откритост при воденето на разследването\", но и смятат за свое задължение \"да допринасяме за тази откритост в полза на обществения интерес\". Мъж с шапка и ръкавици: ето го вероятния отровител на Гебрев (ВИДЕО) Преди ден от прокуратурата обявиха, че повдигат обвинение и обявяват за международно издирване трима руски граждани във връзка с опит за отравяне на оръжейния търговец Емилиян Гебрев, сина му и техен сътрудник. Още ден по-рано от обвинението разпространиха и кадри от охранителни камери от паркинг, на които се предполага, че е един от заподозрените за опита за покушение от пролетта на 2015 г. С него са запознати партньорските ни служби във Великобритания, защото самият Гебрев смята, че веществото, което е използвано срещу него, е подобно на новичок, с който след 3 години биват натровени Сергей Скрипал и дъщеря му в Солсбъри. Прокуратурата обвини трима руснаци за отравянето на Емилиян Гебрев Москва: България да търси обвинените за Гебрев чрез руското правосъдие Единият от обвинените със сигурност е Сергей Федотов - той е свързван със случая в Солсбъри, и е бил 3 пъти в България през 2015 г. Единият път съвпада с отравянето на търговеца, който се почувства зле и влиза в болница на 28 април, а в крайна сметка - изпада в кома. После бе обявено от страна на държавното обвинение, че е търсено съдействие и от Организацията за забрана на химическото оръжие (ОЗХО), но оттам са отказали такова. Гебрев обвини прокуратурата в лъжа, тъй като експертите единствена за обявили, че не могат да участват в процеса у нас като свидетели. Ето и пълната позиция на \"Емко\" по повод повдигнатите на руски граждани обвинения и обявяването им за издирване:  Прокуратурата обвини трима руснаци за отравянето на Емилиян Гебрев Москва: България да търси обвинените за Гебрев чрез руското правосъдие", "date": "2020.01.24", "title": "\"Емко\" с намек за евентуални български съучастници при отравянето на Гебрев"}
{"url": "https://clubz.bg/93380-ek_gotova_pak_da_predprieme_merki_sreshtu_polsha", "text": "Европейската комисия е обезпокоена за върховенството на закона в Полша и последните събития, свързани с този въпрос. Тя няма да се поколебае да предприеме необходимите мерки, заяви говорителят на ЕК по въпросите на правосъдието днес Кристиан Виганд. Става дума най-вече за окончателното приемане на закона, с който се променя правната организация на обикновените съдилища, уточни Виганд. Има опасения, че законопроектът, който одобри долната камара на парламента във Варшава, може да запуши устата на съдии, критични към правителствените реформи. Наскоро той бе отхвърлен от Сената. Брюксел: Съдът на ЕС да нареди на Полша да спре работата на Дисциплинарната камара Законопроектът, внесен от управляващата с абсолютно мнозинство партия „Право и справедливост“ (ПиС),  цели разширяване на дисциплинарните марки срещу съдии. Сега той трябва да бъде утвърден от президента Анджей Дуда. Държавният глава (също от ПиС) смята да го подпише, каза негов представител. Този закон е поредната важна съдебна реформа, която изправя Полша срещу ЕС. Съгласно закона съдиите ще бъдат изправени пред дисциплинарни наказания, включително уволнение, заради по-широк кръг от провинения. Критиците смятат, че той цели да се запуши устата на магистрати, противницзи на правителствените реформи, и ще ограничи съдебната независимост. Законът може също така да попречи на полските съдии да прилагат правото на ЕС и би могъл да стане крачка към напускане на Съюза. Той бе яростно критикуван от Венецианската комисия, от  полския Върховен съд и от правната служба на парламента във Варшава. Стигна се дори до улични протести в Полша, включително на представители на съдебната власт. Управляващата партия обаче е непреклонна, че реформата на съдебната власт е наложителна. От ПиС изтъкват, че тази власт е неефективна, корумпирана и представлява „самообслужваща се останка от комунистическата държава“. А критиците на законопроекта „са се вкопчили в привилегированите си позиции“.", "date": "2020.01.24", "title": "ЕК готова пак да предприеме мерки срещу Полша"}
{"url": "https://clubz.bg/93382-serina_uilqms_i_cicipas_se_sboguvaha_s_austreliyn_oupyn", "text": "Петият ден на Откритото първенство на Австралия по тенис предложи изненади и интерени двубои и при жените, и при мъжете. Отпаднаха фаворити за титлите. Милош Раонич (№32 в схемата) елиминира полуфиналиста от миналата година Стефанос Циципас (№6), като не му даде и сет - 7:5, 6:4, 7:6(2). За канадеца, който доскоро лекуваше контузия, предстои много интересен осминафинал срещу Марин Чилич. Хърватинът е финалист от 2018 г., но беше в ролята на аутсайдер срещу Роберто Баутиста Агут. Въпреки това измъкна успеха с 6:7(3), 6:4, 6:0, 5:7, 6:3. Новак Джокович продължава без да хаби излишна енергия - 6:3, 6:2, 6:2 срещу японеца Йошишито Нишиока. Може би ще му бъде по-трудно срещу Диего Шварцман на осминафинала. Аржентинецът осуети сръбски сблъсък, преодолявайки Душан Лайович - 6:2, 6:3, 7:6(7). Серина Уилямс изпита поредно разочарование на голям турнир, отстъпвайки пред китайката Киан Ван - 4:6, 7:6(2), 5:7. 15-годишната американка Коко Гоф пък отново показа огромния си потенциал, като победи шампионката от 2019 г. Наоми Осака, при това убедително - 6:3, 6:4. В първия кръг Гоф се справи с Винъс Уилямс. Младата надежда на американския тенис участва за първи път в Откритото първенство на Австралия. \"Аустрелиън оупън\" очаквано се оказа последният турнир в кариерата а датчанката Каролина Вожняцки. Тя бе заявила, че след надреварата в Мелбърн няма да играе повече. Днес бившата №1 в света загуби от Онс Жабур (Тунис) с 5:7, 6:3, 5:7. Жабур ще играе срещу Киан Ван.", "date": "2020.01.24", "title": "Серина Уилямс и Циципас се сбогуваха с \"Аустрелиън оупън\""}
{"url": "https://clubz.bg/93378-mikaela_shifrin_specheli_spuskaneto_v_bansko", "text": "Голямата звезда на алпийските ски Микаела Шифрин демонстрира класата си и спечели по убедителен начин спускането в Банско от Световната купа по ски алпийски дисциплини, предаде БГНЕС. 24-годишната американка, която по принцип е специалист в малко по-техничните дисциплини, бе много бърза по писта “Алберто Томба” на Бъндеришка поляна, завършвайки с време 1:29,79 мин. На второ място се нареди италианката Федерика Бриньоне, която остана на 18 стотни от победителката, а на почетната стълбичка се качи и Джоана Хехлен от Швейцария (+0.23). Любителите на ските видяха в Банско още много от големите имена в женските ски - Петра Влъхова, Елена Куртони, Ана Фейт, Естер Ледецка, Тина Вайратер, както и специалистката в спускането София Годжа, която обаче не успя да завърши състезанието. Днес в Банско се проведе отмененият кръг от Световната купа във Вал д’Изер от 22 декември, а утре и вдругиден предстоят още две състезания с най-добрите скиорки в света - ново спускане (в събота) и Супер-Г (в неделя). След днешния успех Шифрин вече има преднина от 280 точки на върха на генералното класиране за Световната купа, като американката се изкачи и до втора позиция в спускането с 206 точки, на 37 т. зад водачката Корине Зютер, която днес завърши на 14-а позиция.", "date": "2020.01.24", "title": "Микаела Шифрин спечели спускането в Банско"}
{"url": "https://clubz.bg/93387-federer_zapisa_dramatichna_pobeda_v_yubileen_mach", "text": "Победа №100 за Роджър Федерер на Откритото първенство на Австралия по тенис дойде неочаквано трудно. Швейцарецът води битка, продължила над 4 часа с австралиеца Джон Милман - 4:6, 7:6(2), 6:4, 4:6, 7:6(8). В шампионския тайбрек на петия сет Маестрото губеше с 4:8 и беше само на две точки от отпадане още в третия кръг, но намери сили за обрат и е на осминафинал. Милман победи Федерер на US Open през 2017 г. и беше много близо да го стори отново на турнир от Големия шлем, като самият бивш №1 призна, че опонентът му е заслужавал победата. Серина Уилямс и Циципас се сбогуваха с \"Аустрелиън оупън\" Поражение на Роджър щеше да е върхът в ден, в който отпаднаха фаворити като Серина Уилямс, Наоми Осака, Стефанос Циципас, Роберто Баутиста Агут... Играта на рекордьора по титли от Шлема не вървеше, но в края все пак той вдигна победоносно ръце. На осминафинала Федерер ще спори с унгареца Мартон Фучович, който се разправи с Томи Пол (победил Григор Димитров кръг по-рано) - 6:1, 6:1, 6:4.", "date": "2020.01.24", "title": "Федерер записа драматична победа в юбилеен мач"}
{"url": "https://clubz.bg/93384-rabotodatelite_generirame_po_500_mln_lv_bruten_vytreshen_produkt_dnevno", "text": "Това заявиха днес членовете на Асоциацията на организациите на българските работодатели (АОБР) на специална пресконференция, на която представиха своите приоритети за 2020 година.  АОБР обединява Асоциацията на индустриалния капитал в България /АИКБ/, Българската стопанска камара /БСК/, Българската търговско-промишлена палата /БТПП/ и Конфедерацията на работодателите и индустриалците в България /КРИБ/. По думите на другият представител на обединението - Радосвет Радев, дневната база на производителността на бизнеса в страната никога не е била толкова висока.  \"Демократична България\": Отложете Наредба 18 - вредна е за бизнеса Приоритетите на АОБР се фокусирани върху три основни области - за подобряване на бизнес климата; за ускорено решаване на проблемите с човешките ресурси, както и за цялостна реформа в енергетиката.  Приоритетите включват общо 31 мерки, които ръководителите на работодателските организации представиха и коментираха. Сред тях е и отмяна на временната мярка предприятието да изплаща първите три дни за временна нетрудоспособност и приемане на мерки за ограничаване на злоупотребите с болнични листове, ЛКК и ТЕЛК решения. Работодателите обаче не са единни относно механизма за преодоляване на проблема с болничните. Радосвет Радев коментира, че българското трудово законодателство е невероятно остаряло и страната има нужда от изцяло нов кодекс на труда. Корупция и некачествено образование пречат на българския бизнес Сред другите са борба срещу сивата икономика, корупцията, монополизацията и картелизацията; насърчаване на дигитализацията в предприятията; създаване на национален фонд за реклама на България; разширяване на принципа на действие на обратното начисляване на ДДС с цел предотвратяване на данъчни измами; ускоряване на реформите в образователната система, с акцент върху професионалното образование.  Като други важни акценти работодателите посочват присъединяване на България към ЕRМ-2, Шенген и ОИСР; инициатива за изваждане от анонимност на добрите практики и успехите на бизнеса; повишаване на енергийната свързаност на страната, както и свързване с газопреносните мрежи на съседните държави; задължаване на заплащане на такса \"Задължение към обществото\" и от износителите на ток. За равен труд трябва да се плаща равно възнаграждение, коментира на пресконференцията председателят на АИКБ Васил Велев предложението на ВМРО за 2 дни повече отпуск за непушачите. Нямаме обща позиция, нямаме коментар по темата, заяви Кирил Домусчиев отговор на въпрос за идеята за държавен монопол при лотариите. Васил Велев заяви на пресконференцията, че работният ден е осем часа и никой не е предлагал деветчасов работен ден. Извънредният труд затова се нарича така, защото не е навсякъде и не е всеки ден, коментира той. Корупция и некачествено образование пречат на българския бизнес", "date": "2020.01.24", "title": "Работодателите: Генерираме по 500 млн. лв. брутен вътрешен продукт дневно"}
{"url": "https://clubz.bg/93360-soros_dava_1_mlrd_za_svetovna_mreja_ot_universiteti_na_otvorenoto_obshtestvo", "text": "Филантропът и бивш финансист Джордж Сорос обяви, че дарява 1 млрд. долара за създаването на нова глобална мрежа от университети, целяща да популяризира либералните ценности и идеите на отвореното общество, съобщава \"Гардиън\". Той нарече този си проект \"най-важния и продължителен проект в моя живот\". Сорос обясни, че е важно да се подпомагат демократични институции, което ще помогне на протовипоставянето на растящата тенденция за авторитаризъм в САЩ, Русия, Китай. Той отново атакува американския президент Доналд Тръмп, когото нарече \"краен нарцисист\".  Сорос разви тези си идеи в изказването си пред Световния икономически форум в Давос. Университетът на Сорос получи акредитация в Австрия Централноевропейският университет и колежът \"Бард\" ще бъдат в ядрото на новата образователна мрежа. Те ще си партнират с щатския университет на Аризона, който е световен лидер в дистанционното обучение, както и с други институции по света като Американския университет за Централна Азия със седалище Кургизстан и БРАК в Бангладеш.  Правителството на Виктор Орбан в Унгария направи всичко възможно, за да прогони ЦЕУ, който от създаването си след краха на комунизма в Централна и Източна Европа  се помещаваше в Будапеща. От тази есен университетът премести седалището си във Виена Според Сорос основаният и финансиран от него университет вече не е достатъчен, за да има противопоставяне на авторитарната тенденция по света. Затова милиардерът смята, че е необходима цяла мрежа от университети. Сорос и Кок - заедно в името на мира Според филантропа политическата ситуация в света е мрачна, но не трябва да се подаваме на отчаянието. Той не пропусна да нападне Тръмп. Филантропът, който е дал повече от 32 млрд.. долара през последните 30 години за каузи, свързани с образование и социална справедливост, обясни още че изпитва отговорност за бъдещето на нашата цивилизация. Сорос и Кок - заедно в името на мира", "date": "2020.01.24", "title": "Сорос дава 1 млрд. $ за световна мрежа от университети на отвореното общество"}
{"url": "https://clubz.bg/93362-vashington_post_republikancite_ne_slujat_nito_na_stranata_nito_na_trymp_a_na_samite_sebe_si", "text": "Президентът на САЩ Доналд Тръмп трябва да бъде свален от поста, защото се помисли за крал, е заглавието на френския в.  , който цитира аргументите на обвинителите в процеса за импийчмънт. Президентът на САЩ се е държал \"лошо, незаконно и опасно\", като е поискал от Украйна да обяви, че започва разследване, засягащо неговия съперник в предизборната надпревара Джо Байдън, и като е замразил военна помощ за Киев, заяви Джери Надлър от Камарата на представителите на САЩ. Малцина оспорват фактите. Екипът, защитаващ Доналд Тръмп обаче оспорва тълкуването им, заявявайки, че тези действия не представляват престъпление в правния смисъл на понятието и следователно не може да се приложи процедура за импийчмънт, отбелязва в. \"Фигаро\". Но, както напомни Надлър, адвокатите на Тръмп не винаги са били на тази позиция: през 1998 г., по време на процеса за импийчмънт на президента демократ Бил Клинтън, ръководителят на адвокатите на Тръмп Алан Дършоуиц е заявил, че за импийчмънт не е необходимо наличие на престъпление, ако президентът е злоупотребил с правомощията си. Не може да се разчита, че Тръмп ще прави това, което е най-добро за САЩ, защото той поставя себе си на първо място, е акцентът в британския вестник  , който цитира Адам Шиф, главния прокурор в процеса. С такива аргументи демократите се опитва да отслабят крайния скептицизъм, с който представителите на Републиканската партия гледат на делото срещу Тръмп. С тази цел демократите представиха смесица от видеозаписи от публични изслушвания, наскоро открити доказателства и анализи, описващи схемата на Тръмп. От своя страна републиканците гласуваха срещу допускането на свидетелски показания и възразяват, че процесът не разкрива нови доказателства. Много от тях поискаха да свидетелства Хънтър Байдън. Някои сенатори изразиха недоволство от продължителните и повтарящи се аргументи на демократите, отбелязва британското издание. Решението на обвинителите да посветят вчерашния ден на конституционен анализ означава, че аргументите им станаха по-сложни, по-абстрактни и съответно задържаха по-трудно вниманието на слушателите. Цялата им подготовка обаче нямаше значение за защитниците на президента, които продължиха да показват пренебрежението си. Можем само да се надяваме, че поне част от американците, които гледат процеса, го следят не толкова предубедено, подчертава в.  . Републиканците не служат нито на страната, нито на Тръмп, а на самите себе си, извежда в заглавие в.  . Президентът на САЩ успя да превърне във фарс най-сериозния метод за предотвратяване на злоупотребата с власт, предвиден в Конституцията на страната. Гледката как републикански сенатори се оплакват, че нямало нищо ново по случая, като в същото време се противопоставят на представянето на нови доказателства и свидетелски показания, потвърждава нечестните им намерения. Така те не служат нито на президента, нито на страната си, а само на самите себе си. След като са решили, че никакви доказателства няма да са достатъчни, за да гласуват за отстраняването на Тръмп, те разбират, че едно пълно и убедително представяне на случая би уличило тях. Един бърз и претупан процес в Сената е най-добрият начин да не се изложи на показ професионалната им небрежност, пише вестникът. Това престъпление срещу демокрацията се утежнява от стремежа на републиканците да използват импийчмънта за набиране на средства и активизиране на гласоподавателите си. Изглежда те се водят от идеята, че \"ако ще предавате конституционния ред, можете поне да спечелите от това\", подчертава в. \"Вашингтон пост\". Това дори не е първото закононарушение, допуснато от Тръмп. Но по начин, който би зарадвал някогашния президент Ричард Никсън, Тръмп прикрива успешно неправомерните си действия, а републиканците от Сената изглежда са решили да прикрият този факт с помощта на медии като Фокс нюз и консервативните радио предавания, де факто контролирани от държавата. Постепенно, но все по-бързо нормите за честност, служене на обществото и етично поведение отстъпват. Посланието, изпращано на Тръмп и бъдещите му версии, гласи: корупцията остава без последствия. Това е опасно за страната, защото успехът води до имитация и този процес може би вече е започнал, предупреждава американското издание. БТА", "date": "2020.01.24", "title": "\"Вашингтон пост\": Републиканците не служат нито на страната, нито на Тръмп, а на самите себе си"}
{"url": "https://clubz.bg/93357-gonim_oshte_dvama_ruski_shpioni", "text": "Прокуратурата е образувала производства за шпионаж срещу първи секретар на посолството на Русия и служител в търговското представителство на Москва. Обвинител № 1 Иван Гешев е уведомил министърката на външните работи Екатерина Захариева за производствата, както и за това, че те са  на въпросните две лица. По-късно днес Захариева съобщи, че те ще бъдат обявени за персона нон грата и че посланикът на Русия ще бъде извикан във Външно министерство. Престъпленият, които са им вменени, са по чл. 104, ал. 1 от НК: Въпросният първи секретар в консулския отдел \"е търсил информация за механизмите на изборния процес в страната\", посочват от държавното обвинение. Вторият пък е търсил информация \"сферата на енергетиката и енергийната сигурност на страната, която в последствие е изпращал в централата на руската разузнавателна служба в Москва\", става ясно още от съобщението на прокуратурата. Двамата не могат да бъдат съдени у нас засега. Прокуратурата обвини трима руснаци за отравянето на Емилиян Гебрев Клуб Z припомня, че в момента от прокуратурата текат минимум  . Единият е, че вчера бяха обявени  , които евентуално имат съпричастност и са получили обвинения за опит за убийство на Емилиян Гебрев, сина му и техен служитеб. Другото е скандалът с движение \"Русофили\", по който внасяне на обвинителен акт все още очаква Николай Малинов - бивш депутат и идздател на \"Дума\". Главният прокурор Иван Гешев уведоми министъра на външните работи за събрани доказателства за извършвана разузнавателна дейност на територията на страната от двама чуждестранни граждани, ползващи се с дипломатически имунитет След получаването на съответните сигнали от ДАНС, в Специализираната прокуратура са образувани две досъдебни производства за престъпление срещу Република България – за това, че две лица – чуждестранни граждани са събирали информация, представляваща държавна тайна, с цел издаването й на чужда държава или чужда организация – престъпление по чл. 104, ал. 1 от НК. В хода на разследването по едното досъдебно производство е установено, че в периода от 2017 г. до настоящия момент, гражданин на Руската федерация е осъществявал разузнавателна дейност, при която е търсил информация за механизмите на изборния процес в страната. Установено е, че руският гражданин има статут на дипломат, акредитиран е у нас като първи секретар в консулския отдел на Посолството на Руската федерация в София. В резултат на проведените действия по другото досъдебно производство е установено, че в периода от м. октомври 2018 г. до настоящия момент, руски гражданин е събирал разузнавателна информация, вкл. такава представляваща държавна и служебна тайна от сферата на енергетиката и енергийната сигурност на страната, която в последствие е изпращал в централата на руската разузнавателна служба в Москва. За реализирането на незаконната си дейност руският представител е осъществявал контакти с български граждани, които са имали достъп до информация от тази сфера. Допълнителна проверка е установила, че руският гражданин се ползва с дипломатически имунитет, тъй като е служител на Търговското представителство на Руската федерация в София. Съгласно чл. 31 т. 1 от Виенската конвенция за дипломатическите отношения, въпреки наличието на основания за привличането им в качеството на обвиняеми за престъпление по чл. 104 ал. 1 НК, наказателните производства срещу двамата руски граждани са спрени, на основание чл. 25 ал. 1 т. 3 НПК - “деецът е лице с имунитет“. Главният прокурор Иван Гешев е уведомил официално министъра на външните работи за установеното в хода на разследванията и за действията на прокуратурата.", "date": "2020.01.24", "title": "Гоним още двама руски шпиони"}
{"url": "https://clubz.bg/93358-borisov_kym_fenovete_na_levski_akciite_trqbva_da_sa_pri_vas", "text": "Това заяви премиерът Бойко Борисов на срещата си с делегация от фенове на \"сините\". На разговора бяха също финансовият министър Владислав Горанов и спортният Красен Кралев. \"Кой съм аз, че да говоря с премиера?\" (СНИМКИ) Срещата бе по повод промените в Закона за хазарта. В неделя собственикът на \"Левски\" Васил Божков призова публиката за помощ. Визитата на запалянковците в министерския съвет продължи повече от два часа. Борисов: Ако докладът за неплатени такси е верен, ще имат проблем много хора По нататък на продължилата дълго пресконференция след двучасовата среща, Хиндлиян и останалите фенове признаха, че не са готови  за поемат управлението и финансирането на клуба чрез придобиване на акциите. Това е бъдещето, но е дълъг процес, а преди това клубът трябва да бъде оздравен, след като години наред собствениците са оставяли след себе си само борчове, е тяхното мнение. Според почитателите най-важният резултат от срещата с премиера и двама министри е, че държавните мъже са се съгласили, че моделът \"бащица\" е порочен. Те определиха това като  в прекратяване на модела -  Степан Хиндлиян: „Левски\" се е превърнал в заложник на политически и икономически интереси Пролича, че не са останали доволни от някои отговори, които са получили, макар и желанието им за среща с Борисов да не е продиктувана от проблемите в бизнеса на Васил Божков, те са загрижени единствено за \"Левски\". Например - издържан ли е конституционно законопроектът на Валери Симеонов, има ли риск България да понесе огромни финансови негативи, ако загуби дело, защо точно сега се правят промените в закона и се монополизират лотарийните игри, защо години никой не се е сетил, че хазната е ощетена и т.н. и т.н. \"Ако няма лотария, няма да имам пари да давам на \"Левски\" (ВИДЕО) Хиндлиян и компания признаха, че има фенове на \"Левски\", които са готови на протестни действия, бунтове и т.н. в подкрепа на Васил Божков. Това е било изтъкнато на втората среща с боса на \"НОВЕ холдинг\" в сряда. \"Левски\" е заложник на политически и корпоративни интереси от поне 6-7 години, казаха запалянковците.  Адриан Петров, шеф на фракцията \"Ултрас Левски\", рече, че изразява мнение от свое име, а не от това на организацията, която представлява. Общо-взето в този дух бяха изказванията на Даниел Стрезов, шеф на Тръст \"Синя България\", и на Илия Христов от сдружение \"Сини сърца\". Стрезов изтъкна, че това, че в България познаваме само модела \"бащица\" за управление на футбола, не значи, че няма други форми. Но \"Левски\" трябва да извърви дълъг път в намирането на нов и различен модел. Тръстът очаква да получи счетоводните документи на клуба, както беше обещано. След това ще информира обществеността дали наистина \"Левски\" се управлява прозрачно и с мисъл за оздравяване и за бъдещето. Димитър Костадинов обаче, зам.-председател на НКП, изказа различно становище по отношение на режима на Божков на \"Герена\". Той изрази недоволство, че богаташът   едва сега е потърсил привържениците и то когато има риск за бизнеса му. А месеци наред е била търсена връзка с него за разбирателство по куп въпроси. Той апелира клубът да се отвори към запалянковците и да ги призовава към определени действия и да им търси отговорност едва когато станат част от управлението. Борисов: Ако докладът за неплатени такси е верен, ще имат проблем много хора Степан Хиндлиян: „Левски\" се е превърнал в заложник на политически и икономически интереси \"Ако няма лотария, няма да имам пари да давам на \"Левски\" (ВИДЕО)", "date": "2020.01.24", "title": "Борисов към феновете на \"Левски\": Акциите трябва да са при вас"}
{"url": "https://clubz.bg/93323-kakvo_e_naj_vajno_da_znaem_za_noviq_virus_2019_ncov", "text": "Само преди три седмици Китай съобщи, че има случаи на мистериозен нов вирус, който в края на миналата година бързо започна да се разпространява от град Ухан. 26 души са вече починалите в Китай от новия коронавирус Към петък обаче, т. е. за по-малко от месец броят на случаите на заразените с , както е известен към момента вирусът, бързо нарасна, като вече има заболели и в други пет държави. По последни данни на китайските власти от новия коронавирус са заразени 849 души. 26 души са починали, предаде Ройтерс в четвъртък, като се позова на нови данни, съобщени по Китайската държавна телевизия. За първи път китайските власти съобщиха за заразата на Световната здравна организация на 31 декември 2019 г. Вирусът е изолиран при болни в Ухан - 11-милионен град в провинция Хубей. Към този момент заболелите са хора, които са били , както и птици и зайци. Китайските власти бързо изключват познати патогени. Водещата хипотеза е, че става дума за нов вирус, който е предаден от някое от животните на пазара към хората. Рискът от новия вирус за Европа – от нисък към умерен На 9 януари държавната Китайската централна телевизия съобщи за ново откритие - вирус под името 2019-nCoV. Повечето от хората, които са заболели, се оказаха позитивни на 2019-nCoV. Два дни по-късно китайските учени оповестиха генетичната структура на новия вирус и от Световната здравна организация поздравиха страната за бързите действия. А и изглежда, че властите споделят с готовност информацията, с която разполагат.  Демонстрираната   е в контраст с поведението на Пекин при избухването на SARS, когато Китай беше силно критикуван за дълго прикриване на информация. Тогава вирусът уби 774 души, а заразените бяха над 8000. На 20 януари китайските власти потвърдиха и че предаването на вируса не е само от животни на хора, но вече е регистрирана и трансмисия от човек на човек. На 21 януари Световната здравна организация съобщи в туитър, че вирусът се разпространява и между хора - лесно може да преминава от един човек на друг. Това означава, че Към 23 януари в Китай бяха регистрирани 634 случая - в Ухан, Шанхай, Хонконг, Пекин. За случаи на заболели беше съобщено и в  Мъж от щата Вашингтон се оказа позитивен за вируса, след като беше хоспитализиран заради пневмония миналата седмица, съобщи на свой брифинг Центърът по контрол и превенция на болестите на САЩ. Пациентът в момента вече е в добро състояние. Той се е върнал от Ухан - епицентъра на епидемията, в Сиатъл на 15 януари. Филипините и Австралия наблюдават случаи, при които има съмнение за заразени с този вирус. Извън Китай потвърдените случаи са 13. Починалите хора са 26.  Но същинското число може да е много по-високо. Както и на заразените. Учени от Хонконг и Лондон предполагат, че има много повече случаи, които са останали нерегистрирани, като залагат на четирицифрени числа -   Като става дума само за град Ухан. Китайските власти първо предупредиха хората да спрат да пътуват от и за Ухан, след което обявиха, че поставят града под карантина, която започна от 22 януари - спрян е градският транспорт в рамките на населеното място, отменени са полетите на самолетите и движението на влаковете от и към града. Това е крайна мярка като се има предвид, че в Ухан живеят 11 милиона, повече отколкото например в мегаполис като Ню Йорк (сравнения с България няма да правим). Според китайските власти карантината е необходима, за да се гарантира прекъсването на трансмисията на вируса и да се ограничи разпространението на епидемията, както и да се гарантира здравето и сигурността на хората. На 23 януари беше съобщено и че жителите на още три града в провинция Хубей имат забрана за пътуване.  От полунощ на 24 януари ще бъде спрян временно общественият транспорт в град Чъби, който е с население от половин милион души. Преустановяват се и транспортните връзки на града с други населени места. Ограничения бяха наложени още на Хуанган и Ъчжоу. Жителите им са призовани да не напускат населените си места. В столицата Пекин и в Хонконг бяха отменени големите празненства, свързани с китайската лунна година. Все още не е напълно ясно как се разпространява вирусът и колко лесно е да се заразиш с  2019-nCoV. Ясно е, че той принадлежи към коронавирусите. Те атакуват респираторната система. Само седем от от коронавирусите - в това число  2019-nCoV,, SARS, MERS  могат да заразят и хора. Най-често коронавирусите се разпространяват чрез: Знае се, че и 15 китайски здравни работници са сред заразените. За експертите това е тревожен знак - това означава, че вирусът лесно се предава, дори и на хора, които действат с предпазливост и вземат необходимите мерки. Коронавирусите са открити през 60-те години на миналия век. Името им идва от тяхната форма: под микроскоп се вижда, че стърчащите навън протеинови структури, обграждащи обвивката на вируса, наподобяват слънчева корона (   Коронавирусите не са нещо необичайно. Често инфекциите протичат безобидно, най-често с оплаквания като при грип - температура, кашлица и затруднено дишане, или със стомашно-чревна неразположеност, най-вече разстройство. От момента на заразяване до появата на първите симптоми може да минават от една до две седмици. Те са силно приспособими, могат да бъдат и много коварни. Те принадлежат към РНК-вирусите и имат висока генетична променливост: лесно преодоляват бариерите и причиняват инфекции. Често заразата се предава върху хората от животни. Инфекцията може да причини и сериозни заболявания - като белодробно възпаление и остра респираторна недостатъчност. Изходът може и да е летален. През 2002 и 2003 година агресивният коронавирус  SARS-CoV предизвика епидемия - в 30 страни се заразиха общо над 8000 души, а близо 1000 починаха. През 2012 на Арабския полуостров беше открит коронавирусът MERS-CoV - респираторен синдром на Близкия изток. И в двата случая експертите предполагаха, че вирусът е бил предаден на човека от животни. Нова мистериозна болест в Китай. Какво се знае за нея? Два от седемте коронавирусите, които са опасни за хората,  SARS и MERS, могат да причинят тежка пневмония и дори смърт. Другите водят до по-леки проявления като обща настинка. Към момента не е ясно къде точно попада 2019-nCoV. Симптомите, които досега са се проявили при него, включват температура, след това затруднения в дишането, съобщи СЗО. Рентгенови снимки показват пневмония и в двата дроба. Напомняме, че пневмонията е инфекция на белите дробове, която може да бъде причинена от вируси, бактерии, гъби и дори от паразити. В този случай причинителят е 2019-nCoV като води до възпаление на алвеолите и запълването им с течност или гной вместо с въздух.  Напълно е възможно да има много хора с по-леки симптоми, а при някои заразяването да протича и асимптомно. И тези случаи въобще да не са регистрирани. Ако е такъв случаят и реалният брой на починалите е 17, но има много повече заразени, специалистите смятат, че това ще означава, че епидемичната вълна ще протече леко.  Възможно е обаче и друга хипотеза - вирусът да се развие както в случая със SARS,  тогава един от 10 заразени пациенти почина. СЗО реши засега да не обявява международна извънредна ситуация. От 2007 г., когато бяха приети международните здравни регулации, СЗО е обявявала такава извънредна ситауция на опасност за общественото здраве 5 пъти. За първи път през 2009 г. при избухването на пандемията от свинския грип  H1N1. След това през май 2014 г., когато имаше опасност от надигане на вълна от полиомелит, която да застраши целите на СЗО тази инфекциозна болест да бъде изкоренена. След това през август 2014 г. при избухването на ебола в Западна Африка, през 2016 г. - при зика. Петият път беше при нова вълна на заразяване от ебола през 2019 г., която започна от Демократична република Конго. ЕС промени в четвъртък оценката си за опасността от новия вирус от \"ниска\" на \"умерена\", съобщиха от Европейската комисия. Говорителят на ЕК уточни, че промяната на оценката е последвала съобщението на Пекин, че вирусът може да се предава от човек на човек. ЕС следи много внимателно обстановката и съгласува с държавите от Общността необходимите действия за противодействие на разпространението на вируса, посочи той. Говорителят уточни, че допълнителни мерки вече се прилагат на летища в Италия и Франция, свързани с преки полети с китайския град, където бяха открити първите случаи на заболели от новия вирус. Има твърде много неясни неща, за да може да се отговори категорично на този въпрос. Не се знае кое животно пренася вируса, как точно той се разпространява при хората, колко смъртоносен е, не се знае дори изцяло какви са симптомите му. Не се знае и колко обременени с други рискови фактори са били хората, които са починали от пневмония. Към момента изглежда, че няколко от починалите са били възрастни хора с други заболявания. Но фактът, че само няколко седмици след като китайските власти съобщиха за този вирус, вече има регистрирани случаи в няколко други държави, сочи, че трябва да бъдем подготвени за ескалация. Има и сериозен риск заразени хора да не бъдат забелязани при граничните проверки, отбелязват експерти. Новият коронавирус от Китай засега не представлява заплаха за България, защото сме далеч от основните туристически потоци и от мястото на възникване, обясни във вторник главният държавен здравен инспектор д-р Ангел Кунчев пред БНР. Според него ситуацията била подобна на тази със SARS и MERS. Въпреки, че засега вирусът не е заплаха за България, здравните власти внимателно следят ситуацията, за да са подготвени. Рискът от новия вирус за Европа – от нисък към умерен Нова мистериозна болест в Китай. Какво се знае за нея?", "date": "2020.01.24", "title": "Какво е най-важно да знаем за новия вирус 2019-nCoV"}
{"url": "https://clubz.bg/93359-pochina_hudojnikyt_andrej_daniel", "text": "На 67 години тази нощ е починал художникът Андрей Даниел. Новината за смъртта му съобщиха от Софийска градска галерия. Проф. Андрей Даниел е представял изкуството си в многобройни изложби у нас и в чужбина – в самостоятелни и общи експозиции. Прочут предимно като живописец, той работи също и в областта на стенописа, сценографията, графиката и оформлението на книгата. За кратко се отдава на авангардното изкуство, като част от група „Градът“, в която са още художниците Греди Асса, Божидар Бояджиев, Вихрони Попнеделев, Недко Солаков и изкуствоведът Филип Зидаров. Заедно правят няколко изложби, но след разпадането на групата през 1991 г. Андрей Даниел се връща към живописта. Автор е на книгата „Неща, места и хора“. Роден е на 28 март 1952 г. в Русе, син е на големия театрален режисьор Леон Даниел. Завършва живопис в Художествената академия. Професор по живопис в Националната художествена академия. Член-кореспондент на БАН. Носител е на Национална награда за живопис „Владимир Димитров – Майстора“ за 2012-а.", "date": "2020.01.24", "title": "Почина художникът Андрей Даниел"}
{"url": "https://clubz.bg/93364-gripna_vakanciq_v_sofiq_ot_ponedelnik", "text": "Учениците в София-град излизат в грипна ваканция от 27 януари – понеделник, съобщиха от Министерството на здравеопазването. От понеделник за столицата е обявена грипна епидемия. Ваканцията ще продължи до 4 февруари, а 5 февруари е междусрочната ваканция по график, уточниха от Министерството на образованието. Така учениците в столицата ще се върнат в клас на 6 февруари. От днес грипна епидемия е обявена и в областите Бургас, и Велико Търново. Учениците в Бургаска област ще са във ваканция от 27 до 31 януари. Днес са отменени учебните занятия във всички училища от област Монтана, както и в 21 от област Пловдив и в 15 от област Кюстендил. Регионална здравна инспекция – Благоевград обяви грипна епидемия на територията на общините Благоевград, Гоце Делчев, Сатовча, Гърмен и Хаджидимово от понеделник. До второ нареждане се ограничават плановите операции и свижданията в лечебните заведения във всички общини с обявена грипна епидемия. Преустановяват се женските и детските консултаци", "date": "2020.01.24", "title": "Грипна ваканция в София от понеделник"}
{"url": "https://clubz.bg/93351-26_dushi_sa_veche_pochinalite_v_kitaj_ot_noviq_koronavirus", "text": "Двайсет и шест са вече починалите в Китай от новия коронавирус (2019-nCoV), предадоха световните агенции, като се позоваха на данни на властите. Броят на заразените в страната е достигнал 849. Рискът от новия вирус за Европа – от нисък към умерен По-рано днес Националната здравна комисия съобщи за 25 починали и 830 заразени към вчерашна дата. Предишните данни, обявени вчера, бяха за 18 починали и 644 заразени. 177 пациенти са в тежко състояние. 34 души са излекувани и вече са изписани от болница, съобщи ТАСС. Регистрирани са и 1072 предполагаеми случая на заболяването. Днес бе потвърден първият смъртен случай, причинен от новия вирус извън централната китайска провинция Хубей, от чийто главен град Ухан тръгна заразата в края на миналата година, отбелязва АП. Той е бил регистриран в северната провинция Хъбей, която граничи с Пекин. 80-годишен мъж е починал, след като се върнал след двумесечен престой при свои роднини в Ухан. По-късно днес бе регистриран втори смъртен случай извън Хубей - в североизточната провинция Хейлунцзян, която граничи с Русия, съобщи ТАСС. Пациент е починал в болница в град Суйхуа - на 2500 километра от Ухан. Към днес китайските власти поставиха под карантина градове с общо население от близо 40 милиона жители в безпрецедентен опит да спрат разпространението на смъртоносния нов вирус в периода около Лунната нова година, когато пътуват милиони хора. Всички те се намират в централната провинция Хубей. Сред тях е и 11-милионният Ухан. Обикновено оживените улици и търговски центрове в града вчера бяха зловещо спокойни, отбелязва АП. Ограничен беше и достъпът до части от една от главните туристически дестинации в страната - Великата китайска стена. В Ухан бързо строят нова болница с капацитет за 1000 легла за настаняване на пациенти, заразени с новия вирус, съобщи Ройтерс, като се позова на китайски държавни медии. Голямо количество строителна техника бе докарано на мястото снощи. Планирано е болницата да бъде готова до началото на следващата седмица. Главната администраторка на Хонконг Кари Лам каза на Световния икономически форум в Давос, че е \"предпазливо уверена\", че градът, вече засегнат от антиправителствени протести, ще се справи с кризата с новия вирус, предаде Ройтерс. Става въпрос за мъж на 40 и няколко години от Ухан. Той е пристигнал в Япония в неделя и е настанен в болница. Съединените щати съобщиха за втори възможен случай. Мъж в Тексас, който дошъл от Ухан, има симптоми на заразата, предаде Франс прес. Редица страни затегнаха контролните мерки. Кувейт ще подлага на проверка с термален скенер всички пътници, пристигащи от държави, засегнати от новия вирус, съобщи Ройтерс. Руските власти призоваха гражданите на страната да не пътуват до Китай \"до стабилизиране на епидемиологичната ситуация\", предаде ТАСС. Прочутият канадски цирк \"Сирк дю Солей\" обяви, че анулира \"до ново нареждане\" всички свои представления в източния китайски град Ханчжоу заради вируса, съобщи АФП. Квебекската компания обясни в изявление, че властите в Китай са поискали временното преустановяване на всички дейности на закрито, събиращи 100 или повече човека, с цел овладяване на епидемията. Новият вирус се появи в Ухан в края на миналата година и се разпространи в други китайски градове, сред които столицата Пекин и мегаполисът Шанхай, специалните административни райони Хонконг и Макао, както и в Съединените щати, Тайван, Тайланд, Южна Корея, Япония, Филипините, Сингапур и Виетнам. Сингапурският премиер Ли Сян Лун увери, че градът държава е добре подготвен, за да противодейства на разпространението на коронавируса, предаде Ройтерс. До момента в Сингапур е потвърден един случай на новия вирус, а предварителната проба на друг човек е положителна. Епидемията от ТОРС (SARS на латиница) през 2003 г., която също тръгна от Китай, се разпространи в близо 30 държави, причинявайки смъртта на до 774 души. С 33 смъртни случая Сингапур бе една от най-тежко засегнатите от ТОРС държави, припомня Ройтерс. Виетнам потвърди първите два случая на новия вирус на своя територия, предаде ДПА. Става дума за двама китайци. Баща пътувал от Ухан до Централен Виетнам, за да види сина си. Саудитските власти междувременно отрекоха твърденията за случай на заразен човек в страната. По-рано индийският държавен министър на външните работи каза, че медицинска сестра от Индия, работеща в болница в югозападната част на Саудитска Арабия се е заразила с новия вирус и е лекувана, отбелязва Ройтерс.", "date": "2020.01.24", "title": "26 души са вече починалите в Китай от новия коронавирус"}
{"url": "https://clubz.bg/93342-severna_koreq_za_pyrvi_pyt_na_konferenciqta_za_sigurnostta_v_myunhen", "text": "Северна Корея за първи път бе поканена на Мюнхенската конференция за сигурността през февруари, предаде Франс прес, като се позова на изявление от днес на организаторите на събитието. На конференцията Пхенян ще изпрати заместник-министъра си на външните работи Ким Сон-йон. Американският държавен секретар Майк Помпейо и иранският му колега Мохамад Джавад Зариф също се очаква да участват в Мюнхенската конференция. \n\tКакто Иран, така и Северна Корея разработват ядрени програми и са в конфликт със САЩ по този въпрос, отбелязва Франс прес. Пхенян предупреди във вторник в Женева, че може да потърси \"нов път\" за защита на интересите си и ускоряване на ядрената си програма след въвеждането на нови санкции от САЩ срещу КНДР. Списъкът с участниците в Мюнхенската конференция все още не е готов. Очаква се представители на САЩ да са трима високопоставени служители: Майк Помпейо, министърът на отбраната Марк Еспър и председателката на Камарата на представителите Нанси Пелоси.", "date": "2020.01.24", "title": "Северна Корея - за първи път на конференцията за сигурността в Мюнхен"}
{"url": "https://clubz.bg/93354-kitaj_stroi_specialna_bolnica_za_zarazeni_s_noviq_koronavirus", "text": "Китай започна днес да строи болница, в която до 10 дни да бъдат настанени близо хиляда пациенти, заразени с новия коронавирус, съобщиха китайските медии, цитирани от Франс прес. 26 души са вече починалите в Китай от новия коронавирус Телевизиите показаха десетки строителни машини, подготвящи терена за здравното заведение в централния град Ухан с 11-милионно население, откъдето тръгна новата пневмония. От вчера градът е фактически под карантина и жителите му нямат право да го напускат. Под карантина са на практика общо 9 населени места в Централен Китай с над 30 милиона население, сочат данни на АФП. Строежът трябва да приключи в рекорден срок и болницата с площ 15 000 кв. метра и 1000 легла да отвори врати на 3 февруари, съобщи Синхуа. Там ще се лекуват единствено болни от вирусната пневмония, с която се заразиха от декември насам 830 души и 26 починаха. Обектът ще облекчи решаването на проблема с недостига на средства за борба с бедствието, уточнява китайската агенция. Увеселителният парк Дисниленд в Шанхай съобщи днес, когато в страната започва ваканция за китайската Нова година, че затваря врати до ново нареждане поради разпространението на коронавируса. Решението е взето \"за превенция и контрол над епидемията и с оглед защита на здравето\" на посетителите и персонала. Какво е най-важно да знаем за новия вирус 2019-nCoV Градските власти в Шанхай, където са потвърдени 20 случая на заразяване с новата пневмония, разпоредиха да бъдат затворени за посетители всички ключови туристически обекти и забележителности. Спрени са занятията в учебните заведения и детските градини. Преустановени са и плаванията с круизни кораби по река Хуанпу, отбелязва ТАСС, като се позовава на местни медии. Какво е най-важно да знаем за новия вирус 2019-nCoV", "date": "2020.01.24", "title": "Китай строи специална болница за заразени с новия коронавирус"}
{"url": "https://clubz.bg/93324-zashto_da_e_evtino_i_chisto_kogato_moje_mrysno_i_skypo", "text": "Може ли ТЕЦ Варна да произвежда чист ток и да не зависи от руския газ? Може ли това да важи и за всички останали ТЕЦ-ове в България, особено за тези на въглища, която Зелената сделка на ЕС осъжда на затваряне рано или късно? Можеше ли софийският инсинератор за отпадъци да струва 90 млн. евро вместо 160 млн. евро и да не замърсява атмосферата? Може ли внасяните в България отпадъци да не са скандал, а суровина, при това безплатна? Може ли да захранват енергийни, а не наказателни производства?  Отговорът на всички въпроси тези въпроси е \"да\" според Любомир Димитров, един от пионерите на възобновяемите енергии у нас. Отговорът е утвърдителен обаче при определени условия: че имаме икономика на знанието; че не внасяме know-how, за да изнасяме don't know; че имаме подготвена за отговорностите си и заинтересована от работата си администрация и социално отговорен бизнес. В момента Димитров представлява в България една норвежка фирма. Не, тя не краде деца, а се занимава с газификация. Не, това не е прокарване на нови тръби, по всяка от които тече старият руски газ. Това е технология, с която от всичко, съдържащо въглеводороди - от обикновен кюмюр, през органичните отпадъци до пластмасите и дървесината - може да се произвежда горим газ, а от него - енергия, която не насища атмосферата с фините прахови частици и азотните окиси и въглеродния двуокис, отделяни от минералните горива.  В основата си технологията не е нова, казва Димитров. По думите му в Германия преди Втората световна война тя е задвижвала 30 000 автомобила. Поевтинелият след войната петрол и международната стопанска конюнктура обаче я запращат в килера за десетилетия. Днес обаче стремежът на цивилизования свят да се освободи от фосилните горива, за да спре измененията в климата, я правят отново актуална. \"Сканди Енерджи\" (Scandi Energy AS), фирмата, която Димитров представлява у нас, има свидетелство за отличие от Европейската комисия, което ѝ дава достъп до финансиране от европейската програма \"Хоризонт 2020\", подпомагаща върхови постижения в изследванията и технологиите. \"Сканди\" е спечелила европейско признание и финансиране с технологията си през 2019 г. Две години по-рано в България обаче местният ѝ клиент не се класира да купи ТЕЦ Варна от ЧЕЗ и да я преустрои да гори безотпадъчно отпадъци вместо руски газ.  \"Сканди Енерджи\" е разработила система за двустепенна вакуумна газификация, която може да преработи широк спектър от отпадъчни продукти, от утайки от отпадъчни води до пластмасови отпадъци, включително хранителни отпадъци и битови отпадъци не само отделно, но и смесено. Ако в отпадъците има метали или текстил, това не пречи. Сравнението на тази технология с обикновеното изгаряне на отпадъци, каквото ще има в софийския инсинератор, говори само за себе си. Друго предимство на технологията за газификация на отпадъци е, че инсталациите за нея могат енергийно да се захранват сами с 10 на сто от произведеното от тях гориво. Необходимо е минимално количество газ пропан бутан само за стартирането им. Това значи, че могат да бъдат построени и насред полето и че нямат енергийните разходи на инсинераторите. Произвежданият синтезен газ може да се втечнява и бутилира и пренася като пропан бутана. Не е необходима непременно инфраструктура, за да бъде доведен до потребителите. Твърде е хубаво, за да бъде вярно. Така скептикът обикновено посреща тези сравнения. Но, докато априорният отрицател мъдрува из социалните мрежи, светът се променя. Ако погледнем статистиката от последните години (виж графиката), ще видим, че броят на инсталациите за газификация на отпадъци расте стремително и те изместват инсинераторите.  По думите му инвестицията в газификатор е с 30 на сто по-малка, отколкото в инсталация за изгаряне. Затова такива мощности вече се строят и в САЩ и в Северна Европа. Само през 2018 г. 14 завода за изгаряне в САЩ са затворени, а други 10 са спрени на фаза проект, отбелязва той. При газификацията за разлика от инсинерирането не остава пепел за депониране, а биочар с високо съдържание на въглерод, в който няма опасни компоненти и който се използва успешно за наторяване, и за суровина в строителството. Димитров неформално е предложил на столичната община решение, с което инсинераторът на София да стане с 40 процента по-евтин, без фини прахови частици и без азотни окиси - на практика да превърне софийския инсинератори в газификатор. Димитров обаче не се отказва лесно. Среща се с председателя на БАН акад. Юлиан Ревалски и с бившия министър на околната среда и водите Нено Димов. Правих представяния пред две дирекции на Министерството на околната среда и водите. България вече плаща глоби в ЕС, защото не е решила въпроса с утайките от пречиствателните станции за отпадни води. Циментови заводи и ред ТЕЦ-ове направо изгарят вносни отпадъци (които биха могли да бъдат превърнати в синтетичен газ), защото получават за приемането и използването им 50-60 евро на тон и това е сладък бизнес за сметка на природната среда и климата. Има обаче и заинтересовани от чистата технология, добавя той. Предприятия в Плевен и Хасково, които той все още не иска да назове, могат да произвеждат оборудването, необходимо за газификация на отпадъци.  Димитров твърди и че, ако бъдещият държавен холдинг \"Водоснабдяване и канализация\" газифицира утайките от пречиствателните станции за отпадни води, които също са към предприятията ВиК, той не просто ще пести разходи за ток, а няма да плаща за него, защото \"ще си го произвежда от проблемните иначе утайки\".", "date": "2020.01.24", "title": "Защо да е евтино и чисто, когато може мръсно и скъпо?"}
{"url": "https://clubz.bg/93361-bezprecedentna_vizita_v_aushvic_na_sauditski_lider", "text": "Главният секретар на Световната ислямска лига и бивш министър на правосъдието на Саудитска Арабия  Мохамед ал-Иса, който е близък до престолонаследника Мохамед бен Салман, е на посещение в Полша по случай 75-годишнината от освобождаването на лагера на смъртта Аушвиц-Биркенау от Червената армия. За арабския свят, където досега се отричаше Холокоста, това е безпрецедентно събитие. Според изпълнителния директор на Американския еврейски комитет Дейвид Харис, това е най-високопоставеното присъствие на ислямски дейци в Аушвиц досега. Делегацията, предвождана от Мохамед ал-Иса, ще посети в петък Музея на евреите в Полша, който се намира във Варшава, както и християнска църква и джамия. В събота членовете на делегацията ще участват в официална вечеря на всички делегации, пристигнали за отбелязване на юбилея. Според осведомен източник, програмата на визитата включва и среща с оцелели лагерници.  Тази визита на главния секретар на Световната ислямска лига идва след посещението му на Мемориала за Холокоста в Ню Йорк през май 2018 г. През януари следващата година Мохамед ал-Иса публикува статия във „Вашингтон пост“, в която заклейми варварските престъпления, извършени от нацистите и заяви, че „мюсюлманите по целия свят имат задължението да извлекат поуки от Холокоста“. Авторът, който се счита за съюзник на престолонаследника Мохамед бен Салман, пише: Според Дейвид Харис, посещението на Ал-Иса във Аушвиц е от голямо значение и ще допринесе за информираността на мюсюлманите за Холокоста. По думите му, „това е безпрецедентно посещение, без никакво преувеличение“. По думите на Паул Сависки от управата на Музея на Аушвиц, макар че и в миналото мюсюлмански делегации са посещавали лагера на смъртта, визитата на саудитската делегация е най-високопоставената досега. През май 2019 г. Американският еврейски комитет и Световната мюсюлманска лига подписаха споразумение за съвместно посещение на Аушвиц. Мохамед ал-Иса заема този пост от 2016 г. Световната мюсюлманска лига извършва мисионерска дейност по целия свят.", "date": "2020.01.24", "title": "Безпрецедентна визита в Аушвиц на саудитски лидер"}
{"url": "https://clubz.bg/93353-es_podpisa_sporazumenieto_za_brekzit", "text": "Споразумението за Брекзит бе подписано днес от ЕС. Подписите си сложиха председателят на Еврокомисията Урсула фон дер Лайен и на Европейския съвет Шарл Мишел. Това стана тази сутрин в Брюксел. Само три стъпки остават до Брекзит Великобритания трябва да напусне ЕС точно след седмица – на 31 януари. С днешното подписване останаха само две стъпки до Брекзит. Първо на 29 януари той трябва да бъде гласуван от Европарламента на минисесия в Блрюксел. След това остава одобрението на Съвета на ЕС чрез писмена процедура. Обединеното кралство изпълни всички свои процедури, след като вчера кралица Елизабет II одобри проектозакона за Брекзит.", "date": "2020.01.24", "title": "ЕС подписа споразумението за Брекзит"}
{"url": "https://clubz.bg/93355-egipetska_mumiq_%E2%80%9Eprogovori%E2%80%9C_sled_3000_godini_audio", "text": "Възпроизведоха глас от мумифициран египтянин, починал преди 3 хил. години. Британски учени са създали 3D модел на ларинкса на проповедника Несямун. Древният свещеник е живял в началото на XI в. пр. Хр. при управлението на Рамзес XI и се предполага, че е починал на около 50 години. Мумията, открита през 1824 г., в момента се намира в градския музей на Лийдс. Позната е на изследователите с изплезения си език и с версиите за смъртта на покойника, отбелязва „Гардиън“. Дълги години погрешно се е смятало, че Несямун е бил удушен, но по-късно се появява версия, че смъртта му е настъпила след алергична реакция от ухапване на езика му от насекомо – защото няма следи от насилие около врата. Несямун приживе е нямал късмет, но пък мумията му е оцеляла при бомбардировките над Лийдс, унищожили голяма част от музея и колекцията му, защото е била преместена дни преди това. Екипът подлага останките на компютърна томография, създават дигитален модел на вокалния тракт на мъртвеца и го възпроизвеждат с 3D принтер. Но заради мумифицирането и изтеклото от тогава време езикът на Несямун бил сбръчкан, а небцето липсвало, затова учените трябвало да използват въображението си. Екипът свързал модела на вокалния тракт с електронно функциониращ ларинкс и тонколона. Звукът от вокалния тракт се получава след преминаване на въздух през ларинкса и е индивидуален за всеки човек. Движението на различни компоненти от вокалния тракт образува звуци и думи. Съдейки по размера на ларинкса на мумията, гласът на Несямун най-вероятно е бил по-висок от този на средностатистическия съвременен мъж. Руски експерти ще спасяват мумията на Хо Ши Мин Учените признават, че полученият звук вероятно никога не е излизал от устата на проповедника, но е базата, с която да работят, за да го накарат да „говори“. Сега пред екипа стои задачата да доразвият компютърния модел на вокалния тракт и да успеят да го задвижат така, че мумията да произвежда контролирани звуци и в най-добри случай отделни думи. \n\t", "date": "2020.01.24", "title": "Египетска мумия „проговори“ след 3000 години (аудио)"}
{"url": "https://clubz.bg/93343-kak_sasht_obyrkali_irancite_predi_da_udarqt_solejmani", "text": "Американската армия е използвала дронове, излетели от военна база в Кувейт, за ликвидирането на командващия на специалното звено \"Ал Кудс\" на Корпуса на гвардейците на Ислямската революция Касем Солеймани, заяви командващият Въздушно-космическите сили на Корпуса генерал Амир Али Хаджизаде, цитиран от ТАСС. За убийството на Солеймани американците са използвали редица средства. В района са били изпратени дронове MQ-9 и повечето от тях са излетели от базата \"Али ас Салам\" в Кувейт\", каза Хаджизаде, цитиран от агенция Тасним. Според генерала иранската армия е била изненадана, тъй като множество самолети с тежко въоръжение също били вдигнати във въздуха и Техеран не е разбирал какви цели преследват. Общо в операцията са били задействани най-малко четири военни бази, добави той. Обстановката в Близкия изток рязко се изостри, след като в нощта срещу 3 януари при въздушен удар на САЩ в района на летището в Багдад бяха убити ген. Солеймани и иракският командир на милициите \"Хашд аш Шааби\" Абу Махди ал Мухандис. В отговор в нощта срещу 8 януари Техеран нанесе ракетен удар срещу два обекта в Ирак, използвани от американските военни - базата \"Айн ал Асад\" и летището в Ербил, припомня ТАСС.", "date": "2020.01.24", "title": "Как САЩ объркали иранците, преди да ударят Солеймани"}
