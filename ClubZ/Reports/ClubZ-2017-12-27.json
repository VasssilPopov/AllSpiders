{"url": "http://clubz.bg/62296-kataluniq_nikoj_ne_otstypva", "text": "Това буди надежда: Карлес Пучдемон иска да преговаря. Още повече, че двете страни в спора за Каталуния имат спешна нужда да започнат да разговарят помежду си. Но няма да стане както си го представя сваленият каталунски министър-председател:  Това показва, че Пучдемон е загубил всякаква представа за реалността, което не вещае нищо добро. Сепаратистите смятат, че за тях вече не важи испанското право, тъй като са спечелили регионалните избори, а преди това и \"референдума\" за независимост. Около два милиона каталунци от години гласуват за сепаратистките партии и за независимостта на Каталуния. Което ги кара да смятат, че желанието им да имат собствена държава е демократично легитимирано. За пореден път сега сепаратистите печелят в Каталуния мнозинството мандати, но не и мнозинството гласове. Тоест, те нямат еднозначен мандат за отделяне от Испания. Повечето от останалите 44 милиона испанци отхвърлят отцепването на Каталуния. За това мнозинство продължава да важи испанската конституция. Само тя може да бъде основа за преговори. И правителството, и опозицията в Мадрид са единодушни по този въпрос. А настояването Пучдемон да признае това не е нито \"франкистко\", нито \"фашистко\", както твърди Барселона, особено след като Мадрид се позова на член 155 от испанската конституция, свали регионалното правителство и насрочи нови парламентарни избори. Сепаратистите отпразнуваха изборната си победа като поражение за параграф 155. Мариано Рахой може да бъде критикуван, че години наред не се интересуваше от Каталуния и буквално в последния момент приложи въпросния параграф 155. Но този параграф не е реликва от времето на Франко, а е заимстван почти дословно от германската конституция, от която бяха вдъхновени създателите на испанската конституция след края на франкисткия режим. Преди около 40 години огромното мнозинство от каталунците също гласува за испанската конституция, с която сепаратистите днес вече не се чувстват обвързани. Иде ли нова вълна от арести на сепаратисти в Каталуня? Конституцията като отправна точка за търсенето на решение не е знак за твърдост от страна на Мадрид, нито пък за липсата на готовност за диалог. Конституцията може да маркира началото на пътя за излизане от кризата на испанската демокрация. Върховният испански съд в Мадрид даде ясен знак за това като пусна под гаранция повечето каталунски политици, които се дистанцираха от едностранното обявяване на независимост. А председателката на парламента Карме Форкадел и още няколко каталунски политици отидоха още по-далеч, като обявиха декларацията за независимост от октомври за нищо повече от само един символичен жест без конкретни последици. От Пучдемон още не сме чули подбно нещо, а неговите бивши партньори в управлението - Каталунската републиканска левица (ERC) и крайнолявата \"Кандидатура за народно единство\" (CUP) продължават да държат на своята независима Каталуния, сякаш от октомври насам нищо не се е случило. От тях не се чува никаква самокритика, въпреки че те оценяват погрешно ситуацията: лишени са от международно признание, а хиляди фирми напускат Каталуния. В същото време Мадрид действа по-решително, отколкото те очакваха. А независимостта си остава някакъв далечен блян. Трудно е да си представим, че Пучдемон ще се завърне скоро в Барселона - в Испания той е застрашен от арест. Ако въпреки това обаче той пристигне в каталунския парламент, за да бъде преизбран, това ще породи нова конфронтация.  Продължаващата криза вреди все повече на каталунската и на испанската икономика. А фактът, че два милиона каталунци искат да се отделят от Испания, е лош атестат за политиката на Мариано Рахой, който е на власт от 2011 година. Но също и испанският премиер не е склонен на никаква самокритика, въпреки че неговата Народна партия (PP) е един от големите губещи в каталунските избори. Рахой е с отслабени позиции. Дори в редиците на собствената му партия се дочува критика срещу неговия кризисен мениджмънт. Премиерът обаче необичайно твърдо отхвърля възможността за предсрочни избори в Испания. Мадрид сам си зашлеви каталунския шамар Всичко това не са никак добри предвестници за новата година. Както в Мадрид, така и в Барселона липсват политици, които да са готови да тръгнат по нов път. А има нужда и от реформи. С право Каталуния, но също така и други региони се оплакват, че Мадрид доминира почти изцяло държавните финанси. Превръщането на Сената, който и без това няма силно влияние, в истинско представителство на регионите, би била необходимата първа стъпка по пътя на реформите. Време е да бъде модернизирана и испанската конституция. Тя беше създадена през 1978 години по време не тежкия преход от диктатура към демокрация и свърши добра работа. Но Мариано Рахой и неговата Народна партия не са привърженици на конституционната реформа и скоро не можем да очакваме тази реформа да се случи, макар крал Фелипе също да се застъпва за нея. В коледното си приветствие монархът призова да се работи за една модерна Испания, която да е в постоянно движение, да се развива и адаптира към новото време. Крайно време е за това! Наистина. Мадрид сам си зашлеви каталунския шамар", "date": "2017.12.27", "title": "Каталуния: никой не отстъпва"}
{"url": "http://clubz.bg/62280-dokumenti_za_ubijstvoto_na_georgi_markov_izcheznali_ot_britanskiq_arhiv", "text": "Хиляди документи, свързани с историята, са изчезнали от Националния архив на Великобритания, съобщи \"Гардиън\". В една от папките липсват и документи, свързани с убийството на българския журналист и дисидент Георги Марков през 1978 г. в Лондон. Според статията от архива са изнесени досиета, свързани с някои от най-спорните моменти от британската история от 20 век. Сред тях са свидетелства за войната между Великобритания и Аржентина през 1982 г. за контрола над Фолкландските острови, данни за британската комунистическа партия, за конфликта със Северна Ирландия, колониалното управление на Палестина, за изпробването на ваксина срещу полимиелит. Става дума за близо 1000 папки, съдържащи десетки документи, твърди \"Гардиън\". Те са били иззети от националния британски архив от държавни служители и след това са обявени за изгубени. В някои случаи става дума за целите папки, а в други са били подбрани много внимателно конкретни документи и отнесени неясно къде. Така служители на британското външно министерство са отнесли малък брой документи през 2015 г. от папка, свързана с убийството Георги Марков, който умира, след като е улучен в крака със сачма с рицин, докато пресичал моста \"Ватерло\" в центъра на Лондон. От отнасянето на документите досега от \"Форин офис\" периодично заявяват пред Националния архив, че папките са загубени. След запитване на \"Гардиън\" все пак се оказва, че част от тях са били открити и върнати - но не става ясно коя част. Не се съобщава и дали на обявените за окончателно изчезнали документи са направени копия, след като са били отнесени от държавни служители. \"Гардиън\" съобщава, че след липсващите папки е и тази, посветена на скандала с т.нар. писмо на водача на Комунистическия коминтерн Генадий Зиновиев до английската комунистическа партия за създаване на комунистически групи в британската армия и подготовка на революция. Вероятно е въпросното писмо от 1924 г. да е подправено. Разследването по темата обаче липсва. ", "date": "2017.12.27", "title": "Документи за убийството на Георги Марков изчезнали от британския архив"}
{"url": "http://clubz.bg/62136-losh_dialog%C2%A0ili%C2%A0dobyr_razriv", "text": "За всички е ясно, че в днешното си състояние на авторитарен режим, масови репресии, беззакония и конфликти почти по всичките си граници Турция е отдалечена на десетилетия от евентуално европейско членство. Може ли някога тя да го получи е философски въпрос. Непосредственият политически въпрос е може ли тя да преговаря за такова членство и какви са ползите и загубите от евентуалното продължаване или край на преговорите за двете страни в тях. Преди общите избори в Германия на 24 септември канцлерката Ангела Меркел обеща да обсъди с останалите 27 държавни и правителствени ръководители евентуално окончателно спиране на тези преговори. Не всички колеги на Меркел в Европейския съвет обаче биха подкрепили такава стъпка, за чието предприемане трябва консенсус между държавите членки. За предпазливост в отношенията с Анкара призова френският президент Еманюел Макрон, който иначе е не по-малко критичен към авторитарния и националистически курс на турския президент Реджеп Тайип Ердоган. Най-твърдо за прекратяване на преговорите с Турция продължава да говори Австрия, особено външният й министър Себастиан Курц . В Германия турската тема беше сред централните в предизборните дебати, но с обявяването на резултатите тя потъна в сянката на преговорите за нова управляваща коалиция. Поради идеологическите различия между възможните участници в нея определянето на новия германски курс към Турция изглежда е на стендбай. Меркел, която за три мандата стана пословична с предпазливостта и прагматизма си, беше принудена да заговори радикално за край на преговорите заради главния си опонент, социалдемократа Мартин Шулц. В единствения телевизионен дебат с нея той заяви, че ако германците му дадат доверието си (което те впоследствие не направиха), той ще поиска ЕС да сложи край на преговорите. Канцлерката трябваше да обещае същото, за да не изглежда твърде мека и безпринципна. Тя обаче го обеща по-предпазливо от Шулц. Ден след тези изявления Макрон предупреди: „Турция наистина се отклони от Европейския съюз през последните месеци с неприемливото си поведение, което не може да бъде игнорирано. Но искам да избегна разделение, защото тя е жизненоважен партньор при много от кризите, с които се сблъскваме, особено имиграцията и терористичната заплаха.“ Редица по-малки държави също призоваха за предпазливост с Анкара независимо колко предизвикателно се държи тя. Излишно е да казваме, че като непосредствено граничеща с Турция България е заинтересована от по-умерения европейски подход към нея. Ясно формулирана българска позиция за бъдещето на преговорите обаче липсва. Австрия за разлика от Германия е в предизборна кампания и темите за разширяването и стандартите на Европа, за миграцията и гастарбайтерите са горещи и определящи. Народната партия води сондажите с около 33 на сто от електоралните предпочитания, но крайнодясната ксенофобска и антиимигрантска Партия на свободата диша във врата й с 25 на сто подкрепа и нищо чудно да стане част от бъдеща правителствена коалиция. Темата за Турция е точка на безмилостна борба за всеки клонящ надясно избирател. Австрийските законодателни избори на 15 октомври са особено интересен обект за наблюдение с оглед на пробива, който крайната десница в съседна Германия направи през септември, печелейки 13 на сто от вота и влизайки за първи път в Бундестага. От референдума на 16 април, който му даде почти султанска власт, през неуспешния опит за военен преврат на 15 юли Ердоган почти всекидневно тества търпението и хладнокръвието на Европа. Той я обвини в „нацизъм“, когато нейни държави членки, между които Германия и Холандия, не допуснаха турски министри да агитират на тяхна територия в кампанията преди вота. След това отмина с пренебрежение лавината от критики, че последвалите опита за преврат репресии са непропорционални на повода и незаконни. Извън десетките хиляди арести и уволнения на заподозрени заговорници против властта режимът не се поколеба да затваря или да национализира медии, да арестува журналисти и опозиционни депутати, да заговори за връщане на смъртното наказание. Това накара председателя на Европейската комисия Жан-Клод Юнкер да заяви, че „Турция се отдалечава с големи крачки от ЕС“. Предупреждението му не изглеждаше да е стреснало някого от управляващите в Анкара. Те продължиха системно да обвиняват Европа, че не им сътрудничи в борбата с тероризма, напротив – че укрива активисти на обявената за терористична Кюрдска работническа партия (ПКК). В навечерието на германските избори Ердоган си позволи да направи нещо безпрецедентно – той се обърна към почти 3-милионната турска диаспора в Германия с указания за кого да не гласува, изброявайки поименно главните партии. Берлин обаче не можа да направи нищо, освен шумно да протестира срещу очевидната намеса във вътрешните  работи и да препоръча на германците да не ходят на почивка в Турция заради опасност да бъдат произволно арестувани. Външното министерство се позова на арестите на германски и други европейски граждани по обвинения за антидържавно поведение. Турците знаят, че ЕС е парализиран не само от изискването за единодушие при вземане на решения за процеса на разширяване, но и от страха, че Анкара може да спре да изпълнява съвместната декларация от 18 март 2016 г., по силата на която Турция задържа на територията си около 3 милиона бежанци – главно от Сирия и Ирак. Евентуално прекратяване на започналите й през 2005 г. преговори за членство може да са сигналът за Ердоган да отвори шлюза и да отприщи нова мигрантска вълна, която да върне Европа към кризата й от 2015 г. посред кулминацията на преговорите за „Брекзит“. Но континентът има и по-дългосрочни страхове – отравяне на вече и без това обтегнатите отношения със стратегически съюзник в НАТО (с втората по големина армия след САЩ); унищожаване на единствения стимул за демократични реформи и модернизация и единственото средство за въздействие от страна на Европа върху турската политика; оставяне на противниците на Ердоган (поне една трета от електората) без никаква опора и надежда; загуба на динамичен икономически партньор и 80-милионен пазар. Освен това Турция държи ключа за европейския енергиен съюз. Тя е на пътя на източниците на природен газ, алтернативен на руския – от Азербайджан, Иран, Ирак и частично от Източното Средиземноморие. Обоснованият с тези страхове европейски прагматизъм обаче носи морален риск. Ердоган прави всичко, за което ЕС другаде налага санкции. В поведението си към него Европа трудно минава за „съюз на ценности“. Ердоган също има какво да губи от евентуално скъсване на отношенията с ЕС. Това би означавало нарастваща изолация на Турция и в НАТО, където европейските държави са сред най-важните съюзници. Амбицията на Ердоган да стане лидер на сунитския свят надвиши възможностите на страната му, която сега има врагове и съперници по всичките си граници, отбеляза неотдавна в анализ „Файненшъл таймс“. Изолация от Запада би оставила Турция в компанията на историческите й противници Русия и Иран, посочи изданието. Загубите биха имали и финансово изражение: за периода 2014-2020 г. ЕС предвижда 4,2 милиарда евро финансиране за Турция. Отделно за периода 2016-2018 г. той предоставя 3 милиарда евро за бежанците, които страната приютява. Вътрешнополитически евентуалното прекратяване на преговорите би дало козове на опозицията и възможност тя да мобилизира по-широка подкрепа. То би зачеркнало политика, провеждана над 50 години, отношения, заченати през 1963 г. със споразумението за асоцииране на Турция с тогавашната Европейска икономическа общност, и създаването на митнически съюз, за чиято модернизация Анкара иска сега да преговаря.", "date": "2017.12.27", "title": "Лош диалог или добър разрив"}
{"url": "http://clubz.bg/62284-zashto_karame_vdqsno_a_ne_vlqvo", "text": "И защо в Англия карат в лявата лента? Всеки път си задаваме този въпрос, щом стъпим на Албиона. Или в Япония. Или в Австралия. Но, наистина – защо в повечето страни по света е прието движението да се извършва в дясната лента? . В апогея на могъществото си последните решили, че ще се движат вляво, а не вдясно. Причините, както всичко свързано с тях, са чисто практични. Когато се движили вляво,   – най-често за защита от някого, който минавал от дясната страна. В допълнение, за съперника било по-сложно да нарани важен орган, като сърцето например. Този начин на движение се разпространил по всички земи, завладени от римляните, т.е. из почти цяла Европа. Векове по-късно  . През юбилейната 1300 година хиляди поклонници се стекли към Рим, за да получат опрощение. Пътищата се задръстили и   – завещаните правила на Римската империя не били оцелели в писмен вид. Френската революция (1789) и последствията й допълнително наклонили везните към дясното. Не са известни точните причини, но по Наполеоново време  . Англия обаче запазила заветите на римляните, тъй като Бонапарт не успял да завладее Британия. Техните традиции логично се пренесли и в Съединените щати, но след обявяването на Независимостта малко по малко американците минали в дясната лента.  , но стигнало в Ню Йорк чак през 1804 г., а в Ню Джърси – през 1813 г. По същия начин, по който САЩ се опълчили на Англия, Япония постъпила към тях след индустриализацията си в края на XIX и минала вляво. . В началото на XX век, с появата на автомобилите,  . В Барселона карали вдясно, в Мадрид – вляво. Чак през 1934 г. било прието общонационално правило за движение вдясно. И   – тъй като е построено преди това. В повечето случаи зад тези решения има политически и икономически причини – приемаш посоката на тези страни, с които имаш най-тесни и важни икономически връзки. Така   (няколко години по-рано 82 % от тях гласуват против промяната на референдум). В България движението винаги е било вдясно и в това отношение страната ни е част от наполеоновото мнозинство – 66 процента от страните в света карат така по улиците. 34 % обаче все още си държат на римските навици.", "date": "2017.12.27", "title": "Защо караме вдясно, а не вляво"}
{"url": "http://clubz.bg/62265-byudjeten_izlishyk_ili_otlojeni_razhodi", "text": "Правителството се хвали колко е голям бюджетният излишък, колко повече приходи са събрани, как контрабандата и сивата икономика са преборени. Истината е, че в голяма степен това са просто отложени разходи за края на годината или просто неочакваните плодове на една силна икономически година. Това се казва в анализ на   Според анализа  2017 г. е била фискално спокойна, но старите фискални практики на управлението си остават непроменени. През 2017 г., както и през предходната, бюджетът най-вероятно ще приключи с излишък, но зад него се крият стотици милиони в непредвидени, а най-вероятно и ненужни, разходи. Всичко това засилва усещането, че на закона за бюджета се гледа като на \"врата в полето\", вместо като на рамка, която вдъхва усещане за предвидимост, надеждност и стабилност. Все пак изминалата година е била спокойна, защото в предишни години беше кризата около КТБ, разплащане по европейски проекти, непредвидени разходи за покриване на задълженията на НЕК и т.н. Фискалната политика обаче остава почти непроменена в сравнение с последните години и все едно във всеки един момент може да възникне непредвидено и неотложно плащане. Според анализа на ИПИ програмата за санирането може да доведе до високи нива на разходите в края на годината. Въпреки че средства има поради по-висока събираемост на приходите и надценяване на капиталовите разходи, изпълнението на програми и проекти, за които няма предварително осигурено финансиране, противоречат на Закона за публичните финанси, както отбеляза и Сметната палата. Това поведение води до изключително високи нива на разходите в края на годината, които невинаги са законосъобразни и прозрачни, а още по-малко са ефективни, тъй като не подлежат на оценка или обсъждане. Криейки се зад приетата от парламента бюджетна рамка с дефицит от между 1 и 2 млрд. лв. през 2016-2017 г., управляващите спокойно преразпределят разходите от едни пера в други и ги увеличават, без това да влоши фискалната цел, тъй като в бюджетната прогноза приходите са били подценени, а разходи – надценени. По този начин през 2015 и 2016 г. около 15% от бюджетните разходи са концентрирани само през декември. През 2016 г. разходите за инвестиции и текуща издръжка са с 3,3 млрд. лв. по-ниски в сравнение с бюджетната прогноза, докато текущите разходи – заплати, социални разходи, субсидии и др., са с 1,2 млрд. по-високи от прогнозата. В резултат на това разходите се увеличават, което за момента заличава необходимостта от структурни реформи и повишаване на ефективността на тези разходи, а бюджетното салдо не се влошава.", "date": "2017.12.27", "title": "Бюджетен излишък или отложени разходи"}
{"url": "http://clubz.bg/62279-turciq_zalovi_nad_300_bejanci_trygnali_kym_gyrciq_i_bylgariq", "text": "Турските власти са заловили голяма група мигранти и бежанци близо до Одрин, съобщи БТА. Общо 343-ма души се подготвяли да преминат нелегално през границата в България и Гърция. Акцията е била вчера. Групата от бежанци е разкрита при контролни обходи на екипи на гранични войски и на войници от 54-а механизирана пехотна бригада към жандармерията. Част от хората са се укривали в близост до няколко села на турско-българската граница, а други - в близост до границата на Турция с Гърция. Бежанците били различни националности - сирийци, палестинци, афганистанци, иракчани, граждани на Мароко, Либия, Алжир, Шри Ланка и Непал. След проверка на самоличността те били предадени на Дирекцията по миграция в Одрин. Междувременно МВР у нас отчита близо 80-процентов спад на нелегалната миграция през границата ни с Турция.", "date": "2017.12.27", "title": "Турция залови над 300 бежанци, тръгнали към Гърция и България"}
{"url": "http://clubz.bg/62134-p%C3%A1ra_v_svirkata", "text": "Дали звучи актуално днес по отношение на акциите на БСП в демонстрация на опозиционност? И върши ли някаква работа опозицията в настоящия парламент повече от шест месеца след изборите? Да видим. „Пробният” период на третия кабинет на Бойко Борисов мина и замина и с нищо не изненада. Получихме точно това, което се очакваше – „повече от същото”. С няколко щипки „патриотизъм”. Образът на всяко управление обаче не зависи само от акциите на самата власт, нито от образа в медийните и „електоралните” огледала. Зависи и от работата на опозицията. В 44-тото народно събрание математически опозицията би трябвало да се брои за най-мощна и най-вече най-монолитна, откакто Бойко Борисов е на власт. В неуправляващия сектор на парламента се записаха БСП и ДПС, а левицата порасна двойно в сравнение с предишния мандат – от 39 на 80 депутати. ДПС отстъпи някоя друга депутатска банка, но си стои все така непреместваемо, корпулентно в центъра, със заявката, че при управление, в което участват т.нар. Обединени патриоти, може да бъде само от другата страна на барикадата. Някак „конструктивно” от другата страна. Но те са си в такъв вид „опозиция” винаги. Особено откакто управляват ГЕРБ. И сега опозиционните изблици на движението са предимно срещу изявления на патриотите. Е, покрай „НДК-гейт“ се каза някоя друга приказка, шефът на комисията по вероизповеданията и правата на гражданите Красимир Велчев стана мишена, съвсем не без основание, заради изказвания по адрес на репресираните по време на гоненията срещу българските мюсюлмани и смяната на имената им. Когато иде реч за избори за Висш съдебен съвет в парламента, така наречената опозиция в 44-тия парламент рязко се слива с управляващите и си гласуват дружно и консенсусно. Важи и за ДПС, и за БСП, без чиито гласове новата квота на Народното събрание във ВСС, избирана с 2/3 мнозинство по новите уж реформирани правила, нямаше как да се попълни. Всъщност това бе първата наистина важна задача на парламента от сформирането му през пролетта, която да открои кой за какво се бори. Резултатът – обичайният – „повече от същото“, досущ като с цялостното усещане след изборите. По отношение на БСП дори съмненията са повече – въпреки че с аргумент как няма никакви договорки в парламента, социалистите издигнаха 6 номинации уж с надежда да бъдат избрани, но на практика така позволиха на ГЕРБ и „Обединените патриоти“ да си изберат три от номинациите, които да подкрепят. Дали тези три са били по-удобните на управляващите предстои да оценим по работата на новия ВСС. Все пак е трудно да се допусне, че е по-вероятно да са подкрепени по-неудобните. Просто няма много логика. Дотук двойната доза опозиция на кабинета „Борисов“ не звучи никак убедително. Доколко изобщо успява левицата, начело с Корнелия Нинова, да стои поне толкова сериозно като опозиция, колкото предполага численото й изражение в Народното събрание е следващият въпрос. И въобще какво става с БСП малко повече от година, след като Нинова я оглави? БСП начело с Нинова започна вътрешна „реформа”. Подмени се огромна част от парламентарната група с уставни рокади, от позиции по време на изборите и след това слязоха популярни лица под претекст „обновление”. Няма лошо, макар че обновлението в партийното ръководство се изрази и в това, че от него изпаднаха хора с парламентарен опит като Михаил Миков, Янаки Стоилов, Ангел Найденов и се върнаха лица, които са всичко друго, освен нови – например Георги Гергов (макар и детрониран впоследствие заради „ЦУМ-гейт“, а вече и очевидна опозиция в опозиционната партия) и Бриго Аспарухов (колкото и да не е пред прожекторите). С което някак подмладяването в лицето на хора като Крум Зарков, Деница Златева и няколкото по-млади депутати с опит от предишните мандати – например Жельо Бойчев и Георги Свиленски, се поразми. И още нещо – заниманието с вътрешни проблеми – например Гергов, някак в сеирджийската ни политическа среда става по-забележимо от обществените занимания на партията. Освен ако например не решат, че е признак за опозиционност... закриването на комисията по досиетата. Създадена по времето на... Сергей Станишев. Нинова и компания може би е трябвало да помислят дали с рязката подмяна на кадрите – особено и предимно на тези с опит, няма да дойде закономерно и падане на качеството на политическата работа. В това число и парламентарната. И до дефицит на говорители – разбирай авторитети за пред медии и електорат. И за пред властта, ако щете. Самата Нинова застана по лидерски на първа линия на почти всички битки – нещо, което дори Бойко Борисов, олицетворяващ партията си, с времето поспря да прави. Вярно, че обратната тактика на предшественика й Михаил Миков, макар самият той да има и дар слово, и юридическа експертиза, правеше така, че БСП да изглежда по-скоро невидима за публиката. Вярно, че БСП имаше много по-малко представителство. Вярно, че самата Нинова произведе от парламентарната трибуна няколко политически речи право в целта. Особено тази от април за откриване на пролетната пленарна сесия на 44-тия парламент. Новата тактика на лидерката като фронтови боец обаче я превърна не просто в мишена, а в удобна мишена. Първо, защото няма как да разбира от всичко. Заради, да ги наречем, непрецизни и популистки изказвания от ГЕРБ закономерно предприеха тактика на лична атака срещу лидерката. Първо под опорната точка „БСП създава фалшиви новини” (при все че към това прибягват и двете страни нерядко). Управляващите извадиха от гардероба старата й политическа биография от кабинета на тройната коалиция и я вкараха в оправдателен режим. Резултатът – бой от ГЕРБ по образа Нинова (по-рядко по съдържанието, което говори за капацитета в ГЕРБ, но това е отделна тема). Макар и Нинова да отговаря – в това число и институционално със заплахи за съд, по нея, за разлика от Борисов например, атаките, придружени с прозвища като „г-жа Лъжа”, не се стичат като по тефлон. Напротив – тя говори за пенсии и заплати – властта я пита защо е била уволнена от Станишев – поне така изглежда комуникацията отстрани, а детайлите по конкретни казуси се губят в общото надвикване. Ако нещо не може да се отрече на БСП начело с Нинова, то е, че кандидатът на партията за президент Румен Радев спечели президентските избори. А левицата не беше печелила избори от мноого отдавна. Това вдъхна самочувствие на социалистите, макар и недостатъчно да вземат и парламентарния вот. Дори „признанието” на Бойко Борисов, че от ГЕРБ „нарочно” са загубили президентската надпревара, колкото и нелишено от логика да звучи на фона на странната номинация на Цецка Цачева и още по-странната й кампания, не може да замете успеха. Постоянното „залепяне” на БСП за държавния глава обаче прави лоша услуга и на партията, и на самия Радев. Социалистите се заеха „да бранят” президента от ГЕРБ, които го нападат например заради процедурата по избор на нови изтребители. Политическата подкрепа за държавния глава не е лошо нещо, освен когато не го поставя в образа на партийно зависим – нещо, от което от ГЕРБ се възползват. От друга страна, за БСП е лош имидж това да се смята, че опитват да контролират най-представителната (по конституция) институция в държавата. Просто напомнянето, че исторически са контролирали всички институции твърде дълго с много лош резултат, става някак неизбежно, както и желанието на немалка обществена част това да се предотвратява. Дори с цената на запазване на статуквото ГЕРБ. Най-уязвимото звено в работата на БСП през първите им 160 дни след изборите обаче е друго. Посланията, на които започна да залага БСП на Нинова, успяха да избягат от европейския модел на левица, налаган публично от времето на Сергей Станишев насам (като се абстрахираме от недъзите на управленията на тройната коалиция и кабинета „Орешарски” по същество и говорим само за политически послания и посока на говорене – б.р.). За това има дори фрапиращи примери – БСП и Нинова застанаха срещу Станишев в качеството му не просто на евродепутат, но и на президент на Партията на европейските социалисти заради гласуването на документ за бежанската политика на Европейския съюз към трети страни (разбирай извън ЕС) в Европейския парламент. Нинова си позволи да нарече гласувалите евродепутати „предатели”, „връзвайки се” на популистка и невярна провокация от ГЕРБ как, видите ли, докато БСП тук говори против приема на мигранти, в Брюксел им отваряли вратата. Теза – грубо фактологически невярна, която левицата не само не оспори, а напротив – поддаде й се. В темата с отмяна на забраните за продажбата на земя на чужденци – нещо, заради което България може да търпи европейски санкции, БСП не подкрепи проевропейския прочит. Заговори по-скоро като така наречените патриоти. Защо – никой не разбра. Освен защото е „вкусно” за незнаещата публика и помпа страхове, от които политиците предпочитат да се възползват, вместо да оборват... Примери има още, тези са само най-видимите. Нинова и БСП, опитвайки се (и понякога успявайки) от президентската кампания насам да въвличат и Радев, говорят за санкциите срещу Русия и отношенията с режима на Владимир Путин по начин, който също поставя проевропейската им „по заявка” позиция под съмнение. Друг е въпросът, че и по тази тема през септември май се оказва, че управляващи и опозиция не са на диаметрално противоположни позиции, съдейки по заявките на Бойко Борисов, че по време на българското председателство на Съвета на ЕС трябвало да се повдигне темата за бъдещото на санкциите срещу режима в Москва. Не е тайна, че Борисов също обича да намига на Изток, но когато някой го прави по-агресивно от него – това досега по-скоро затвърждаваше проевропейския му образ.  Но заявката за консенсус и обща работа по председателството на България на Съвета на ЕС от страна на БСП се пропука по друга линия - заради начина, по който левицата отигра създадения по същество от ГЕРБ проблем с НДК и ремонта му. Левицата поиска парламентарна комисия да разследва Мирослав Боршош и управлението на НДК, ГЕРБ прегърнаха идеята заради инстинкта, че това ще им помогне да позаметат случая и така и стана – БСП не спечели дивиденти от т.нар. НДК-гейт, пък ГЕРБ започнаха да представят себе си като борци срещу нередности дори когато идват от техния вътрешен двор. Левицата взе на въоръжение и говоренето за социална политика, заплати, борба с лошите работодатели, но по начин, по който е твърде лесно да им се отвърне просто „вие ли сте социални, като при вас държавата фалира”. В опозиционните си дейности БСП могат да се похвалят предимно с оттегления проект за продължаване на разрешенията за строеж в земеделски земи – внесен от властта, наречен лобистки и в крайна сметка оттеглен от ГЕРБ. И с операцията „запазване на парите за прослужено време” в работните заплати – акция на Валери Симеонов, отново спряна от ГЕРБ и Бойко Борисов, поне засега. И твърде вероятно не заради БСП, а заради това, че никоя власт, особено тази на Борисов, не иска да се кара със синдикатите. Или поне не много. Левицата, предимно на думи, застана опозиционно в говоренето и в гласуванията на най-спорните законодателни действия – промените в НПК и в Закона за съдебната власт. За които има обосновани предположения, че – да кажем – се харесват например от главния прокурор. Да, левицата говори против промените и не ги подкрепи. Точно в ключовия момент обаче някак „забрави”, че е избрала президент, иначе много „неин“, та да вземе да го призове за някое вето например. Наложи се това са вършат извънпарламентарните партии. За ползване на инструмента със сезиране на Конституционния съд не се чува някой да говори. А БСП имат нужния брой подписи, за да свършат такава работа. Ако смятат, че има защо. На целия този фон засега работата на БСП като опозиция с цели 80 депутати изглежда повече като изпускане на пáра в свирката. Въртене на полупразни обороти с редки реални попадения, които наистина да притеснят ГЕРБ. Опити за популистко надскачане с ГЕРБ, а понякога за успех в това начинание трябва да скачаш твърде високо. Защото като „дясното” управление говори за забрана на приватизацията, БСП трудно може да скочи по-високо. А като скочи по някоя подобна тема – някак изглежда несериозно дори и позицията да звучи разумно. Каквато е ситуацията с критиките на БСП, че властта с намесите си във военни дружества, при това частни, съсипва изобщо тази индустрия у нас. Или ако не нея конкретно и мащабно, то поне реномето й... Друг е въпросът, че оставянето на това говорене от ГЕРБ некоментирано е срам за която и да е опозиция в която и да е европейска страна с отворена и конкурентна икономика. Само че подобна позиция няма да се хареса на онези, които се очаква да гласуват, но още страдат по Съветския съюз например... Според политическата теория опозицията е част от управлението на страната – просто защото от нея се очаква да е коректив и спирачка, когато може да бъде такава. Нашата родна актуална парламентарна опозиция в момента играе ролята на завеса покрай случки като избора на нов ВСС, но и на кречетало, когато от някоя тема могат да се извлекат (съмнителни като потенциал за успех) публични дивиденти. Но някак не много често звучи като алтернатива. А вече минаха месеци от изборите. А, да, иде председателство. Ще се пази „стабилността“. От всички...", "date": "2017.12.27", "title": "Пáра в свирката"}
{"url": "http://clubz.bg/62290-plevneliev_prehodyt_ne_e_svyrshil_shtom_todor_jivkov_e_na_korica_za_naj_znachimite_lichnosti", "text": "Преходът в България не е приключил, защото обществото още е разделено за равносметката за социализма. Това каза в реч, посветена именно на края на прехода, бившият президент Росен Плевнелиев. Той говори пред участниците във втората годишна среща на \"Милениум клуб\", който обединява българи, родени след 1981 г., живеещи и работещи по света.  Според държавния глава в периода 2012-2017 г. все още има много българи, които вярват, че по време на социализма е било сигурно, спокойно, докато други знаят, че че е имало диктат на комунистическия режим и на тайните служби, съществували са лагери. По думите му обща равносметка за миналото няма как да има, докато не се обработят досиетата на комунистическите служби и целия режим - нещо, което у нас още не е факт.  Плевнелиев обяви, че на България й трябва и национална стратегия с хоризонт 2030 г., в която целите да бъдат  По думите му обаче наследникът му на \"Дондуков\" 2 Румен Радев не се интересувал от темата.  По думите му в сблъсъка между национализъм и популизъм, от една страна, и патриотизъм, от друга страна, една голяма част от националистите и популистите, не само в България, по-скоро служат на чужди, отколкото на национални интереси. Плевнелиев каза още, че не може да има прогрес, когато се строят бариери и граници, а не само у нас, а и на глобално ниво има ненаучени уроци от историята. ", "date": "2017.12.27", "title": "Плевнелиев: Преходът не е свършил, щом Тодор Живков е на корица за най-значимите личности"}
{"url": "http://clubz.bg/62288-kak_1_milion_izchezna_v_kofi_za_bokluk", "text": "В началото на декември 2016 г. само за няколко дни в различни части на Варна пламват няколко автомобила. Два от тях изгарят напълно. Проведеното разследване показва, че причина за инцидентите е нарушен договор за събиране и извозване на битовата смет в града, за което общинската администрация си е затваряла очите. По-късно се оказа, че освен четирите изгорели леки коли щетите, нанесени на данъкоплатците във Варна, са поне 1 млн. лв. \"Безплатно\" саниране. Я пак?! Изпълнител на обществената поръчка за събиране и извозване на битови отпадъци в града е акционерното дружество „ЗМБГ“. Договорът с него е от юни 2016 г., но реалното му изпълнение започва половин година по-късно. Той е на стойност 61 млн. лв. за пет години и обхваща пет района на града, както и близкото с. Звездица. Неразделна част от договора са техническите спецификации на възложителя и изпълнителя. Изискванията на община Варна, заложени в документите за организиране на процедурата по възлагане на обществената поръчка, са  . От техническото предложение на „ЗМБГ“ за изпълнение на поръчката става ясно, че това условие е прието без резерви. След като печели наддаването и подписва договор с кмета на Варна Иван Портних, компанията започва разполагането на 6 хил. контейнера. Контейнерите са из града и хората забелязват една разлика – не са от метал, те са пластмасови. Тяхната цена е точно 338 лв. В същото време най-ниските оферти за метални контейнери тип „бобър“, предлагани от няколко български фирми, са за около 510 лв. за брой. Това означава разлика от над 170 лв. за един контейнер, или над 1 млн. лв. за всички 6 хил., разположени във Варна в изпълнение на поръчката, спечелена от „ЗМБГ“. При класирането на участниците в търга за поддръжка на чистотата във Варна първите две места са заети от „Консорциум Варна 1“ и „ЗМБГ“ – и двете свързани с братята Кирил и Георги Домусчиеви. В обявената процедура Варна беше разделена на пет зони, но фаворитите не се състезаваха заедно за нито една от тях. В „Консорциум Варна 1“ влизат дружествата „Ай Ес Ви трейд“ и „Нелсен чистота“. Първото е собственост на две физически лица, но от публикуваните финансови отчети става ясно, че се финансира от свързаното с Домусчиеви „Есте пропъртис“. През 2009 г. то е отпуснало заем от 9.7 млн. евро на „Ай Ес Ви трейд“, а за контакти е посочен e-mail с разширение huvepharma.com, което съвпада с името на компания от групата на двамата братя. „ЗМБГ“ АД също има връзки с Домусчиеви. В капитала с 40% участва дружеството „Бул инвест груп 2009“, което е собственик на футболния клуб „Лудогорец“. Най-близкият конкурент на победителите е обединението „Грийн партнърс БКС“ (свързано с Румен Гайтански-Вълка). Цените, предложени от него, са с около 40% по-ниски от тези, които в края на краищата предпочита местната администрация във Варна. За петгодишния период на сключения договор това прави разлика от близо 20 млн. лв., или около 10% от средногодишния бюджет на Варна за последните три години. Веднага след избухването на скандала в неофициален отговор на въпрос, поставен от репортер на БНР, кметът на Варна Иван Портних обяснява, че пластмасовите контейнери са били поставени „временно, до изработване на металните“. Неговата версия за случилото се обаче прави видимо смущаващо разминаването в отговорите, които различни представители на общинската администрация във Варна дават на един и същи въпрос. В обяснението си за причините, довели до подмяната на договорените метални контейнери с пластмасови, зам.-кметът на Варна Тодор Иванов твърди, че   С цел естетизация на градската среда и намаляване шумовото замърсяване при обслужването на контейнерите за битови отпадъци, „в определени микрорайони“ били поставени пластмасови съдове. Тяхното поставяне било прецизирано от районните администрации, като в районите с преобладаващо отопление на твърдо гориво били поставени метални контейнери. Проверка на територията на район „Одесос“, както и на „Приморски“, край магистралата Варна–Златни пясъци, дълга около 20 км, в кварталите край нея и на територията на туристическите комплекси „Св. св. Константин и Елена“ и „Златни пясъци“, показва, че там всички контейнери са от по-евтиния тип – полиетиленови, а не метални. Писмена справка, подписана от зам.-кмета на Варна Тодор Иванов, сочи, че металните и пластмасовите съдове струват съответно 450 лв. и 429 лв. с ДДС. С други думи, разлика в цената на полиетилена и обработената, горещо поцинкована ламарина почти няма. Цените, цитирани от Иванов, са посочени от изпълнителите на обществената поръчка „ЗМБГ“ АД и „Варна – 1“ ДЗЗД. Дали община Варна е проверила тяхната достоверност, от писмото на Иванов не става ясно. Цената от 338 лв. за един пластмасов контейнер, цитирана по-горе, е записана в постановление на Варненската окръжна прокуратура от 14 март т.г. по повод разследването на запалени от горящи пластмасови съдове автомобили в централния район „Приморски“. За разлика от общинската администрация прокуратурата винаги проверява информацията, която й се предоставя.", "date": "2017.12.27", "title": "Как 1 милион изчезна. В кофи за боклук"}
{"url": "http://clubz.bg/62287-bansko_ili_za_lyubovta_na_dyrjavata_kym_maloimotnite_grajdani_na_kipyr", "text": "Всеки ден си има тема, към която е насочено медийното внимание и за утрешния 28 декември това ще е дали Министерският съвет ще разглежда въпроси, свързани с Националния парк Пирин и концесията за ски съоръженията в него.   Община Банско предложи през 2013 година изменение в плана за управление на националния парк, разрешаващо строителството на ски писти и съоръжения в зоните за туризъм и за опазване на горите, нещо, което сега е забранено.  . По време на кабинета \"Борисов 2\" през 2015 година въпросът пак беше разглеждан, но   че това предложение трябва да бъде подложено на екологична оценка преди да се гледа от МС, спря приемането на изменението.  и вече той настоява за приемане на изменението на плана, при това без екологична оценка. Патриотичният блок даже неформално заплашва да напусне управлението, ако не се разрешат нови сечи и строителство в Национален парк Пирин. Валери Симеонов vs Бойко Борисов: Не искам да го виждам! Същата е историята и с изменението на концесионния договор. През 2015 година комисия, назначена от министър-председателя, предложи   Тогава от Реформаторският блок се притовопоставиха да се дадат нови територии на собственика на фирмата концесионер -   . Даже през 2016 година тогавашният екологичен .   В края на 2017 отново представители на Обединените патриоти – вицепремиерът Валери Симеонов и екологичният министър Нено Димов, представиха в МС , която да се даде на г-н Георгиу срещу двукратно   за година. В национален план предложението за увеличаване на плащането не стоеше толкова логично – само преди месец, същият кабинет поиска за 4 плажа между 0,8 и 9,30 лв, на кв.м. за година, при това без да може концесионерът да строи върху тях или 300 пъти повече.  Новата концесия за Банско като държавна помощ  ескалира до тежки думи за преосмисляне на коалицията, ако на 28 декември Министерският съвет не разреши изсичането на вековните мурови гори в Пирин и новото строителство.  , или сам  . От ноември, когато започнаха новите дискусии за Пирин, стана ясно, че концесионерът не може да получи и един квадрат повече за застрояване в рамките на действащия договор, защото трикратно е увеличил инвестицията си в ски зоната над договореното в концесионния договор.   и след това изисква нова концесия. В дните преди Коледа  в писмо, че всяко изменение на плана за управление, свързано с туристическо развитие, трябва да бъде прието след процедури за екологични оценки съгласно директивите на Съюза. На кого са нужни опашките в Банско? Масло в целия случай се налива от подозренията на екологичните и туристически организации, че  . Крещящ пример е  , собственост на Министерството на спорта. Кабинетът \"Орешарски\" инвестира 280 000 лева в ремонт на долната му станция, но така и не плати десетократно по-малката сума за възстановяването на счупените му стълбове. . Изглежда странна и липсата на реакция от техният собственик – същият безработен кипърски грък Георгиус  Георгио. Позициите на природозащитните организации по темата Пирин е ясна: От коалицията \"За да остане природа в България\" вече заявиха, че  . В предварителният дневен ред на заседанието на Министерския съвет за 28 декември липсва точка за Национален парк Пирин. Дали ще има извънредна такава точка - ще разберем утре. Във всеки случай природозащитниците са обявили присъствие на площада пред МС от 8.30 сутринта, защото знаят, че  .  Новата концесия за Банско като държавна помощ На кого са нужни опашките в Банско?", "date": "2017.12.27", "title": "Банско. Или за любовта на държавата към малоимотните граждани на Кипър"}
{"url": "http://clubz.bg/62282-hari_kejn_bi_22_godishen_rekord_na_alyn_shiyryr", "text": "В деня на отварянето на подаръците в Англия, Boxing day, националът и лидер на \"Тотнъм\" Хари Кейн си направи страхотен дар. Асът заби хеттрик за победата на \"шпорите\" над \"Саутхемптън\" на \"Уембли\" с 5:2 и подобри рекорд на великия Алън Шиърър за брой попадения за една календарна година. Кейн има вече 39 гола за 2017-а. Шиърър остана №2 в тази класация с 36-те си опънати мрежи във вече далечната 1995 г., когато играе за \"Блекбърн\". Хари Кейн направи поправката още с първото си попадение в 22-ата минута. След това наказа \"светците\" в 36-ата и 67-ата. Другите два гола за \"Тотнъм\" добавиха Деле Али и Сон Хюн-Мин. А Кейн ще запомни 2017-а с още нещо - той завършва годината с 57 \"паднали мишени\", ако броим головете му във всички турнири и за националния тим на Англия. Така той изпревари Лео Меси и Кристиано Роналдо. За първи път от 2009 г. играч, различен от двамата великани на съвременния футбол, е №1 в най-големите 5 футболниш страни в Европа - Испания, Англия, Германия, Италия и Франция. А вторият ден на Коледа не донесе радост на феновете на \"Манчестър Юнайтед\", които не видяха победа на тима си в трети пореден мач. \"Червените дяволи\" се добраха до 2:2, след като губеха с 0:2 на \"Олд Трафорд\". Изравнителният гол вкара Джеси Лингард в добавеното време. На другия полюс са \"Ливърпул\" и \"Челси\", които си доставиха още празнично настроение, като биха съответно \"Суонси\" и \"Брайтън\" с 5:0 и 2:0. Ако днес \"Манчестър Сити\" бие \"Нюкасъл\", ще дръпне с 16 точки пред \"Юнайтед\" на върха. На 1 пункт зад \"червените дяволи\" е \"Челси\", а топ 4 допълва \"Ливърпул\", който е на 5 т. след втория.", "date": "2017.12.27", "title": "Хари Кейн би 22-годишен рекорд на Алън Шиърър"}
{"url": "http://clubz.bg/62294-2018_g_ochakvanite_naj_dobri_seriali_trejlyri", "text": "Дали идващата година ще донесе донесе такова разнообразие от качествени телевизионни сериали – дебютиращи и завърнали се, както изтичащата? Добрата новина е, че предстоящата 2018-а също предлага изобилие от стари и нови поредици – и те започват да се появяват още през януари. От завръщащите се „Западен свят“ и „Лутър“ до предстоящия хит на „Нетфликс“ Altered Carbon (по романа „Суперкомандос“ на Ричард Морган), ето някои от сериалите, които според „Индипендънт“ е добре да не пропуснем през 2018-а. Вторият сезон на „Американска криминална история“ ще се заеме със смъртта на модния дизайнер Джани Версаче, причинена от серийния убиец Андрю Кунанан. С участието на Пенелопе Крус, Едгар Рамирес и Рики Мартин (да, същият), деветте епизода – основаващи се на биографичната книга на Морийн Орт – изглеждат готови да завладеят въображението зрителите по цял свят, точно както и „Народът срещу О‘ Джей Симпсън през 2016 г. Очаквайте през януари.     Предпоследният сезон на отдавна излъчваната американска шпионска драма „Вътрешна сигурност“ ще ни покаже завръщането на Кери Матисън във Вашингтон, за да поеме администрацията на президента Кийн (Елизабет Марвел). Това се случва след неуспешния опит за убийство на президента във финала на шестия сезон, довел до ареста на над 200 членове на разузнавателната общност. Участват също Манди Патинкин и Ф. Мъри Ейбрахам. Очаквайте през февруари.     В тази поредица от 10 епизода – първата копродукция между „Скай“ и „Амазон“ – има римляни, „диви“ британски племена и отмъщение. Действието започва през 43 от н.е., а надеждата явно е да бъдат привлечени феновете на „Игра на тронове“. Очаквайте през февруари.     Базирана на киберпънк ноар романа на Ричард Морган, тази дистопична адаптация показва свят, в който човешкото съзнание може да бъде съхранявано в дигитален вид, а телата (наречени „ръкави“) са станали взаимозаменяеми и така на практика хората могат да живеят вечно. Сериалът разказва историята на един възкресен войник (в ролята Джоел Кинаман), който трябва да открие убиеца на човека, който го е съживил. Очаквайте през февруари.     Втората половина на сезон осем ще започне след събитията от най-скорошния епизод, в който стана ясно, че един от най-отдавнашните герои на сериала е бил ухапан и ще умре в най-скоро време. Чудесно. Очаквайте през февруари.     Все още знаем твърде малко подробности за новите приключения на титулярната супергероиня в изпълнение на Кристен Рут, но едно нещо, което феновете могат да очакват във втория сезон на „Джесика Джоунс“, е шокиращото връщане на умопомрачителния злодей Килгрейв, изигран от Дейвид Тенънт. Очаквайте през март.     Детектив Сага Норен се завръща за още един финален сезон – ще гледаме София Хелин в нови епизоди, които изглеждат тематично същите като предишните, ако съдим по трейлъра, включващ жена, убита с камъни, и престрелки с автоматично оръжие из Копенхаген. Очаквайте напролет. След като дебютира с един от най-завладяващите първи сезони в последните години, сериалът на HBO „Западен свят“ – телевизионна версия на филма от 1987 г. – остави посетителите на атракциона от заглавието в опасност, предизвикана от роботска революция. Евън Рейчъл Уд, Ед Харис и Танди Нютън отново са в играта. Очаквайте напролет.     Не е известно много за новия сезон на хитовия сериал на Нийл Крос, в който Идрис Елба влиза в ролята на мрачния детектив – без съмнение, за да се изправи срещу някои смъртоносен психопат, развилнял се из Лондон. Очаквайте през втората половина на 2018 г. Три години след разочароващия втори сезон на криминалния сериал на Ник Пизолато, в който Колин Фарел и Рейчъл Макадамс замениха Матю Макконъхи и Уди Харелсън, поредицата се завръща с носителя на \"Оскар\" Махершала Али и Кармен Еджого в главните роли. Очаквайте през втората половина на 2018-а.  ", "date": "2017.12.27", "title": "2018 г.: Очакваните най-добри сериали (ТРЕЙЛЪРИ)"}
{"url": "http://clubz.bg/62295-znaete_li_che_lichni_danni_ot_karti_za_zarejdane_na_elektromobil_se_kopirat_za_minuti", "text": "15 000 хакери от Компютърния клуб на хаоса откриха днес 4-дневния си конгрес в Лайпциг под мотото “Да направим нещо!”  Клубът е най-големият в Европа, а конгресът се провежда за 34-и път. След 4 последователни години в Хамбург домакин на форума тази година за пръв път е  Лайпциг. Ако някой мисли, че членовете на въпросния клуб са се обединили около идеята да атакуват глобалната мрежа, греши. Те тълкуват понятието хакер според първоначалното му съдържание – бързо намиране на техническо решение на възникнал проблем в глобалната мрежа. Членовете на Компютърния клуб на хаоса са компютърни специалисти. Основната им цел е да бият тревога при уязвимост на сигурността в интернет, както и да дават препоръки за защита на личните данни. Основната тема днес бяха пролуките при зареждане на електромобилите. Делегатът Матиас Далхаймер оповести, че предоставяните на клиенти карти за зареждане на електромобили много лесно могат да се копират и манипулират. Още по-сериозният проблем бил, че поради липса на надеждна защита хакери били в състояние да поемат контрола на цели зареждащи станции на електромобили. Преди да оповести публично слабите места, той е осъществил контакт със собственици на установки за зареждане на електромобили, за да ги предупреди за проблема. За жалост никой от отговорните лица не е приел да го изслуша, препратили го само до отдел \"Клиенти\". Изнесеното от Далхаймер, който е известен германски учен в областта на компютърната сигурност, беше потвърдено от представител на най-голямото сдружение на уравителите на станции за зареждане на електромобили \"New Motion\". Напълно възможно било копирането на карти за зареждане.  Медийният специалист Тим Прайтлоув призова към утопично мислене: От своя страна известният берлински блогър Маркус Бекедал заяви: Работата на конгреса продължава през следващите три дни с обсъждане на теми по панели – слабите места на компютърната техника, опасностите при ползването на интернет, защита на данни и актуални политически теми, свързани с компютърната сигурност.  ", "date": "2017.12.27", "title": "Знаете ли, че лични данни от карти за зареждане на електромобил се копират за минути?"}
{"url": "http://clubz.bg/62285-pristrastqvaneto_kym_smartfonite_e_realno_kakto_i_svyrzanite_s_nego_riskove_ot_psihichni", "text": "Търсенията на \"пристрастяване от телефон\" в гугъл са нараснали силно през последните пет години, както и на \"зависимост от социалните медии\", пише \"Форбс\". Двете са напълно свързани особено за младите хора, които вероятно не прекарват времето си като играят шах на телефона си, дори не говорят по него, а са основно в социалните медии. Според все повече изследвания изглежда все по-доказано, че свободно време, прекарано по този начин, е свързано с пристрастяване. Още по- притеснително е, че това пристрастяване води до сериозен риск от някои психични заболявания. Миналия месец в   бяха публикувани резултатите от интересен експеримент - преподаватели в две бизнес училища в Италия и Франция поставят като изискване за своите курсове студентите им да изкарат един ден без телефоните си. Повечето от студентите, които са могли да планират в кой ден ще се откажат от телефона си, са изпитали някаква степен на безпокойство и тревога. Не са знаели какво да правят с повечето свободно време - от закуската до возенето в градски транспорт. Те забелязват колко често хората проверяват телефоните си. Един от студентите посочва, че негов приятел е проверил телефона си четири пъти за 10 минути. Те отбелязват и че вероятно и те изглеждат така обикновено. , проведено по-рано в САЩ, което също включва млади хора да се откажат от телефоните си, стига до изводите, че те се справят по-зле с психически задачи, когато са без апаратите си и имат физиологични симптоми като увеличаване на кръвното налягане и сърцебиене. Чувстват и загуба заради липсата на телефоните си.  от миналия месец разглежда риска от депресии и самоубийства сред тийнейджърите напоследък. Центърът за контрол и превенции на болестите на САЩ отчита ръст в процента и на двете в периода 2010-2015 г. като момичетата са по-рисковата група. При тях процентът на самоубийствата е скочил с 65 на сто през последните пет години. Броят на момичетата с тежки депресии се е увеличил с 58%.  Авторите на новото изследване са опитали да разберат какво причинява тези обезпокоителни тенденции. Въпреки че е само корелация, екипът открива силна връзка между душевното здраве и бума на \"активностите в новите медии\". Близо 48 на сто от тези, които прекарват пет или повече часа пред техните телефони - много време - са мислели за самоубийство или са правели планове за него. От тези, които прекарват по един час в активности с телефоните си, само 28 на сто са имали подобни мрачни замисли. Нито една друга променлива като напрежение в училище или у дома, финансови проблеми вкъщи, може да има значимост за ръста на менталните проблеми. Интересно, тийнейджъри, които прекарват повече време като спортуват, пишат си домашните или се срещат с приятели в реалния живот, или ходят на църква са с по-малък риск от депресии или самоубийства. Проблемът е, че тийнейджърите вече не прекарват време като водят дълги разговори по телефона както преди десетилетия, а са в инстаграм или в снапчат. Това е опасен начин за прекарване на времето. Сравненията, които се пораждат, когато се гледа живота на другите хора онлайн, който често е много напудрен и заблуждаващ, се смята, че са така потискащи в социалните мрежи. \"Увеличаването на психичните проблеми при тийнейджърите е много притеснително\", казва Туенг. \"Те ни казват, че се борят и трябва да приемем това сериозно\", смята тя. Друго  , представено в края на ноември 2017 г. на конференция на Радиологическото общество на Северна Америка, е посветено на анализ на мозъците на тийнейджъри, които влизат в категорията на пристрастени от смартфони или интернет. Авторите откриват някакви разлики в химическия състав в мозъка, по-точно в процентното отношение на невротрансмитера  GABA  към другите невротрансмитери. Любопитно е, че когато тийнейджърите минат през тежка терапия на когнитивното поведение за тяхното пристрастяване, химическият състав в мозъка се променя и се привлижава до този при хора, които не са пристрастени.", "date": "2017.12.27", "title": "Пристрастяването към смартфоните е реално. Както и свързаните с него рискове от психични болести"}
{"url": "http://clubz.bg/62283-jelqznata_cyrkva_v_istanbul_nov_jivot_sled_6_godini_restavraciq", "text": "Българската желязна църква „Св. Стефан” в Истанбул посреща Стефановден напълно обновена след продължилата близо 6 години реставрация, съобщи БНТ. Официалното откриване на обновения храм ще е на 7 януари, когато вселенският патриарх Вартоломей и българският патриарх Неофит ще служат заедно в църквата. Неотдавна премиерът Бойко Борисов съобщи, че той също е поканен на събитието от турския президент Реджеп Ердоган. Желязната църква „Св. Стефан” е сред архитектурните бижута на Златния рог в Истанбул от 1898 г. до днес заради уникалната си конструкция. С годините обаче водата сериозно е подкопала основите на храма и железните колони са проядени от ръжда и корозия. Това се оказва най-сложното и тежко изпитание пред архитектите и реставраторите, разказва БНТ. Според реставратора Халюк Йозгюдер храмът е бил застрашен от разрушаване.  По време на продължителната работа 72-годишният Халюк получава сърдечно заболяване. Губи и два от пръстите си, но не се отказва от проекта:  През 2018 г. се навършват 120 години от построяването на църквата. Конструкцията й е уникална и заради това, че тя е сглобявана, след като различни нейни части са пристигали в Истанбул по вода. Според турския екип реставратори сега на храма \"Св. Стефан\" е гарантиран още поне век и половина живот.   ", "date": "2017.12.27", "title": "Желязната църква в Истанбул - нов живот след 6 години реставрация"}
{"url": "http://clubz.bg/62281-sledkoledno_zavryshtane_bez_kamioni_po_pytishtata_ot_14_do_20_ch_dnes", "text": "Камиони с тегло над 20 тона няма да могат да се движат по магистралите и най-натоварените пътища в страната от 14 до 20 ч днес, съобщиха от Агенция \"Пътна инфраструктура\". Мярката е заради очакваното в последния почивен ден след Рождество Христово натоварено движение, тъй като хората се прибират за двата работни дни, които отстават до края на годината - 28 и 29 декември. Честита Коледа от Столичната община - 8 дни паркиране без пари Ограничението важи за всички автомагистрали и за следните пътища: За улеснение на трафика през Владая днес от 10 до 20 ч., ще има две ленти за прибиращите се към София по път I-1 (Е-79). Временната организация е от км 278+910 до 282+038 и от пътен възел „Даскалово“ до кръстовище „Драгичево“, казват още от пътната агенция. Тази мярка е в помощ на шофьорите, които се завръшат в София. Предупреждение за водачите има и за очаквани на места мъгли и ниска видимост. В Югоизточна България се очаква мъглата да се задържи през целия ден. Автомобилите трябва да са подготвени за път в зимни условия, въпреки сравнително високите декемврийски температури.  ", "date": "2017.12.27", "title": "Следколедно завръщане: без камиони по пътищата от 14 до 20 ч днес"}
{"url": "http://clubz.bg/62289-obama_v_intervyu_za_princ_hari_bezotgovornostta_v_socialnite_mreji_e_opasna", "text": "Бившият американски президент Барак Обама даде едно от редките си интервюта, откакто напусна Белия дом миналия януари, не на кого да е, а на принц Хари. Петият в редицата наследник на британската корона е сред гост-водещите на коледните предавания на Радио 4 - програма на  Би Би Си. Интервюто, условно, е в две части - сериозна и лична. В първата Обама предупреждава, че безотговорното използване на социалните медии е опасно. По думите му злоупотребата с послания през тези комуникационни канали  Бившият президент не споменава името на наследника си в Белия дом Доналд Тръмп, въпреки че действащият държавен глава на САЩ е изключително \"плодовит\" потребител на туитър, припомня Би Би Си.  Обама подчертава обаче, че именно хората, които са на властови позиции, трябва да бъдат внимателни към поведението си в социалните мрежи. По думите му една от големите опасности е в това, че в бъдеще фактите ще бъдат все по-пренебрегвани, а хората ще четат и слушат само неща, които съвпадат със собствените им убеждения и вярвания.  Според Обама големият въпрос е как да бъдат използвани комуникациите и технологиите по начин, по който да бъде допускан и стимулиран плурализмът, различните гледни точки да са достъпни, без това да води до \"балканизация\" на обществата. (балканизация е термин, който се ражда през 20-те години на 20 век заради геополитическото фрагментиране на Балканите след разпада на Османската империя. Самият термин произхожда от името на полуострова, но балканизация има и в Африка, например - б.р.).  Според бившия президент всеки, който реши да влиза в политиката, трябва да си дава сметка за предизвикателството да си постоянно под прожекторите на обществения интерес, близките ти да се окажат уязвими заради позицията ти, а това не е особено приятно. Ако решиш да жертваш спокойствието си, то наградата за това, която си струва, е да донесеш позитивна промяна за колкото може повече хора, казва още бившият президент на САЩ. Той определя въвеждането на здравната реформа, известна като \"Обамакеър\" като най-голямото си постижение - защото 20 милиона американци повече вече имат здравни застраховк. Обама казва още, че е оптимист за бъдещето, без да подценява проблемите, пред които се изправя светът.  \"Личните\" отговори на бившия президент пред принца са още по-любопитни. На въпрос как се е чувствал, когато е трябвало да сдаде властта на един от най-върлите си противници Доналд Тръмп, отговорът на Обама е: Същевременно Обама признава, че през последния си ден в Белия дом е изпитвал смесени чувства. От една страна е изпитал доволство, от друга е бил загрижен, че не е успял да свърши висчко, което си е поставил за цел. На въпрос дали е бил облекчен, че президентването му е приключило, отговорът е: А какво му липсва най-много? На питане какво сега е по-различно, след като се събуди, експрезидентът казва:  На констатация на принц Хари, че  Обама е изградил бърза кариера на политик, отговорът е:  Ето защо в началото гледал на политическата си кариера и известността като на нещо нереално: В серия от лексиконни блиц въпроси принцът успява да разкрие и някои спортни и музикални предпочитания на Обама - например, че предпочита музиката на Арета Франклин пред тази на Тина Търнър, както и че между настоящата звезда от НБА Леброн Джеймс и легендата Майкъл Джордан - предпочита втория.  Бившият президент на САЩ признава също, че по отношение на бъдещите си планове е \"обсебен\" от идеята за подготовка на следващото поколение лидери. Според Обама светът понастоящем по редица начини е по-здрав и богат, отколкото е бил някога.  ", "date": "2017.12.27", "title": "Обама в интервю за принц Хари: Безотговорността в социалните мрежи е опасна"}
{"url": "http://clubz.bg/62286-sasht_nalojiha_orqzvane_na_byudjeta_na_oon", "text": "Орязване на бюджета на ООН за 2018-2019 година с една четвърт - за това настоява представителската на САЩ в организацията Ники Халей, съобщи Си Ен Ен.  По думите й САЩ са настоявали за орязване на сумите с 285 милиона долара в сравнение с бюджетната рамка за 2016-2017 г. Анонсът от САШ надвишава с над 80 милиона долара заявката за намаляване на харчовете, направена през октомври от Генералния секретар на ООН Антонио Гутереш. Двугодишният бюджет на ООН е около 5,5 милиарда долара и приносът на САЩ е най-голям в сравнение в всички други държави членки. Халей обаче не споменава как намаляването на сумата ще се отрази на вноската на САЩ.  Говорител на Гутереш потвърди, че Генералната асамблея на ООН е одобрила орязване на бюджета със сумата, за която настоява Халей. Според Си Ен ЕН в новото споразумение е заложено намаляване на разходите и преразглеждане на мисиите в Дарфур и Хаити. Ще бъдат гарантирани обаче плащанията за мисиите на ООН в Либия, Йемен, Колумбия, Афганистан, Ирак, както и ще бъде създадена мисия в Мианмар. Държавният секретар на САЩ Рекс Тилърсън обяви неотдавна, че действията на властите в Мианмар срещу племето Рохинджа е \"етническо прочистване\". “Най-преследваното малцинство“ –  историята на рохинджа Анонсът от Ники Халей идва след като ООН гласува против САЩ за решението да признаят Йерусалим за столица на Израел. В резултат САЩ наложиха вето за първи път от години в Съвета за сигурност на ООН. След като страните в ООН одобриха резолюцията срещу действията на Доналд Тръмп и администрацията му, дипломатката покани на събитие представители само на страните, които не подкрепиха документа за Йерусалим. ", "date": "2017.12.27", "title": "САЩ наложиха орязване на бюджета на ООН"}
{"url": "http://clubz.bg/62293-erdogan_bashar_asad_e_terorist_nqma_mir_v_siriq_s_nego", "text": "Това е заявил турският президент Реджеп Ердоган по време на пресконференция в Тунис, където е на посещение, съобщи англоезичният сайт на турския вестник \"Хюрриет\". И продължил: Турция, редом Русия и Иран, са страни, които претендират да лидират процеса за връщане на мира в Сирия. Москва и Техеран обаче са съюзници на сирийския президент, за разлика от Ердоган, чиято позиция спрямо Башар Асад е по-близка до тази на страните от ЕС и САЩ. Ердоган е говорил от Тунис и за решението на администрацията на САЩ и президента Доналд Тръмп да припознаят Йерусалим като столица на държавата Израел чрез заявката, че ще преместят посолството си там от административната столица Тел Авив. Турският президент обяви решимостта си да продължат усилията Палестина да бъде призната като държава от целия свят.  128 от страните в ООН одобриха резолюция, с която настояват САЩ да преразгледат решението си за Йерусалим. 9 страни гласувата \"против\", а 35 се въздържаха. 21 от страните не участваха в гласуването, припомня \"Хюрриет\". ", "date": "2017.12.27", "title": "Ердоган: Башар Асад е терорист. Няма мир в Сирия с него"}
{"url": "http://clubz.bg/62292-bedstvie_zaradi_bokluk_zastrashava_9_obshtini", "text": "Девет общини от област Пазарджик са пред обявяване на бедствено положение заради криза с боклука. Това съобщи кметът на Пещера Николай Зайчев, цитиран от БНР. В началото на 2018 г. общинските сметища трябва да бъдат закрити, а новото регионално депо край Пазарджик няма оператор, обясни градоначалникът. Това, по думите му, поставя 9-те общини, сред които и Пещера, в рискова ситуация. Към момента към България има наказателна мярка от Европейската комисия за неправилно третиране на отпадъците и до края на 2017 г. у нас трябва да бъдат закрити 113 сметища. Ново депо за твърди отпадъци бе открито през октомври край Пазарджик, но за момента то не функционира. Лентата тогава прерязаха министърът на околната среда Нено Димов и кметът на Пазарджик Тодор Попов. Инвестицията бе 15,8 млн.лв.  ", "date": "2017.12.27", "title": "Бедствие заради боклук застрашава 9 общини"}
