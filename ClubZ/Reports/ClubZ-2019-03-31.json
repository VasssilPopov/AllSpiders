{"url": "http://clubz.bg/81257-ne_iskam_da_ste_kuchki_kakto_e_moderno_vs_mama_raboti_kuchka_koqto_bie_bojko", "text": "С тази изтървана сякаш между другото реплика премиерът Бойко Борисов се обърна към Мария Габриел, която е начело на листата на ГЕРБ за европейските избори, както и за другите кандидати за ЕП. Представянето на 17-те имена беше в неделя в НДК. Сред първите седем кандидат-еводепутати са още две жени - Ева Майдел и Лиляна Павлова. Лиляна Павлова - седма в евролистата на ГЕРБ и СДС. Мария Габриел - водач. Кои са останалите В изказването си пред залата днес Борисов не пропусна и да отбележи, че опонентите от БСП нямат никаква експертиза за евродепутати. Изключение правел единствено Сергей Станишев. Една от основните интриги при определянето на водача на листата на соцпартията беше дали отново водъч на листата ще остане сегашният председател на ПЕС или той \"ще бъде изместен\" от Елена Йончева. Станишев не само не взе първото място, но под въпрос е въобще включването му сред кандидатите на БСП за ЕП. Аргументите, с които лидерката на БСП Корнелия Нинова иска да отстрани своя вътрешнопартиен опонент и бивш шеф на БСП, е, че Станишев имал много ангажименти в ПЕС. Корнелия Нинова: Станишев не трябва да е в листата на БСП Корнелия Нинова: Станишев не трябва да е в листата на БСП", "date": "2019.03.31", "title": "\"Не искам да сте кучки, както е модерно\" vs \"Мама работи кучка, която бие Бойко\""}
{"url": "http://clubz.bg/81254-borisov_zadachata_na_oponentite_ni_vdqsno_e_da_rushat_syyuza_ni_i_da_vyrnat_dps_i_bsp_na_vlast", "text": "Задачата на партиите вдясно е да рушат съюза на ГЕРБ и СДС, \"за да върнат ДПС и БСП на власт\". Това заяви премиерът Бойко Борисов при представянето на евролистата на управляващата партия и СДС в неделя в НДК.  Той обяви, че за опонентите им вляво няма да говори, защото не са му интересни (въпреки че след това не пропусна да обсъди известните досега предложения на БСП за ЕП - бел. ред.). Лиляна Павлова - седма в евролистата на ГЕРБ и СДС. Мария Габриел - водач. Кои са останалите \"По ме е яд за вдясно, те се борят за един-двама депуттите и цялата им кампания ще е против нас. Те не се бият с БСП, една дума не казват там. Тяхната задача е да рушат нашия съюз, за да върнат ДПС и БСП на власт\", каза Борисов. Не пропусна да спомене и апартаментите, които \"за хората от БСП на ниски цени не били никакъв проблем\". \"Удариха ни лошо, заслужено си понесохме шамара. Искам оттук да излезем обединени, с ясното съзнание, че сме длъжни да не допуснем тези ретроградни сили да победят\", каза още Борисов. Като се позова на реплика на Александър Йорданов, че имало символика в това, че Корнелия Нинова обичала да се показва на кон. \"Да не допуснем да ни яхнат\", каза Йорданов, който е шести в листата на ГЕРБ и СДС в изборите. Един от семплите ездачи на Конюнктурата  Както и :\"Никога на съм казвал на Мария - Габриел и на Ева - Майдел. Казвам им Неделчева и Паунова, макар че за българите е нормално като се омъжи жената, да вземе името на съпруга си. Но да напомня една поговорка - \"Откъдето е жената, оттам е родата\".  \"Не искам да казвам, че сме идеални, но по-добри все още няма\", завърши със самореклама той. Един от семплите ездачи на Конюнктурата ", "date": "2019.03.31", "title": "Борисов: Задачата на опонентите ни вдясно е да рушат съюза ни и да върнат ДПС и БСП на власт"}
{"url": "http://clubz.bg/81206-koi_sa_bylgarite_izobretili_robot_pomoshtnik_na_invalidi", "text": "Тези дни в София можеха да бъдат видени почти всички \"съучастници\" в разработването на нещо българско и благородно. \"Омнибот\" се казва  , разработено от екипа нашенци. Авторите отбелязват, че българският \"Омнибот\" е два пъти  по-лек е от останалите вертикализиращи устройства, единствен по рода си с 4х4 движение, странично движение, 0-лев радиус на завъртане, компактен и сгъваем за по-лесно транспортиране в леки автомобили и други превозни средства, оптимално улеснен трансфер от и на инвалидна количка, в автомобил, стол или друга мебел. Продуктът позволява най-широк работен обхват на ръцете при достигането на високи рафтове и трудно достъпни отдалечени предмети, необходими при ежедневното самообслужване. \"Омнибот\" е продукт на „Ай Райс Механикс 357“ - изцяло българска компания, изградена от професионалисти в различни области.  е инициатор на проекта - представя се като социален предприемач, баща на 5 деца и мечтател. След нелеп инцидент съпругата му остава прикована в инвалидна количка и се превръща в муза за иновативното изобретение. Грижейки се за нея той се сблъсква от първо лице с проблеми, които преди това не е подозирал, че съществуват. Така среща първия си съмишленик   – Омбрето. Страстта му към високите скорости го отвежда до позицията на главен механик в рали Дакар 2012. Той осъзнава че уменията и опита са значими, ако помагат на хората. След месец към екипа се присъединява и софтуерният инженер , който - по думите на другите - вдъхва живот на Омнибот. Заедно изграждат конструкция, механика и софтуер, каквито - хвалят се - никой не е правил преди тях в помощните средства за хора с увреждания. Дизайнът е дело на , а остава да споменем и  - единствена в България, и един от осемте в Европа специалист по включващ дизайн или дизайн на продукти, предвидени за употреба от хора с увреждания. Към екипа има още:  Към днешна дата компанията е подкрепена и финансирана от професионални български инвеститори, но търси още, за да стигне до производствена фаза. Планира се серийно производство да стартира пред 2021 г., като ще стъпи първоначално на европейския и американския пазар. За хората с увреждания българското изобротоние няма да струва нищо, казват създателите му. Основен клиент са  като в повечето страни те покриват 100% от цената на помощните средства. \"Ай Райс Механикс 357\" се очаква да навлезе в най-високото технологично ниво на пазара за помощни средства за хора с увреждания, който е с размер от 250 млрд евро. Бъдещето е в разработката на изцяло български високотехнологичен завод по стандарт  - индустрия 4.0 с производство на устройството от изцяло рециклирани продукти\", допълва още той.", "date": "2019.03.31", "title": "Кои са българите, изобретили робот-помощник на инвалиди"}
{"url": "http://clubz.bg/81260-rumen_petkov_kym_ninova_ne_gledaj_na_koaliciq_za_bylgariq_kato_na_tehnoimpeks", "text": "\"Скъпа Корнелия, не бива да гледаш на \"Коалиция на България\" като на \"Техноимпекс\". Така се обърна в неделя към лидеркатата на БСП Корнелия Нинова председателят на АБВ Румен Петков. Малките войни явно вляво вече са в ход. След като стана ясно, че името \"Коалиция за България\" ще се ползва на тези избори от АБВ и шестте партии, в които те са в коалиция, Нинова се разгневи във фейсбук. Георги Първанов си връща марката \"Коалиция за България\"  Отговорът на Румен Петков не закъсня. Като той се оплака първо, че Нинова е изтрила коментара му във фейсбук и затова се наложило да го разпространи чрез пресцентъра на партията си. В него Петков не пропуска да припомни на соцлидерката за \"Техноимпекс\".", "date": "2019.03.31", "title": "Румен Петков към Нинова: \"Не гледай на \"Коалиция за България\" като на \"Техноимпекс\""}
{"url": "http://clubz.bg/81261-arabskite_lideri_zaedno_sreshtu_reshenieto_na_trymp_za_golanskite_vyzvisheniq", "text": "Арабските лидери осъдиха решението на президента на САЩ Доналд Тръмп да признае претенциите на Израел за суверенитет над Голанските възвишения, показвайки рядко единство на фона на регионалните разногласия, предаде ДПА, съобщава БТА. \"Ди Велт\": Само глупак може да сравнява Голанските възвишения с Крим В обръщение на откриването на годишната срещата на лидерите на Арабската лига в Тунис саудитският крал Салман заяви, се противопоставя на всякакви мерки, подронващи сирийския суверенитет над Голанските възвишения. Израел завзе стратегическото плато във войната през 1967 г. и го анексира през 1981 г., но това не е получило международно признание. Тръмп призна израелския суверенитет над Голанските възвишения  Тръмп подписа преди дни указ, с който призна Голанските възвишения за израелска територия, по-малко от четири месеца, след като призна Йерусалим за столица на Израел, отбелязва Ройтерс.  Въпросът за Голанските възвишения е сред водещите на еднодневната среща на Арабската лига в Тунис. Президентът на страната домакин Бежи Каид Есебси предупреди, че решението на САЩ ще засили напреженията в региона. Международната общност признава Голанските възвишения за окупирана арабска територия, подчерта Есебси и призова за обединяване на усилията за прекратяване на окупацията и постигане на сигурност и стабилност. Участниците в срещата трябва да покажат на света, че създаването на палестинска държава със столица Йерусалим е залог за регионалната сигурност, каза президентът на Тунис, цитиран от ТАСС. Генералният секретар на Лигата на арабските държави  отправи остри критики към решението на Тръмп и заяви, че \"окупацията е престъпление, а легализирането й е грях\". В проекта за заключително изявление на срещата се казва, че лидерите на Лигата на арабските държави подкрепят Сирия по въпроса за суверенитета над Голанските възвишения и признават правото ѝ да иска връщането им, предаде ТАСС. Според Ахмед Абу Гаит сигурността на държавите от региона е била подложена на сериозни изпитания през последните години, а намесата на Иран и Турция само е засилила и удължила конфликтите в арабския свят. Според генералния секретар с подобна стъпка Вашингтон насърчава подобни незаконни практики от страна на Израел. Емирът на Катар шейх Тамим бин Хамад Ал Тани си тръгна веднага след откриването на срещата. По-късно стана ясно, че в програмата му е било предвидено той да присъства само на откриването, посочва ТАСС.  Пренебрегването на резолюциите на Съвета за сигурност на ООН за Голанските възвишения не е решение, заяви ръководителката на европейската дипломация Федерика Могерини, цитирана от Ройтерс. Тя добави, че решението с две държави е \"единственото изпълнимо и реалистично\". Ние носим отговорността да запазим възможността да се стигне до такова решение, подчерта Могерини. \"Всякакъв бъдещ план ще трябва да признава международно договорените параметри, включително границите от 1967 г. с взаимно договорени размени на територия, както и статутът на Ерусалим като бъдещата столица на двете държави\", добави ръководителката на европейската дипломация. Тръмп призна израелския суверенитет над Голанските възвишения ", "date": "2019.03.31", "title": "Арабските лидери заедно срещу решението на Тръмп за Голанските възвишения"}
{"url": "http://clubz.bg/81262-malshans_za_ferari_v_bahrejn_nov_triumf_za_mercedes", "text": "\"Мерцедес\" спечели втора поредна двойна победа от началото на сезона във Формула 1 - в Гран При на Бахрейн на пистата \"Сахир\". Този път са разменени само местата на пилотите. Люис Хамилтън грабна първия си успех за 2019 г., а Валтери Ботас е втори. \"Сребърните стрели\" обаче имаха огромен късмет заради технически проблеми на големия им съперник \"Ферари\". Хамилтън добре осъзнава това и засипа с похвали и окуражителни думи третия на подиума днес Шарл Льоклер, който потегли от първа позиция и заслужаваше да е първи. Валтери Ботас и \"Мерцедес\" недостижими в Мелбърн Осъзнава го и босът на \"Мерцедес\" Тото Волф, който не се зарадва както обикновено, а едва се усмихна. \"Ферари\" започна да си връща темпото, а както отчете и Хамилтън по радиото на отбора, пред \"Мерцедес\" предстои много работа, ако иска да запази позициите си. Новакът при \"кончетата\" Льоклер не потегли добре и бе изпреварен на старта от Фетел и Ботас, като поне удържа атаката на Хамилтън. Французинът много бързо си върна второто място след грешка на финландеца. Люис също мина пред своя съотборник. Малко след това Льоклер се оказа по-бърз от Фетел, който дори му направи място. Имаше чести промени на местата сред останалите в челото, грешки, проблеми по болидите... В 38-ата обиколка Хамилтън за пореден път атакува Фетел и го задмина, а германецът остана без предно крило, след като се завъртя. Мина през бокса и изостана. Състезанието вървеше към победа на Льоклер, ала той се оплака проблеми в двигателя. Губеше мощност. Така Хамилън бързо започна да топи аванса му и го задмина на 49-ия тур. Младокът видя гърба и на Ботас. В последните обиколки се стигна до инциденти на пистата, така излезе кола за сигурност и състезанието приключи. Макс Верстапен е пети, а Фетел - едва шести. На 14 април е Гран При на Китай.", "date": "2019.03.31", "title": "Малшанс за \"Ферари\" в Бахрейн, нов триумф за \"Мерцедес\""}
{"url": "http://clubz.bg/81258-policiqta_proverqva_zaplahi_kym_borisov", "text": "Полицията проверява публикация в социалните мрежи, в която има отправени заплахи за живота на премиера Бойко Борисов, съобщава БНР. Към момента не е ясно дали заканите са сериозни.  Изясняват се всички детайли около случая. Полицията проверява Теодор Николов от Варна заради отправените от него заплахи във фейсбук, уточни бТВ. В публикацията, която предизвиква проверката, Николов позира с пушка, за която не е ясно дали е истинска. Кадърът обаче предизвиква повече подигравки, отколкото заплахи. Самият Теодор Николов се определя като един от активните протестиращи в последните години. В неговия профил има и видео със заплахи.", "date": "2019.03.31", "title": "Полицията проверява заплахи към Борисов"}
{"url": "http://clubz.bg/81263-karadajy_obvini_gerb_i_bsp_v_dvoen_standart_za_nacionalizma_i_populizma", "text": "ГЕРБ и БСП работят тотално против правата и свободите, дори в нарушение на Конституцията. Това обяви председателят на ДПС Мустафа Карадайъ по време възпоменателен митинг в памет на жертвите на т. нар. ,,възродителен процес\" от 1973 година в село Корница, община Гоце Делчев. Карадайъ обвини ГЕРБ и БСП в двоен стандарт, двойнственост. \"И ГЕРБ, и БСП действат в обратната посока на своите декларации и на решенията на своите политически семейства в Европа. В Европа на конгресите си гласуват и приемат решения в защита на демокрацията, на европейските ценности. Приемат решения да работят против популизмите и национализмите. Но в България с националистите влизат в съглашателство, дори ги включват във властта. Има някаква форма на двоен стандарт, на двоен аршин, форма на двойнственост в поведението на тези хора. И ГЕРБ и БСП залитат в полето на национализма, което е много опасно\", твърди лидерът на ДПС. \"От трибуната на НС зам.-председателят на ПГ на ГЕРБ Красимир Велчев, което за нас означава, че ГЕРБ го казва, че такива събития не са се случвали, че тези хора са се самонаранявали. Те с цялата си наглост ще дойдат и ще искат вашия глас в Корница, в Гоцеделчевския регион, за да може да се възползват от нашия глас и да работят против нас\", продължи Карадайъ.. Според лидера на ДПС, докато другите партии се опитват да покрият скандалите, които създават самите те, докато нямат идеята за развитието на страната, единствено ДПС мислело за решаването на проблемите на хората. Приоритетите на партиите били чиста вода, чиста храна, чист въздух и зелена енергия, високи технологии и включване на свободните и активни граждани в процеса на вземане на решения и в контрола на тяхната реализация, съобщи на избирателите си в Корница той. А на евроизборите трябвало да успеят демокрацията и ценностите. Възпоменание имаше и в Брезница. ", "date": "2019.03.31", "title": "Карадайъ обвини ГЕРБ и БСП в двоен стандарт за национализма и популизма"}
{"url": "http://clubz.bg/81255-djamiite_v_germaniq_sa_pochti_tri_hilqdi", "text": "„Ислямът е част от Германия“, каза още преди няколко години тогавашният президент Кристиян Вулф, с което предизвика ожесточени национални дебати. Но ако някой все още се съмнява в това твърдение (изказвано, впрочем, и преди Вулф от авторитетни политици като Волфганг Шойбле), стига да направи дори и един малък тур из Федералната република, в рамките на който пред очите му ще се изпречат поне няколко минарета. Сравнително доскоро точни данни за броя на джамиите в страната липсваха, но вече съвсем официално се посочва, че те са не по-малко от 2 700, като строителството на нови и нови продължава. Не всички са помпозни като кьолнската, в която е централната джамия на турско-ислямското  сдружение „Дитиб“ и която бе открита тържествено от турския президент Ердоган – някои са почти незабележими. Но така или иначе на разположение на мюсюлманите в Германия са достатъчно възможности да изповядват вярата си – от внушителни храмове като този в Кьолн до скромни помещения в задния двор на някоя къща. Когато през 60-те години на миналия век първите турски гастарбайтери пристигат в Германия, те нито разполагат със средства за строителството на големи джамии, нито пък възнамеряват да се задържат дълго в страна. Затова наемат за нуждите си неизползвани складове или други празни халета, обичайно в не най-представителните градски райони. Днес във Федералната република живеят между четири и пет милиона мюсюлмани от 50 различни държави, като хората с турски произход са най-много – към 75 процента. И вече не се смята за достатъчно да събираш парите за изграждане на храм от дарения след петъчната молитва – средствата се набавят от заможни чуждестранни спонсори или се осигуряват от държави като Турция, Кувейт, Катар и Саудитска Арабия. И броят на джамиите става все по-голям – в провинция Баден-Вюртемберг, например, те за 10 години са се увеличили с 60 процента, в  Берлин отчитат ръст от 20 на сто за същия период. Вярващите мюсюлмани безспорно трябва да са доволни, но не и германците – според представително проучване на института „Форса“ 24 процента от младите хора между 16 и 25 години са против стремглавото нарастване в броя на джамиите. Като опасенията очевидно не са съвсем неоснователни – ако в  Хамбург, например, джамиите (50) междувременно са повече от католическите черкви (42). Федералното правителство от своя страна се опасява за произхода на средствата, които се наливат отвън за строителството на джамии в Германия, и се надява  да постигне споразумение с държавите от Персийския залив -  да оповестяват предварително какви пари възнамеряват да отпуснат за тази цел. Германските власти – както подчерта в края на миналата година външният министър Хайко Маас – биха искали да знаят колко пари се отпускат и за какво са предназначени. Но подобна стъпка няма как да бъде предприета принудително – надеждите са държави като Катар или Саудитска Арабия доброволно да обявят какви дарения правят, за да се избегне подпомагането на религиозни организации, чрез които се разпространяват екстремистки съдържания. С Кувейт подобно споразумение вече е сключени, но федералното правителство така и не съобщава дали до момента е спряло постъпването дори и на едно-единствено дарение оттам. При това подозрения будят съвсем не толкова държавните институции, колкото различните религиозни фондации, подкрепящи строителството на джамии по цял свят с милиарди петродолари. Търсейки начини за установяване на повече прозрачност и контрол по отношение на финансирането на свързани с исляма организации и прилежащите към тях сгради, германските власти изведоха на дневен ред идеята за въвеждане на данък „джамия“ по подобие на църковния данък, плащан от християните. Той би отменил необходимостта да се търсят дарения отвън, но за да бъде наложен, би трябвало мюсюлманските общности и съюзи в Германия да бъдат признати за корпоративни сдружения по смисъла на публичното право, за което предпоставките не са налице – заради нерегистрираната си членска маса те няма как да отговорят на правните изисквания. За целта те би трябвало да са единствено и само религиозни общности, а повечето имат и недвусмислен политически характер.", "date": "2019.03.31", "title": "Джамиите в Германия са почти три хиляди"}
{"url": "http://clubz.bg/81259-nov_problem_s_mashinnoto_glasuvane_nqma_koj_da_sertificira_ustrojstvata", "text": "Централната избирателна комисия ще обяви обществената поръчка за машинното гласуване в рамките на седмицата. Това каза Александър Андреев, говорител на ЦИК, по време на брифинг във връзка с действията на комисията в първите десет дни от нейното конституиране, съобщава БТА. Дали ще има машинно гласуване на предстоящите избори обаче остава силно съмнително. Причината - няма кой да сертифицира устройствата. \"Обществената поръчка се надяваме да бъде обявена в рамките на тази седмица, за да може тези бюрократични срокове, които има в момента да не забавят и да могат да бъдат произведени машините\", обясни Андреев. Машинното гласуване може да ни струва над 60 млн. лева Проблем, по думите му, е отказът на различни компетентни държавни органи да сертифицират и одитират машините. \"Въпросът е оттук нататък да се види как биха могли да бъдат сертифицирани и одитирани, но това е въпрос, който тепърва ще се решава\", обясни Андреев. \"Ние сме изправени пред различни въпроси, които следва да бъдат решени и те не са от компетентността на ЦИК. Това, което е от компетентността на ЦИК, ние ще го направим, за да може да се случи машинното гласуване\", уточни говорителят на ЦИК.", "date": "2019.03.31", "title": "Нов проблем с машинното гласуване: няма кой да сертифицира устройствата"}
{"url": "http://clubz.bg/81256-onova_koeto_trqbva_da_napravim_kogato_toj_se_razhojda_iz_studioto_e_da_mu_dadem_mikrofon", "text": "Роби Уилямс работи над нов албум в звукозаписно студио заедно с отдавнашния си сътрудник, композитора и продуцент Гай Чеймбърс, съобщи Контактмюзик, предава БТА. Съпругата на Роби Уилямс  му забрани да ползва  социалните мрежи Чеймбърс поясни, че 45-годишният Роби често подхожда спонтанно към създаването на нова музика. Затова Гай трябва да е сигурен, че е записал онова, което впоследствие може да се окаже, че действително е много добро.  Освен че работи заедно с Уилямс над новия му диск, Чеймбърс се готви да пусне дебютния си соло албум, озаглавен \"Go Gentle into the Light\", на 3 май. Той ще включва песни, които са записани от Роби, но впоследствие са били преработени от Гай, за да се превърнат в инструментални композиции за пиано.", "date": "2019.03.31", "title": "\"Онова, което трябва да направим, когато той се разхожда из студиото, е да му дадем микрофон\""}
{"url": "http://clubz.bg/81253-sled_11_g_sydyt_zadylji_zelenite_da_se_prekrystqt_da_ne_moje_da_sa_sveja_treva", "text": "След единадесет години партиен и политически живот съдът задължи партия \"Зелените\", днес част от обединението \"Демократична България\" (ДБ), да смени името си. Причината е спор с друга формация със сходно име - \"Партия на зелените\", регистрирана през 2001 г. Парадоксалното е, че още през 2008 година, когато \"Зелените\" се регистрира като политическа формация, съдът не е оспорил наличието на друг субект с подобно наименование.  Прогноза на ЕП: \"Демократична България, “Воля“, „Атака“ и ВМРО - с шанс за по 1 евродепутат И съобщават, че на 21 април ще проведат Национално събрание за промяна на наименованието. Оттам обаче подозират, че това решение не е случайно - а е свързано с предстоящия вот. Докато трае процесът по преименуване и регистрация, \"Зелените\" няма как да участват формално в евровота, насрочен за 26 май. Затова избраните от тях кандидати за евродепутати ще участват в общата листа на ДБ. На 28 март Софийският апелативен съд се произнася по делото за името, а по-късно Върховният касационен съд (ВКС) излиза с финално решение - че не допуска обжалване. Въпреки всички доводи на \"Зелените\" за разпознаваемост, международни членства, редовно явяване на избори и пр., магистратите постановяват смяна на името. И дори тълкуват какво се съдържа в термина \"зелен\", става ясно от поредицата решения, с която Клуб Z разполага. В листата на \"Демократична България\" от името на \"Зелените\" ще се явят: Това са Албена Симеонова (биоземеделец), Росен Богомилов (учител), Тома Белев (природозащитник), Васил Гюров (музикант от група \"Ревю\") и Даниела Божинова (експерт по пряка демокрация). Георги Първанов си връща марката \"Коалиция за България\"  За няколко дни това е вторият случай, свързан с предизборно наименование на партии. БСП и АБВ влязоха в спор, след като партията на президента (2002-2012) Георги Първанов обяви, че ще участва в надпреварата за ЕП под името \"Коалиция за България\" - както социалистите се явяваха много пъти на избори. Георги Първанов си връща марката \"Коалиция за България\" ", "date": "2019.03.31", "title": "След 11 г: съдът задължи \"зелените\" да се прекръстят. Да не може да са \"свежа трева\""}
{"url": "http://clubz.bg/81248-komik_li_shte_e_noviqt_prezident_na_ukrajna", "text": "Украйна гласува днес за новия си президент. Според избирателния план секциите бяха отворени в 8.00 часа и ще работят до 20.00 включително местно време. Централната избирателна комисия регистрира 39 кандидати за президент, съобщава украинската агенция „УНИАН, предава \"Фокус\". Клонинг: появи се Юрий Тимошенко за объркване преди изборите в Украйна  Основните кандидати са сегашният президент Петро Порошенко, който се явява като независим кандидат; Володимир Зеленски, комик, издигнат от партията „Слуга на народа“; Юлия Тимошенко , кандидат на партията „Баткивщина“ и Юрий Бойко, независим кандидат. В социологическите проучвания води Зеленски, следван от Тимошенко и Порошенко, но никой от кандидатите засега не се очаква да събере повече от половината от гласовете и да спечели изборите на първия тур. Украйна е разделена на 199 избирателни района. Приблизителният брой на избирателните секции, според уебсайта на ЦИК, е 29 888. 101 избирателни секции ще работят в чужбина. В същото време, на 31 декември 2018 г., въз основа на писмо от Министерството на външните работи на Украйна, Централната избирателна комисия елиминира 5 избирателни секции в Русия. Според календарния план за дейностите по подготовката и провеждането на президентските избори ЦИК трябва да обяви резултатите от гласуването до 10 април. Ако никой от кандидатите не събере повече от 50% от гласовете днес, 31 март, тогава на 21 април ще се проведе втори тур на изборите с кандидати, които заемат първите две места в първия тур. В случай на втори тур ЦИК трябва официално да обяви изборните резултати до 1 май 2019 г., а встъпването в длъжност на новоизбрания президент трябва да се проведе до 31 май. Преди дни \"Взгляд\" разви в материал петте сценария за провал на комика Зеленски на изборите. \"Ако всичко беше просто, тогава на 21 април 2019 г., след втория тур на изборите, новият президент на Украйна щеше да бъде комикът Володомир Зеленски. Не само рейтингите му говорят в полза на това, но и общата умора на украинския избирател от целия политически елит, благодарение на което стана възможен възходът на човек като Зеленски. Неговият антирейтинг, т. е. броят на онези, които при никакви обстоятелства не биха гласували за него, е 14%, докато Порошенко е категорично неприемлив за половината от избирателите\", отбелязва медията. Все пак, освен баналната победа на Зеленски във втория кръг на президентските избори, има още няколко сценария, които определено си заслужава да бъдат разгледани. – да не възниква необходимост от провеждането на втори тур. След резултатите от първия кръг да бъде обявена победата на Петро Порошенко. Този сценарий е фантастичен - но закоравелите бойци от украинската политическа арена се готвят за него за всеки случай, като твърдят, че Порошенко няма какво да губи и ще направи всичко в името на победата, дори това да означава фалшифициране на резултатите от гласуването, за да запази живота и активите си. Т.е., ще бъде обявено, че той печели над 50% от гласовете на украинците. Нереалистичният характер на този сценарий се дължи не само на факта, че Порошенко (и всъщност никой в Украйна) няма такъв административен ресурс, за да направи своите 15% на 50%. По-важното е, че Порошенко, независимо как се отнасяте към него, преди всичко не глупак. Подобна дръзка измама на избори – дори да беше възможна, би довела до такава протестна експлозия, че вероятно ще завърши с импийчмънт или нов „Майдан“. Подобно нещо може да направи само клиничен идиот.  - Тимошенко и Зеленски излизат един срещу друг на втория кръг, но Порошенко не признава резултатите си, обжалва ги и с помощта на съдиите анулира изборите. Един вид повторение на сценария от първия „Майдан“ от 2004 г., но под нова форма. Всички са недоволни от Порошенко, но докато съдът разглежда делото, той получава възможност за нови комбинации. Но този сценарий също няма смисъл за Порошенко - защото той провокира единствено народни вълнения и ще обедини всички останали кандидати и олигарси срещу него. Това означава, че в крайна сметка Порошенко все пак ще изгуби властта. Чрез използването на сила или с машинации той може и да остане в Украйна, при това ще има добри шансове да отиде в затвора.  за това как Зеленски не влиза в Президентството в Киев: той излиза на втори тур с Тимошенко и го губи от нея. Всички анкети твърдят, че ще се случи обратното и че Зеленски ще спечели с убедителна преднина. Ето защо почти няма шанс, при който той да е стигнал до втория етап на гласуването и да го загуби. Тимошенко, от друга страна, е заемала второ място на президентски избори в Украйна – при това два пъти. Тя все още принадлежи на стария политически елит - и на по-голямата част от украинците им е омръзнало от местните „политици“, които са по-лоши и от горчива ряпа. . Зеленски и Порошенко излизат на втория тур - и тогава Зеленски е отстранен от изборите. За нарушения - например в телевизионното шоу „Слуга на народа\" в деня за размисъл в навечерието на изборния ден. Мястото на Зеленски е окупирано от Юлия Тимошенко. Във втория кръг тя печели срещу Порошенко и става президент. Нереалистичният характер на този сценарий (наред с други неща) се съдържа в това, че отстраняването на Зеленски ще разбърка ситуацията – все някой от останалите претенденти за поста ще уредят „Майдан“с всички последствия за Порошенко.  е вариант на четвъртия. Това означава, че след отстраняване на Зеленски, Порошенко печели изборите, а не Тимошенко. Няма смисъл да се води дискусия – шансовете на Порошенко да спечели мандат са незначителни. Той може да победи Тимошенко само чрез измама. Да, сега някои социологически проучвания дават на бившия премиер във втория кръг минимално предимство пред сегашния президент – 25% срещу 23% - но не трябва да забравяме, че антирейтинга на Порошенко е 50%, а Тимошенко има само 30%. Тя вероятно ще се насочи и към електората на Зеленски, така че победата на настоящия държавен глава на Украйна е изключена. Ако това все пак се случи, Петро ще трябва да се сблъска със същите последици, както в горните сценарии - въстание, сваляне от власт и бягство. \"Така че единствената възможна реалистична, безкръвна и всъщност дори най-добрата възможност за Украйна е победата на Зеленски над Порошенко във втория кръг на изборите. И спокойно прехвърляне на властта от Петро към Володомир. Ясно е, че шансовете за загуба на власт, капитал и дори свободата на настоящия президент на Украйна са много големи. Но в обратния случай никой няма да даде и пукната стотинка за бъдещето му\", завършва \"Взгляд\".", "date": "2019.03.31", "title": "Комик ли ще е новият президент на Украйна"}
{"url": "http://clubz.bg/81246-dostlukyt_na_erdogan_e_na_kolqnoto_vinagi_moje_da_byde_izhvyrlen", "text": "Стремежът да се поддържат максимално добри отношения със съседите е похвален и трябва да бъде подкрепян. За съжаление, този стремеж не е гаранция за постигане на добри взаимоотношения. Поведението на Анкара във връзка с арогантното предизборно изявление на външния министър Мевлют Чавушоглу е само още едно доказателство за това. Арогантността и неуважението и към партньори, и към съперници са дълбоко присъщи на международното присъствие на Турция не от вчера и онзи ден. Но при настоящия режим в Анкара тази арогантност придоби статут на основен принцип в отношенията с външния свят. Българското правителство положи много усилия да посредничи между ЕС и Анкара. София направи трудно приемливи компромиси със своите отговорности и принципи, за да удовлетвори претенциите на Анкара. Някои от тези компромиси бяха недопустими. Оправданието за тях - доколкото може да съществува - бе фокусирано върху необходимостта да се съхрани националната сигурност и да се поддържат максимално добри отношения със своенравния и непредвидим водач на днешната турска държава. Борисов след срещата с турския вицепрезидент: Не се разбрахме (ВИДЕО) Днес очевидно трябва да си припомним старата максима, че достлукът на хора като Ердоган е \"на коляното\" - винаги може да бъде изхвърлен или прекратен. Не зная дали в разработването на сложната материя по Закона за вероизповеданията е имало директни внушения към българските институции от страна на Анкара. Българското правителство отрича това. Не може да бъде отречен обаче силният полупубличен натиск, който ДПС упражни, за да бъдат, ако не опростени, то поне да бъдат отложени дълговете на главното мюфтийство към държавата. Законът бе приет с клауза, допускаща външно финансиране на изповеданията, с което до голяма степен бе компрометиран първоначалният му замисъл. Смисълът на този закон бе да ограничи, по възможност - да премахне практиката изповеданията в България да бъдат контролирани от външни сили. Това е особено важно в случая с ислямското вероизповедание, в което турското министерство на религията - Дианетът - упражнява пряк контрол от десетилетия, включително с безотчетно към българската държава финансиране. От 30 години в България шетат и емисари на фундаменталистки фондации и движения, които подкупват и манипулират съзнанието и поведението на мюсюлмани, особено от уязвими социални общности. Българската православна църква също категорично протестира срещу ограниченията на външното финансиране. Сигурно са много сладки сребърниците от Москва, които превръщат синодалните старци в покорни послушници на чужда воля. За Анкара Дианет е това, което са за Москва газът и газопроводите Законът за вероизповеданията и неговите политически последствия още веднъж демонстрират неутешителната геополитическа реалност, в която се намира България. Ние сме изправени пред все по-координираните амбиции на двете регионални империи - Русия и Турция, решени да наложат своя контрол върху България и Балканите, независимо от нашата принадлежност към ЕС и НАТО. Спорно е коя от двете империи е по-безпринципна и по-нагла в своите властови амбиции. Съседството ни с Турция обаче ни поставя в особено незавидна и уязвима позиция, особено когато силният човек в Анкара реши да изтърси \"достлука\" от коляното си. Единственото спасение на България, попаднала между челюстите на възродените имперски амбиции на Анкара и Москва е да повишава своята стойност като съюзник в рамките на западния съюз - на евроатлантическата общност. Сами сме безпомощни - заедно с НАТО и ЕС сме силни. Затова трябва да спрем да рисуваме детски рисунки с платноходки и слънца над Черно море и да си дадем ясно сметка, че сме под натиска на арогантни и безмилостни имперски властолюбци, които се респектират само от сила. Колкото по-силни сме в НАТО, колкото по-трудно преодолима е нашата позиция и ценност като съюзник в НАТО - толкова по-сигурни ще бъдем, толкова по-защитен ще бъде националният ни интерес. Очаквам някой да ми напомни, че Турция е член на НАТО - т. е. съюзник на България. За съжаление, статутът на Турция в НАТО става все по-проблемен от гледна точка на демонстрираните от Анкара амбиции и дългосрочни интереси. Включително и в очевидния избор на партньор в лицето на Путин - твърде често против позициите на европейските и североамериканските атлантически партньори. P.S.  За Анкара Дианет е това, което са за Москва газът и газопроводите", "date": "2019.03.31", "title": "Достлукът на Ердоган е \"на коляното\"- винаги може да бъде изхвърлен"}
{"url": "http://clubz.bg/81249-vyzhodyt_na_chekistite_pri_%E2%80%9Ecar%E2%80%9C_andropov", "text": "През 1982 г. Андропов става наш цар. Цели 65 години преди това властта е в ръцете на партийната номенклатура. През това време нито на военните, нито на чекистите се позволява дори да се приближат до нея. Даже в Политбюро ги приемат с нежелание. И не щеш ли, Андропов става първо секретар на ЦК, а след смъртта на Брежнев – и генерален. Разбира се, държавният апарат винаги е бил сплотен, но „силовите” ръководители се занимавали само с подчинените си ведомства, а „стопанските” – със своите. А общото ръководство било в ръцете на партийците. Единствено чекистите имали силата да отнемат монопола им над властта. Партията добре разбирала какъв страшен звяр държи вързан като куче пазач. Хрушчов се опитал драстично да съкрати и отслаби „органите”, но веднага започнали въстания и бунтове. Първо „в братските страни”, после и в Новочеркаск. Наложило се спешно укрепване на КГБ. По времето на Брежнев чекистите постепенно възстановили предишната си мощ. Леонид Илич никога и на никого не пречел, точно като английската кралица. \n\tОт всичките ни управници само другарят Сталин успял да сложи намордник на чекисткото чудовище. За тази цел: \n\t1.    Трябвало самият той да стане реален шеф на НКВД, всекидневно да следи всичко и да контролира работата на всички подразделения. \n\t2.    Налагало се периодично да прави „ротация на кадрите”, да отстрелва цялата чекистка върхушка. В противен случай по-добре да плюеш на всичко, да издадеш мемоарите си и да получаваш ордени. Още докато Брежнев бил жив, започнал „пълзящ преврат”, който никой не забелязал. На народа му било все едно, на партийците в крайна сметка – също, тъй като „неоправданите репресии” сред номенклатурата били останали в далечното минало. Имало слаба вълна от арести по дела за корупция (в Министерството на рибната промишленост, в Грузия и т.н.). Но чекистите изобщо не възнамерявали да „изкореняват злото”, да затварят и да разстрелват хиляди хора. Трябвало само да посплашат номенклатурата, за да разберат партийците кой командва. Естествено, тя не е в подземията и в изтезанията. Дори при Сталин не това е главното, а събирането на информация – по всякакъв начин и за всички! Събиране, обработка и използване. Още по времето на Хрушчов следенето на партийната номенклатура било забранено. Забранено било и вербуването на ръководни кадри. Ако доносникът станел началник, задължително го изключвали от групата на агентите. Има ли смисъл да поясняваме, че чекистите никога не се съобразявали с това разпореждане? Първо на първо, тях ги интересувало не това за какво разговаря интелигенцията. Партийната номенклатура била наясно, че я гледат като на рентген, но не можела да направи нищо. А като имаме предвид тоталната корумпираност на управляващия елит по времето на Брежнев, става ясно защо следващият генерален секретар е Юрий Андропов. В негово лице на власт идва изключително мощна организация – и след смъртта му вече нищо не би могло да се промени. (…) През май 1967 година, когато Брежнев го назначава за председател на КГБ, партократите не смятат този пост за престижен, а за Андропов е едва ли не понижение – та той е бил секретар на ЦК, отговарящ за социалистическите страни. По онова време партията се отнася сурово с чекистите, държи ги изкъсо. Така че и към Андропов Брежнев прикрепя две кучета пазачи от най-верните си съратници, Цвигун и Цинев, и двамата като първи заместници. Които не могат да се понасят и се следят взаимно. Тези първи заместници си поделят почти всички управления и служби в КГБ. Цвигун наблюдава Трето, Пето и Седмо управление в КГБ, на Цинев се падат управленията с четни номера. Така че всички заповеди и разпореждания на Андропов за тези управления минават през задължителната цензура на единия от неговите надзиратели. Все пак му разрешават да си остави две управления, които да са на прякото му подчинение – Първо главно, т.е. външното разузнаване, и Девето, което отговаря за охраната на Кремъл и личната охрана на партокрацията. Донякъде можем да разберем защо му разрешават да се разпорежда безконтролно с външното разузнаване: партийните бюрократи не очакват никакви изненади в страната от това подразделение – Първо управление няма право да провежда операции на собствена територия. А излишните контрольори само биха изнасяли секретна информация. По-трудно за разбиране е защо Брежнев изцяло поверява на Андропов най-важното – личната си охрана и охраната на членовете на Политбюро. Под шапката на Андропов се оказват всички партийни вили и санаториуми, както и най-святото за партийните старци – кремълската болница. По онова време началник на Четвърто управление на Министерството на народното здраве е другарят Чазов, който отговаря лично за лечението на партийните вождове. И пак той подписва медицинските заключения за причините за тяхната смърт. Чазов пише мемоари, в които не се свени да признае „приятелството” си с Андропов. Периодично те се срещат тайно в конспиративни квартири и Чазов го информира за здравословното състояние на всичките си високопоставени пациенти, включително и на Леонид Илич. Ясно е, че с такива „приятели” сред лекуващия персонал Андропов може да се разпорежда с живота и на членовете на Политбюро. Да не говорим, че чрез прислугата и охраната научава всяка подробност от личния живот на партократите. (…) Всички изследователи са единодушни по въпроса, че именно в средата на 70-те години Андропов започва да се бори за властта. Точно тогава е и началото на поредицата от полезни за него и загадъчни смъртни случаи сред управляващата върхушка. Никой няма късмета да умре посред бял ден в ръцете на лекарите – или поне пред свидетели. Сценарият винаги е един и същ: вечерта е здрав, през нощта го оставят без наблюдение, на сутринта намират поредния труп. И заключението на Чазов е: „Сърдечна недостатъчност”.", "date": "2019.03.31", "title": "Възходът на чекистите при „цар“ Андропов"}
{"url": "http://clubz.bg/81250-koj_zaema_mqstoto_na_cvetanov_kato_deputat", "text": "Станислав Стоянов става народен представител от ГЕРБ на мястото на Цветан Цветанов. Решението на ЦИК предстои да бъде обнародвано в Държавен вестник, съобщиха от Комисията. Освободиха депутата Цветанов без депутата Цветанов С писмо от 29 март 2019 г. в ЦИК е получено Решение на Народното събрание от 29 март 2019 г., с което предсрочно са прекратени пълномощията на Цветан Генчев Цветанов като народен представител от Четвърти изборен район – Великотърновски, издигнат от листата на политическа партия „ГЕРБ“ в 44-то Народно събрание. С Решение на ЦИК от 30 март 2019 г. Централната избирателна комисия обявява   за народен представител в 44-то Народно събрание от листата на политическа партия „ГЕРБ“ от Четвърти изборен район – Великотърновски. Стоянов е завършил маркетинг и реклама в университета в Свищов. От 15 години е мениджър на рекламна агенция. Бъдещият народен представител Станислав Иванов Стоянов има доста объркваща близост с името на действащ парламентарист от ГЕРБ - Станислав Стоянов Иванов. Цветанов обяви, че напуска парламента след скандала с купения от него апартамент в луксозна сграда в кв. \"Изток\" на занижени цени. Парламентът гласува освобождаването му в петък. Цветанов остава зам.-шеф на ГЕРБ и оглавява предизборния щаб на партията.", "date": "2019.03.31", "title": "Кой заема мястото на Цветанов като депутат"}
{"url": "http://clubz.bg/81243-advokatka_i_ekoaktivistka_stava_pyrvata_jena_prezident_na_slovakiq", "text": "45-годишната адвокатка, природозащитничка и активистка Зузана Чапутова, която е новачка в политиката, ще стане първата жена президент на Словакия, предаде ТАСС, съобщава БТА. Чапутова получи 58,4 процента от гласовете на балотажа на вчерашните президентски избори, а кандидатът на управляващата в Словакия партия - Марош Шефчович, който е и зам.-председател на Европейската комисия, взе 41,6 процента. Шефчович се е обадил по телефона на Чапутова, за да я поздрави за победата, съобщи самият той на брифинг в изборната нощ. Чапутова побеждава в повечето избирателни райони. Особено масово за нея са гласували в столицата Братислава и околностите (73,74 на сто). За адвокатката са дали гласа си общо 1 055 118 избиратели, а за Шефчович - 751 924. Избирателната активност е била 41,8 процента от общо 4 450 000 избиратели - най-ниска за цялата история на президентските избори в Словакия, които от 1999 г. насам са общо пет.  Тя спечели и първия тур на 16 март като получи на него 40,5 процента от гласовете, а Шефчович -18,7 на сто. Чапутова ще поеме поста от Андрей Киска на 15 юни. Новоизбраният президент каза, че ще работи в интерес на сплотяването на гражданите на Словакия и ще се стреми да получи доверието и не тези, които не са я подкрепили. Тя потвърди подкрепата си за евроатлантическата ориентация на Словакия и обяви, че първата ѝ визита ще бъде в Чехия. Тя обещава, че ако бъде избрана, ще направи така, че да не се оказва политическо влияние върху полицията и прокуратурата. Подобно на десетки хиляди други словаци, адвокатката излезе на улиците да протестира срещу убийството на журналиста Ян Куциак и на годеницата му Мартина Кушнирова в дома им през февруари 2018 година. По това време Куциак е работил по журналистическо разследване на предполагаеми връзки между словашки политици и италианската мафия, както и на измами с еврофондове за селско стопанство. Словакия, мафията и нейните убийства Адвокатката без политически опит успя да се пребори със сериозен съперник - Марош Шефчович е еврокомисар и дипломат от кариерата, любител на спорта. Възпитаник на Икономическия университет в Братислава и на Московския държавен институт по международни отношения, той не смята Русия за заплаха, за за \"стратегическо предизвикателство\". През кариерата си е заемал няколко дипломатически поста, включително посланик в Израел. Шефчович обещаваше в кампанията си по-големи социални придобивки за възрастните хора и младите семейства, по-активна политика в подкрепа на индустрията и възраждане на селскостопанския сектор. Макар и независим кандидат, 52-годишният Шефчович беше подкрепен от управляващата популистка партия \"Смер - социална демокрация\". Това може да е причината за неубедителния му резултат на първия тур и за загубата му на втория.. \n\tДвойното убийство и статията на Куциак, публикувана след смъртта му, предизвикаха политическа криза и породиха тревоги за свободата на медиите и корупцията. Вълната от възмущение и уличните протести доведоха до оставката на премиера Роберт Фицо, който обаче остана лидер на партията и съюзник на сегашния премиер Петер Пелегрини. Въпреки политическата криза, Словакия се радва на добро икономическо развитие. Растежът на икономиката през 2018 г. бе 4,2 процента, а тази година се залага на растеж от 4,5 процента. Парламентът прие балансиран бюджет за 2019 г. за пръв път в модерната история на страната. Словакия е най-големият производител на автомобили на глава от населението. На нейна територия имат заводи четири големи автомобилни марки - \"Фоклсваген\", \"Киа мотърс\", Пе Ес А (производител на \"Пежо\" и \"Ситроен\") и \"Ягуар Ленд роувър\". През 2018 г. там са били сглобени над един милиона автомобила, а износът им възлиза на 3,7 милиарда евро. Автомобилният сектор е 44 процента от цялото индустриално производство на страната. ", "date": "2019.03.31", "title": "Адвокатка и екоактивистка става първата жена президент на Словакия"}
{"url": "http://clubz.bg/81245-obzyrvyr_konservatorite_ne_iskat_predsrochni_izbori", "text": "Законодатели от Консервативната партия на британската министър-председателка Тереза Мей заплашват да отхвърлят всеки неин опит да свика предсрочни избори заради безизходицата около \"Брекзит\", съобщи вчера лондонският в. \"Обзървър\", цитиран от Ройтерс. \n\tПолитиците, които са от различни крила на разделената по въпроса за \"Брекзит\" партия, предупредиха, че такъв ход за предсрочни избори допълнително ще задълбочи разделението сред консерваторите и ще усили породената от \"Брекзит\" криза, пише вестникът. \n\tСпекулациите за възможни предсрочни избори нараснаха след трите неуспешни опита на Мей да прокара в парламента сделката за \"Брекзит\", която тя договори с лидерите на ЕС. 29 март: вместо \"Брекзит\" - трето гласуване Британската премиерка Тереза Мей обмисля да внесе в парламента за четвърто гласуване договореното с Брюксел споразумение за \"Брекзит\", за да се избегне напускане на ЕС без споразумение на 12 април, предаде Франс прес. \n\tОнзи ден депутатите отхвърлиха текста за трети път с 344 срещу 286 гласа. Това обаче беше по-добър резултат, отколкото при предишните две гласувания. Известни евроскептични депутати като Борис Джонсън, Джейкъб Рийс-Мог и Доминик Рааб промениха мнението си и подкрепиха споразумението. Очаква се в понеделник депутатите да обсъдят алтернативни варианти за излизане от ЕС. В сряда те не успяха да постигнат мнозинство по нито една от предложените опции. \n\tСпоред британски вестници, цитирани от АФП, правителството обмисля да постави депутатите пред избор - или да гласуват споразумението, договорено от Тереза Мей, или алтернативен проект, който може да получи подкрепата на много депутати и предвижда запазването на по-близки връзки с ЕС от сегашния текст.", "date": "2019.03.31", "title": "\"Обзървър\": Консерваторите не искат предсрочни избори"}
{"url": "http://clubz.bg/81149-dobre_doshli_otnovo_v_1989_g", "text": "Гласуваш за Борисов - получаваш Костов. Това беше един от популярните лозунги на БСП в една от предизборните им кампании срещу ГЕРБ. Реалността обаче се оказа доста по-различна. И да гласуваш за ГЕРБ, и да гласуваш за БСП  - получаваш горе-долу едно и също. Двете партии твърде много си приличат. И от двете лъха на това, което имахме като управление преди 1989 г. С известни нюанси, разбира се. Приликите между ГЕРБ и БСП обаче са твърде много, за да бъдат пренебрегвани: Сякаш сме попаднали в машината на времето, която ни е върнала преди 1989 г. и преход не е имало.", "date": "2019.03.31", "title": "Добре дошли отново в 1989 г."}
{"url": "http://clubz.bg/81244-cska_sofiq_zastiga_ludogorec_predi_prekiq_sblysyk", "text": "ЦСКА-София изтръгна трудна победа с 1:0 над \"Черно море\" в мач от първия кръг на втората фаза в шампионата. Али Соу реализира от дузпа в 83-тата минута, отсъдена за нарушение на Пламен Димов срещу Рафаел Енрике.  Така \"червените\" се възползваха от нулевото реми на \"Лудогорец\" срещу \"Берое\" в Разград и съкратиха аванса на \"орлите\" на само три точки. Идната събота предстои пряк сблъсък на \"Лудогорец арена\". Двата тима ще се срещнат и три дни по-рано в мач за Купата - на същия стадион. ЦСКА-София и \"Черно море\" предложиха предимно битка с малко голови положения. Гостите направиха добро първо полувреме. 17-годишният национал Мартин Минчев отново, както и във Варна по-рано тази година, създаваше проблеми на \"червените\". За \"добре дошъл\" - \"Черно море\" потопи ЦСКА-София в дебюта на Любо Пенев През втората част домакините заиграха по-активно и раздвижено. В средата на полувремето Али Соу пропусна от чиста позиция, а Рафаел Енрике уцели напречната греда. ЦСКА-София дочака момента си седем минути преди края. Треньорът на \"моряците\" Илиан Илиев остро критикува съдията Стефан Апостолов, наричайки го \" Илиев заяви, че реферът не е позволил на тима му да играе и доста сериозно подкрепил \"червените\". Двубоите от първата шестица започнаха със сиво 0:0 между \"Лудогорец\" и \"Берое\". Мартин Камбуров можеше да открие още в 11-ата, но върнатия в състава на шампионите вратар Ренан отрази изстрела му отблизо.  Нататък силни изяви имаше вратарят на старозагорци Душан Перниш, а и мерникът на домакините не бе точен при няколко удара от добри позиции. По-чистите положения за \"Лудогорец\" бяха в края на срещата. В неделя \"Левски\" и \"Ботев\" (Пловдив) играят от 20:30 часа. ", "date": "2019.03.31", "title": "ЦСКА-София застига \"Лудогорец\" преди прекия сблъсък"}
{"url": "http://clubz.bg/81251-sireni_v_ponedelnik_v_13_ch", "text": "Сиренната система за ранно предупреждение и оповестяване на населението в градовете София, Бургас, Варна, Кърджали, Монтана, Пазарджик, Плевен, Пловдив, Смолян, Враца и в населените места в 30-километровата зона около АЕЦ „Козлодуй“ ще бъде тествана. Това ще стане в 13.00 ч на 1 април, съобщиха от пресцентъра на МВР. Излъчваните национални сигнали за тревога и край на тревогата ще бъдат съпътствани и от гласова информация. В тревогата ще участват и интегрираните към националната система локални системи за оповестяване, изградени в обекти, чиято дейност създава опасност от възникване на бедствия. От МВР припомнят, че системата се тества два пъти годишно, в първия работен ден на месец април и на месец октомври, в изпълнение на Наредбата за условията и реда за функциониране на Националната система за ранно предупреждение и оповестяването на органите на изпълнителната власт и населението при бедствия и за оповестяване при въздушна опасност. Целта е проверка на техническото състояние на изградената сиренна система, повишаване уменията за задействане на системата и излъчване на информация на живо, а също и обучение на населението за разпознаване на сигналите.", "date": "2019.03.31", "title": "Сирени в понеделник в 13 ч"}
{"url": "http://clubz.bg/81247-kogato_se_nadigat_golemite_snimki_video", "text": "Съли Ерна явно обича България. Една част от България със сигурност го обича. Вече и групата му \"Годсмак\" вероятно обича България. Чувствата са взаимни. Без \"вероятно\" от страна на феновете на бостънската четворка. Около 10 хиляди души ще запомнят концерта на \"Годсмак\" на 30 март в столичната \"Арена Армеец\". Пред тях вокалистът и лидер Съли Ерна каза, че чувства България като втора родина и му идело да заплаче, когато е пристигнал за пореден път. Музикалното откровение на различния Съли Ерна От предишните изяви на \"Годсмак\" (юни 2015 г. в Бургас) и Съли (20 октомври 2016 г. в НДК - два концерта един след друг, и 26 септември 2017 г. в \"Арена Армеец\") знаехме, че ще получим над 2-часово шоу, откровения, пълно раздаване и музикален диалог. Получихме повече. Това е един от концертите, след които си тръгваш с чувството, че групата е дала много от себе си, показала е майсторство и талант. А ти като зрител също си се раздал, защото музикантите на сцената са те провокирали да се раздадеш и да изживееш нещо хубаво заедно с тях. София беше част от турнето на \"Годсмак\" в подкрепа на излезлия през миналата година албум   - седми студиен и лек завой в чисто стилово отношение. Американците дойдоха в столицата ни от Будапеща, а оттук следва Букурещ и завръщане в Северна Америка, след което има нови дати в Европа. Знаеше се, че Съли и компания ще излязат на сцената в 20:45. И те излязоха в 20:45 след микс на три вечни хита - We Will Rock You на \"Куин\", Dream On на \"Аеросмит\" и Hey Jude на \"Бийтълс\". Започна се с помитащата мощ на едноименното When Legends Rise. И концертът набра скорост с над 1000 \"коня\" от 1000 hp. Съли взе за малко микрофона, за да приветства публиката и да каже колко дълго е чакал точно този концерт. Обеща, че няма да говори много - той и колегите му ще го правят с глас и инструменти. Не спази това обещание и слава Богу. Съли брилянтно умее да общува с феновете си по всевъзможни начини - знаем това. И той го показа отново. Вокалистът попита аудиторията каква част от нея е за първи път на концерт на \"Годсмак\" и остана изненадан от огромния брой вдигнати ръце.  Прикани мъжете да качат на своите рамене дамите до себе си - за да може да ги види. Междувременно в залата ехтяха Cryin' Like a Bitch, Straight Out of Line, Awake, Love-Hate-Sex-Pain, винаги магнетичната Voodoo… На   видяхме и на живо как рампата на барабаните се премества напред и отстъпва място на друга, в средата на която Съли Ерна показа способности първо като перкусионист, а след това и като барабанист. Двама барабанисти в дуел и бесен ритъм един срещу друг не се виждат често.  Това изпълнение бе съпроводено от нов коктейл хитове на групи, пред които \"Годсмак\" се прекланя -  на \"Ей Си Ди Си\",   на \"Аеросмит\" и  \"Металика\" На  вокалистът (а всъщност гласище) поиска от публиката да вика колкото се може по-силно Go away. В замяна обеща да каже на румънците, че са... (няма да напиша тази дума тук) в сравнение с българските фенове. Не чакахме дълго за бис. Разиграният пред всички нас - и несъмнено забавно поднесен пазарлък колко ще са парчетата след повторното излизане, спря на четири. Ерна седна зад пиано за едно от новите парчета (общо пет бяха изпълнени от последния албум)  . То е посветено на хората, които страдат от депресивни състояния и въобще ментални заболявания. Изреди трима големи, които са починали преждевременно от самоубийство или зависимост от наркотиците - Лейн Стейли (\"Алис ин чейнс\"), Крис Корнел и Честър Бенингтън (\"Линкин Парк\"). Призова да оказваме подкрепа и да бъдем близо до хора, страдащи от такива проблеми. Той сподели, че участва в каузи за набиране на средства. Но подчерта, че парите не са достатъчни. Дойде ред на   - още едно парче от последната \"тава\". И епичен финал с добре познатия кавър на \"Годсмак\" на една от класиките на \"Бийтълс\" -   (\"подпомогнат\" от мотиви от Highway to Hell и Stairway to Heaven). И последният удар с може би най-емблематичната песен на четворката - I Stand Alone. \"Годсмак\" и залата бяха като в юмрук. И така завършиха. 125 минути. Уж познато изживяване с \"полубългарина\" Съли Ерна и неговата талантлива банда, но всъщност много различно. Нека не наричаме \"Годсмак\" легенди поради една проста причина - тази дума се изтърка от журналистическа употреба за щяло и нещяло, за всеки и за всичко, което ви хрумне. Те са просто големи. А за Съли Ерна каквото и да се каже ще е малко. За финал той обеща няколко пъти, че отсега нататък България винаги ще е спирка за групата му - докато тя съществува. Лично аз вярвам на голямото му, необятно и топло сърце. А ето какво написа певецът във фейсбук още снощи: \n\t  ", "date": "2019.03.31", "title": "Когато се надигат големите (СНИМКИ, ВИДЕО)"}
{"url": "http://clubz.bg/81252-lilqna_pavlova_sedma_v_evrolistata_na_gerb_i_sds_mariq_gabriel_vodach_koi_sa_ostanalite", "text": "\"Сърцето, моторът и душата на партия ГЕРБ.\" Така беше описан зам.- шефът на ГЕРБ и председател на предизборния щаб Цветан Цветанов на представянето на евролистата на ГЕРБ и СДС в неделя в НДК. \"Нека нашите политически опоненти казват, че ГЕРБ е машина на изборите\", обяви той. \"Не подходихме административно в избора на евролистата\", каза още той. Ето как представи Цветанов кандидатите за евродепутати на ГЕРБ и СДС: 1. Мария Габриел - български еврокомисар, \"момичето от Хаджи Димово, което повишаваше своята квалификация във Франция, но предпочете да се върне в България, два пъти евродепутат на годината\". Цветанов изброи още поредица от нейни грандиозни успехи. 2. Андрей Ковачев - досегашен евродепутат. \"Човекът, който има най-голям евродепутатски опит, винаги защитава жертвите от комунизма, принос да имаме по-голяма памет за комунизма, активна роля при преговорите между Северна Македония и ЕС.\" 3. Андрей Новаков - досегашен евродепутат, \"по-разпознаваем с трибагреника, който носеше по време на протестите, свързани с пакта за мобилност\". 4. Ева Майдел - и досегашен евродепутат. Цветанов изтъкна нейната активност. 5. Асим Адемов - \"млад човек, учител, после директор в едно от училищата в община Гърмен\", по думите на Цветанов. Адемов отново е предложен за евродепутат, въпреки предварителните очаквания, че заради неговата не особено голяма активност в ЕП, няма да намери избираемо място в листите.  Два месеца преди вота: ГЕРБ със \"скучна\" листа, БСП напът да изолира Станишев 6. Александър Йорданов - квота на СДС. \"Той бил човекът, който никога не се знае какво кога ще каже\", според Цветанов. Но Йорданов подкрепил сериозно Борисов. 7. Лиляна Павлова - доскорошната министърка на европредседателството, която отскоро се върна в парламента. Според социологическите изследвания седмото място съвсем не е сигурно като избираемо. Засега ГЕРБ (все още няма проучвания, които тестват ГЕРБ+СДС) би взела сигурни 6 и вероятно още едно седмо място. Но акцентът е на вероятно. А и трябва да се видят как са се променили нагласите след \"Апартаментгейт\". 8. Емил Радев - евродепутат досега. \"Човекът, който винаги работи като юрист преди всичко в правната комисия на ЕП\", каза Цветанов.  9. Ивелина Василева - депутат и бивш министър на екологията. \"Благодаря ти, Иве\", обърна се към нея Цветанов. Тя трябвало да даде всичко от себе си, за да имат ГЕРБ и СДС и 9-10 депутати в ЕНП. 10. Марин Захариев - \"едно младо момче, което е винаги усмихнато, от Смолян, нямаме проект да е загубен в Смолян, по който той е кандидатствал, зам.-кмет на Смолян\". 11. Иво Ралчовски - \"един прекрасен доктор, има специализирана очна клиника\", с която имал възможност да помага във Врачанска област, но бил разпознаваем и във Видинска, и Монтанска /из целия Северозапад прочут, казано по-накратко/. 12. Младен Шишков - \"с невероятно експертиза в сферата на строителството, добавена стойност към експертизата в българския парламент, радетел за религиозното многообразие като представител на католическата общност\". 13. Николай Диков - \"млад човек, от младежката структура на ГЕРБ, от Стара Загора, автомобилен състезател\", който никога не нарушава правилата по пътищата. 14. Камен Костов - заместник-областният управител на Сливен, даже подкрепял еко био пчеларството. 15. Йоана Йончева Кильова - \"ново лице, но с присъствие в местната власт в Казанлък, има три момчета, изпълнила е ангажимента за увеличаване на демографския прираст\", бизнес, свързан с екология, много важно за нея било, че е завършила в САЩ, но се върнала в България. 16. Жечо Станков - зам.-министър на енергетиката. Човекът, който работи много сериозно и допринася за реализирането на Норвежката програма, работи по енергийната ефективност 17. Илия Лазаров - от СДС. За мен е мисия, за да помогнем на ЕНП, казал Лазаров, който сам поискал да е на последното място. Всички много се стараеха да подчертават колко единна е ГЕРБ пред предстоящите евроизбори и след скандала с апартаментите, който доведе до оставките на правосъдната министърка Цецка Цачева, на заместник-министъра на енергетиката Красимир Първанов и най-вече до оттеглянето на Цветан Цветанов като депутат и шеф на ПГ. Цветанов: Няма да имаме нито един кандидат-евродепутат, обвинен за пране на пари В сценария след европейските поздравление на подиума се качи първи финансовият министър Владислав Горанов. \"Нашите политически опоненти няма да допуснат само европейски теми, ще ни върнат към бита в България\", каза той, не пропусна да обясни колко много при управлението на ГЕРБ се е подобрил този бит. Цецка Цачева подаде оставка \"Основният ни външнополитически партньор е ЕС и държавите в него. Страховете за бъдещето са свързани с огроното противопоставяне на великите сили. Затова естественият път е колко повече и колко по-бързо може да се интегрираме в европейските структури\", добави той. Спомена и плана за мобилност. Говори и за \"кафявата хватка, в която се опитват да ни притиснат нашите опоненти в България\". Вицепремиерът Томислав Дончев се появи на трибуната след Горанов. Като се впусна да говори за формулата, която политическите алхимици търсели за народната любов. \"Но ние не сме алхимици, разчитаме на експертиза, работа, работа, да бъдем добри. И добрият омръзва, затова се опитваме да бъдем все по-добри и по-добри. Чували сте да се говори, че при нас има разделение. Но за разделение може да се говори, когато хората се чудят кого да следват и в какво да вярват. Ние имаме ли такъв проблем? Не. Различни сме - едни са млади, други по-млади. Едни са умни, други по-умни... В края г-н Цветанов ще викне силно: \"Победа\". Победата е важна, тя е почти най-важна. Целта на победата обаче не е да смачкаш другия, да го унищожиш, имаме нужда от победа, която е триумф на нашите ценности и идеи. Нямаме нужда от шамани, а от експерти.  Не забравяйте, че след 26-и следва 27-ми\". Така завърши Дончев. Думата беше дадена и на съвсем прясната председателка на ПГ на ГЕРБ Даниела Дариткова. Тя не пропусна да спомене \"силния капитан - Бойко Борисов\".  Кметът на Бургас Димитър Николов се появи във видео, записано от Цветанов.  Столичната кметица Йорданка Фандъкова беше съвсем наживо. Тя се представи с обичайното броене - на километри метро, санирани и построени детски градини и училища, нови возила в градски транспорт и т.н. Фандъкова благодари на \"невероятния\" еврокомисар Мария Габриел и на \"невероятните евродепутати\". Водещи бяха певицата Йоанна Драгнева и актьорът Евгени Будинов. И двамата правят политическа кариера, свързана с ГЕРБ. Цветанов: Няма да имаме нито един кандидат-евродепутат, обвинен за пране на пари Цецка Цачева подаде оставка", "date": "2019.03.31", "title": "Лиляна Павлова - седма в евролистата на ГЕРБ и СДС. Мария Габриел - водач. Кои са останалите"}
{"url": "http://clubz.bg/81242-trymp_moje_da_se_izkushi_ot_sdelka_s_rusiq_evropa_da_vnimava", "text": "По време на възможен втори президентски мандат Доналд Тръмп може да се изкуши от сделка с Русия. Европа трябва да е готова за подобен ход. Това пише германският политически наблюдател   в свой коментар под заглавие «На шахматната дъска на световната политика», публикуван в швейцарския в.  ». С когото от външнополитическите кръгове във Вашингтон да разговаряш, налице е единство по един въпрос: новата ос, около която всичко се върти,  са отношенията с Китай. Изглежда така, като че ли световната политика пак се е сдобила с нова парадигма – конкуренция между силите, при която главни актьори са САЩ и Китай, засенчващи всички останали. Американската политика е на път да се дефинира наново, за да може да се противопостави на китайското предизвикателство. Същевременно все по-настойчиво ще бъдат обследвани стари съюзи и от десетилетия наложени позиции с цел да се установи дали при подобна нова фундаментална насоченост те ще са от помощ или не. След смяната на епохите през 1989 г. САЩ продължиха да се движат по релсите, прокарани по време на студената война. Либералният ред на Запада премина в глобалната сфера, което обаче наложи напасване на институции и правила, но не изискваше ново фундаментално ориентиране. Това, което сега предстои, най-вероятно ще надхвърли всички рамки. Макрон иска от Китай уважение, а Меркел - реципрочност При очакван раздор с Китай последствията за Европа ще са изключително неудобни. Ако отново бъде наложен външнополитически реализъм а ла Кисинджър, при който на световната шахматна дъска важат правилата на играта на конкуренцията между велики сили, то тогава САЩ биха могли да стигнат до заключението, че първичният им стратегически интерес е да внесат разцепление между Русия и Китай, за да не бъдат конфронтирани от един монолитен автократичен блок. Подобна стратегия, целяща приобщаване на Русия с цел изолиране на Китай, преди време правителството на Тръмп я приемаше като възможна. Стремежът на Тръмп обаче към партньорство с Москва срещна категорична съпротива, включително и в Конгреса на САЩ. Подозрението, че Путин е помогнал Тръмп да влезе в Белия дом, парализира действията на президента по посока на Москва. В бъдеще това може да се промени, след като до голяма степен Тръмп беше оневинен. Явно няма да стане по време на първия му мандат като президент, но при възможен втори Тръмп би могъл да се ориентира към сделка с Русия. Така, както през 70-те години на миналия век Ричард Никсън и Хенри Кисинджър търсиха начини да задълбочат разцеплението между Китай и Русия чрез отваряне на САЩ по посока на Китай, така и Тръмп би могъл да се ориентира към стратегическо партньорство с Русия през главите на европейците и без да се съобразява с техните интереси. В условията на реалистична световна политика, при която тежест имат единствено амбициозни и мощни във военно отношение велики сили, то в този списък Европа няма да е упомената. Заклинанието на НАТО: Господи, благодаря ти за Путин Вината е на Европа, показаха го последните години. Ето защо европейците могат да имат влияние върху световната политика, само ако засилят сътрудничеството между водещи столици. Това е единствения начин един ден да не станат жертва пред олтара на американско-руския съюз, който поне за американските реалисти не е утопия. При новата властова конкуренция Европа няма да залезе, само ако демонстрира политическа воля за съзидание. Заклинанието на НАТО: Господи, благодаря ти за Путин", "date": "2019.03.31", "title": "Тръмп може да се изкуши от сделка с Русия, Европа да внимава"}
