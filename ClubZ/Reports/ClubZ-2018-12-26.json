{"url": "http://clubz.bg/77626-mlada_jena_ima_nuja_ot_nashata_pomosht", "text": "Приятели и близки апелират да се събере голяма сума за лечение в чужбина на Ивелина Дачина. Ще ви разкажем нашата история накратко и ще се радваме, ако решите да я разпространите във вашия новинарски сайт, за да достигне до повече хора! През 2017 г. на Ивелина е открито заболяването „Лимфом на Ходжкин” – трети стадий. Преминава през 6 курса химиотерапия, но след 3 месеца получава рецидив. Решението на онкокомисията е да се извърши костно-мозъчна трансплантация. С помощта на дарители Ивелина успява да събере необходимата сума и през месец юли 2018 г. ѝ е направена трансплантация в Турция. През октомври, след направен скенер, става ясно, че Ивелина все още не е в ремисия. Лекарите препоръчват лечението да продължи с нови курсове имунотерапия с медикамента Adcedris.   Лечението ще се провежда на всеки 21 дни, като ще ѝ бъдат поставени общо 16 двойни дози ADCETRIS. Но това се оказа отново много скъпо струващо - 120 000лв., което означава, че на всеки три седмици Ивето трябва да внася по 7500 лв., като тук не са включени пари за болничен престой и транспорт! Сумата е голяма и НЕПОСИЛНА за семейството ѝ! За да продължи Ивелина напред, ще ѝ е нужна и вашата помощ! Молим Ви да ни подкрепите! Можете да намерите още информация и на фейсбук страницата   - Да помогнем на ИВЕТО. Също така има и направен благотворителен базар   - Благотворителен базар за Ивето! Вярваме в Доброто и в нейното Бъдеще! \"Борба за живот, това е моето ежедневие от близо две години! Съдбата ми е тежка, но аз няма да се предам и ще се боря до последно! Преминах през много тежък път с химиотерапии и трансплантация на костен мозък, имаше дни, в които трудно намирах сили, но винаги успявах да се вдигна на крака и ще продължа да го правя, за да изляза победител от тази битка на живот и смърт! Благодарение на всички вас до момента има събрани 21 000 лв. за вторите 4 курса от лечението ми. Необходимата сума е 37 820 лв., като тук не са включени превоз, престой, допълнителни изследвания и лекарства (първите четири вливания и всички допълнителни разходи излезнаха 45 000 лв.). Максималният брой вливания са 16 курс = 180 000 лв., но има хора излекувани след 12 - 13 вливания и силно се надявам и при мен да е така!\" Дарителска сметка: \n\tBG18RZBB91551039805313 \n\tBIC:RZBBBGSF Ивелина Александрова Дачина Ivelina Aleksandrova Dachina Банкова сметка: \n\tBG76CECB979010C7012100 \n\tBIC:CECBBGSF \n\tИвелина Александрова Дачина \n\tIvelina Alkesandrova Dachina \n\tPay Pal – i_dachina@abv.bg \n\tЕконт - чрез паричен превод към банковата сметка на Ивето. \n\tИзи пей - чрез паричен превод към банковата сметка. Или на : \n\thttps", "date": "2018.12.26", "title": "Млада жена има нужа от нашата помощ"}
{"url": "http://clubz.bg/77620-hajde_stiga_s_tiq_pojelaniq", "text": "От най-ранна възраст ни набиват в главата, че „на Коледа стават чудеса“. В резултат на това набиване постепенно приемаме, че единственото, което можем да направим, за да подобрим живота си, е да се надяваме, че онази вълшебна сила, наречена „чудо“, ще озари живота ни и мигом ще превърне болестта в здраве, нищетата в богатство и неуспехите в постижения. Колкото повече приемаме този вариант като единствения възможен, толкова по-склонни сме да опитваме да получаваме нещо срещу нищо. Най-яркият пример за това са милионите мъже и жени, които търкат лотарийни билетчета с надеждата да оправят живота си като с вълшебна пръчица. Вместо да инвестират времето и енергията си в самоусъвършенстване и други смислени начинания, те хвърлят и последните си пари на вятъра. Няма значение, че историята предлага изобилие от доказателства, че единствените хора, които отчитат дългосрочно подобрение на живота си благодарение на лотарията, са не тези, които търкат билетчета, а онези, които ги печатат и продават. Популярната погрешна представа за естеството на „чудесата“ е свързана със също толкова популярното и също толкова погрешно разбиране за онова, което наричаме „късмет“. Погрешната интерпретация на тези елементи на живота произтича от убеждението, че едни хора учат в най-престижните университети, намират работа, която им носи добри пари и удовлетворение, изграждат компании за милиарди и печелят купи и медали само защото някаква неведома сила е избрала да ги дари със спокоен и щастлив живот за сметка на милиони други човешки същества. Това убеждение се разпространява със скоростта на вирус, защото дава основание на човек да се възприема като жертва. А когато се възприема така, той се освобождава от личната си отговорност, тъй като „знае“, че каквото и да прави, не може да промени живота си. В този контекст никак не е чудно, че Коледа и изобщо последните дни на годината са се превърнали в състезание по произвеждане на пожелания. Не по желания, а по пожелания! Разликата между двете е много повече от две букви: при пожеланията е нужно единствено да се надяваме да получим обекта на нашите мечти, докато желанията, ако са искрени и ясно формулирани, изискват конкретен план за действие и всекидневни усилия, които увеличават вероятността да превърнем желанията си в техния материален еквивалент. В първия случай на практика не носим никаква отговрност (и съответно вина при негативен развой на събитията), докато във втория сме единствените, които носят отговорност (и съответно вина). Истината е много проста и същевременно много болезненена: чудесата не идват свише, а се създават с усилия, воля и търпение. Тази истина е проста, защото ни показва посоката, в която трябва да поемем (посоката на съзиданието), както и средствата, с чиято помощ да се придвижваме напред (труд и постоянство). Тя обаче е и болезненена заради сериозната инвестиция, която изисква от нас под формата на енергия, време и психическа устойчивост. Вместо да се осланяме на безбройните пожелания, които по Коледа се продават със значително намаление, ще си помогнем далеч повече, като си поставим значими цели и планираме какво, как и кога трябва да правим, за да ги осъществим. Вместо да очакваме „чудото“ да дойде с гръм и трясък, далеч по-добре е да възприемаме същото това „чудо“ като пътуване, което трябва да изминем стъпка по стъпка. Както наскоро ми сподели един здраво стъпил на земята български бизнесмен и филантроп, няма как човек да реши днес, че иска да има 20-годишна дъщеря, и утре вече да я има. Най-успелите хора обикновено създават впечатлението, че постигат всичко с лекота. В действителност обаче успехът, независимо как го разбираме и независимо за коя област на живота говорим, е продукт на дългогодишни наслагвания на усилия, знания, житейски опит и контакти. Това правило е валидно не само на индивидуално, а и на колективно ниво. Мащабната политическа, икономическа и социална промяна, за която в България мечтаем и говорим от десетилетия, няма да стане реалност с пожелания. Тя ще бъде възможна чак когато всеки от нас осъзнае своята отговрност, започне да изисква повече от себе си и допринася за благото на общността. Защото, ако перифразирам една популярна мисъл, приписвана на различни хора, колкото по-здраво работим, толкова по-голям късмет ще имаме. Ние имаме далеч по-голям контрол над живота си, отколкото сме склонни да смятаме. Колкото по-скоро го проумеем, толкова по-вероятно е да ни се случват чудеса. Весела Коледа и здрава и успешна 2019 година! „Генерация Z“ – с подкрепата на „Америка за България“", "date": "2018.12.26", "title": "Хайде стига с тия пожелания!"}
{"url": "http://clubz.bg/77476-socialnata_dyrjava_e_pod_obstrel", "text": "Това са много различни професии. Не виждам много общи неща между тях, едната е свързана с общуването с много хора, докато писателската е точно обратното – работиш сам. Би било неправилно, ако смесиш двата подхода на работа – като писател да искаш да учиш читателите си по този начин. Понякога имам такова усещане, когато пътувам и се срещам с читателите си. От въпросите, които ми задават усещам, че имат такова очакване към мен. Но аз мисля, че това е по-скоро свързано с очаквания, които един писател не би трябвало да отговаря. Ние вече имаме такива хора, които управляват като Тръмп в САЩ, Болсонаро в Бразилия, Салвини в Италия. Това са новите лидери и никак не ме правят щастлив. Защото са груби и първични, използват един доста брутален език, твърдят, че могат да предложат прости, лесни отговори на сложни и трудни въпроси. И защото възбуждат и предизвикват най-ниските страсти у хората, създавайки образи на врагове. Да, грубо първично, демонстрира се тази мъжка сила. Путин гол до кръста язди кобила, това си е чисто варварство. Да, до известна степен може да ги наречем така, но не зная и дали е достатъчно смислено. Не мисля, че понятието варварин много помага в случая, защото не е достатъчно конкретно и е натоварено с различни конотации. Има изключително варварски действия като това на саудитския принц Мохамед бин Салман, който разпореди по зверски начин да бъде убит един критичен журналист. Това е изключително варварско действие. Не, аз мисля, че те имат съвсем различни причини. Става въпрос за абсолютно различни неща. До голяма степен според мен са дори диаметрално противоположни по своята същност. Защото през 68-ма година в протестното движение в Германия ставаше въпрос за освобождаване от тежкото наследство на нацизма. Защото ставаше въпрос за разширяване или търсене на нова дефиниция на свободите на хората, преосмисляне на сексуалната свобода. Мисля, че протестите днес имат и нещо реакционерско в себе си. Що се отнася до протестите във Франция самите протестиращи не са ясно срещу какво протестират и не са обединени от една кауза, а имат много разнопосочни искания. Затова в момента е много трудно да бъдат категоризирани. Много е странно, че 60-те години в Западна Европа бяха възприемани и се водят за златните години на социалната политика. Профсъюзите и синдикатите имаха много силни позиции тогава. Много голяма част от публичните блага се преразпределяха. Съвсем нови социални мерки бяха въведени като защитеното майчинство. Създаде се социалната държава. През 75-та година дойде петролната криза и заедно с нея се задълбочи икономическата криза. От тогава социалната държава е под обстрел. През 79-та година беше избрана Маргарет Тачър за министър-председател на Великобритания, през 81-ва Роналд Рейган за президент на САЩ. Пазарният либерализъм се разрастваше все повече – една икономическа политика, която се ориентираше все по-силно към предлагането. И от 80-те години ние имаме реално стагнация при заплащането, социалните придобивки. Социалното положение все повече оттогава се влошава. И статистиката показва, че през последните 30 години социалната ножица между приходи и разходи се отваря все повече. Това много ме безспокои, защото аз съм на мнение, че ние трябва все повече да се застъпваме за левите и социалдемократичните идеи. Защото това наистина е правилният път, да можем заедно да бъде солидарни, да можем заедно да отстояваме това, което е необходимо. Светът е доста несправедлив, ние се раждаме с различни таланти и в различна среда. Един се ражда в семейство на хора с висше образование, други на хора с алкохолици. Един е хубав, друг е грозен, едни са здрави, други болни. Съдбата си играе доста с хората. Именно инструментите, които ни дава социалната държава е идеята да може да противодействаме на това неравенство. Отворена за всички образователна система, достъп до здравеопазване и социални придобивки. И да може всички заедно с всички тези инструменти да се противопоставим на съдбата. Тези несправедливости може и да не може да ги отстраним, но поне да им противодействаме. Трудно е. Мисля, че трябва да сме изключително внимателни да не допуснем мисълта за конкуренцията да завладее абсолютно всички сфери на живота. Каква Европа си пожелавам след 20 години. Мечтая за Европа, която се е демократизирала и се е обединила. Където разликите в благосъстоянието между Севера и Юга, Изтока и Запада са се намалили, без да се изгубят културните особености на всяка страна.", "date": "2018.12.26", "title": "Социалната държава е под обстрел"}
{"url": "http://clubz.bg/77621-boksing_dej_livyrpul_drypna_s_6_tochki_na_vyrha_totnym_izprevari_man_siti", "text": " поведе още по-убедително на върха във Висшата лига, но с нов подгласник, след като \"Тотнъм\" измести \"Манчестър Сити\" от второто място. Това донесе коледният кръг на футболния шампионат в Англия или както британците го наричат - \"Боксинг дей\", денят в който се отварят подаръците. Мърсисайдци, които започнаха 19-ия кръг на първото място в таблицата с 4 точки преднина пред бившия водач и шампион \"Манчестър Сити\", излязоха на \"Анфийлд\" срещу \"Нюкасъл\". \"Ливърпул\" поведе още в 11-ата минута с гол на Деян Ловрен, а до края на полувремето \"свраките\" така и не успяха да противодействат на ефективната игра на домакините. Три минути след подновявянето на играта Мохамед Салах вкара от дузпа, която сам спечели, макар и да бе малко спорна. Последваха голове на Шакири и Фабиньо в 79-ата и 85-ата минута, а до края на двубоя домакините можеха да направят загубата на тима на бившия си треньор Рафа Бенитес още по-болезнена. Но пети гол не влезе, остана 4:0. Така отборът на Юрген Кпоп се запътва към следващия си мач на 29 декември срещу \"Арсенал\" с актив от 51 точки и 6 точки преднина пред втория...  . Това е и голямата новина от \"Боксинг дей\" - тимът от Северен Лондон изпревари големия фаворит за титлата \"Манчестър Сити\", след като \"гражданите\" паднаха на чужд терен от \"Лестър\" с 1:2. Сред изненадващата си загуба преди седмица от \"Кристъл Палас\", тимът на Пеп Гуардиола записа второ поредно поражение. Тимът започна добре мача си днес и поведе в 14-ата минута с гол на Бернардо Силва, но само 5 минути по-късно равенството бе възстановено от Марк Олбрайтън. Така завърши и полувремето. В 81-ата минута \"Лестър\" поведе със страхотен гол на Рикардо Перейра, а \"Манчестър Сити\" така и не успя да направи нищо в оставащите 10-ина минути от двубоя и остана с 44 точки. И завърши с десет души заради директен червен картон на Фабиан Делф. Двубоят  предложи голова фиеста, но само от едната страна. \"Шпорите\", които с последните кръгове играят все по-уверено, още в 35-ата минута на  мача си осигуриха преднина от 3 гола срещу осмия в класирането. В 68-ата минута \"Тотнъм\" увеличи преднината си с още един гол, а в 70-ата резултатът вече 5 безответни гола на сметката на домакините. Това в комбинация със загубата на \"Сити\" ги инсталира на второто място с актив от 45 точки. Коледният кръг на Висшата лига предложи и втори пореден мач, в който \"Манчестър Юнайтед\" изглежда преобразен, поне по отношение на резултатите. След уволнението на Жозе Моуриньо и във втория мач на Оле Гунар Солскяр като треньор тимът постигна втора поредна победа - този път срещу последния към днешна дата в класирането \"Хъдърсфийлд\" с 3:1. \"Червените дяволи\" поведоха още в 28-ата минута с гол на Неманя Матич. Завърналият се в отбора Пол Погба, който в края на периода на Моуриньо бе твърдо закотвен на пейката, удвои в средата на второто полувреме, а 15 минути по-късно вкара и втори гол. Мачът се запомни с едно великолепно спасяване на вратаря на \"Юнайтед\" Давид де Хеа. \"Хъдърсфийлд\" вкара почетно попадение в 88-ата минута. Голова фиеста предложи и двубоят  спечелен от гостите с 5:1. \"Евертън\" поведе още във 2-та минута от мача, едвои преднината си в 17-ата минута, а в 22-ата резултатът вече бе 0:3 след гол от дузпа. Към края на първата част \"Бърнли\" все пак върна един гол пред собствената си публика. \"Карамелите\" започнаха двубоя без Ричарлисон, което обаче не попречи на ефективната им игра. Звездата на тима обаче влезе като резерва при 1:4 и не пропусна да се разпише, за да оформи крайния резултат.  и пък сътвориха нулево равенство, което не се отрази на класирането.  Футболната Коледа в Англия започна с мача  , който завърши с по един разменен гол (1:1). След безрезултатно, макар и динамично първо полувреме, домакините, които са на последно място в класирането, поведоха в 74-ата минута. 11 минути по-късно \"вълците\" изравниха. Нападателят на \"Фулъм\" Александър Митрович регистрира пореден \"ялов\" мач, след като още първото полувреме пропусна да вкара при поне дне положения за гол. В 90-ата минута на мача пак той можеше да го реши и да донесе трите точки на отбора си. Топката обаче бе изчистена от самата гол линия.  Така с пропуснатите три точки днес \"Фулъм\" остава в дъното на Висшата лига с една 11 точки от 19 мача. \"Улвърхемптън\" са точно над средата на таблицата.  По-късно тази вечер \"Боксинг дей\" ще завърши с двата мача, които могат да променят разпределението на силите за четвъртото място във Висшата лига, тъй като след 18-ия кръг лондонските \"Челси\" и \"Арсенал\" са с еднакъв брой точки - 37, но \"сините\" са с по-добра голова разлика.  Топчиите излизат срещу \"Брайтън\" на чужд терен. \"Челси\" също е гост - на \"Уотфорд\".", "date": "2018.12.26", "title": "Боксинг дей: \"Ливърпул\" дръпна с 6 точки на върха, \"Тотнъм\" изпревари \"Ман. Сити\""}
{"url": "http://clubz.bg/77616-oligofrenjyltopaveten_rusofob_ruskoto_posolstvo_qvno_ne_vyzrazqva", "text": "Така е озаглавен коментар на сайта „Класа“ с автор Костадин Костадинов. Как \"подаръкът от Москва\" се превърна в ябълка на раздора (ВИДЕО) Безспорно всеки има право на свое мнение и на споделянето му. Особено когато става дума за медия. Случаят обаче придобива друг оттенък, когато едно посолство очевидно подкрепя това мнение. Как по друг начин да си обясним факта, че тази статия е споделена в официалния фейсбук профил на посолството на Руската федерация в България. Линк към този профил има и в   на дипломатическата мисия.     Кои са олигофрените? Ясно кои – тези, които протестират срещу руската елха в центъра на София.  Следобед линкът към статията във ФБ-профила отиде назад, като бе изместен от публикации с дата 21 октомври и 30 ноември. В сайта на посолството пък линкът вече не се виждаше. Няма да цитираме статията, който иска, ще я намери и ще я прочете. Само ще споменем, че в нея се съдържа опит за хумористична пародия на одата „Опълченците на Шипка“ от Иван Вазов. Нарича се „О, Кремъл“ и неин автор е Николай Драганов. В нея вместо България - НАТО „нази гледа“. Намесени са „Слава на Украйна“, „Атанасов, наший генерал“, Иво Инджев, Стефан Тафров, Асен (вероятно Генов), Христо (вероятно Иванов), Бойко Борисов, та дори и партия ДЕОС. Някои се смеят, други молят да ги погъделичкат, за да се засмеят. Всеки възприема творбата различно. Споделянето от посолство на коментар с такова заглавие обаче е, меко казано, говори за липса на дипломатичност. Най-малкото за това, защото не ни е известно българското прозападно и пронатовско правителство да е подкрепило открито протестиращите срещу елхата. Напротив – премиерът Бойко Борисов иска яхти, а не бойни кораби в Черно море. И дума за акцията не е обелена нито в сайта на украинското посолство в София, нито във фейсбук профила му. Досега не сме чували от постоянното представителство на ЕС да нарекат „олигофрени“ тези, които горят европейските флагове у нас. Случва се на шествия на някои български партии и около един точно определен паметник в София. Нито пък от посолството на САЩ са отправили епитети към тези, които заливаха с червена боя бюста на Роналд Рейгън в столицата. Разни хора/посолства, разни идеали.", "date": "2018.12.26", "title": "Олигофрен=жълтопаветен русофоб. Руското посолство явно не възразява"}
{"url": "http://clubz.bg/77622-zaev_ne_iska_da_stava_prezident", "text": "Македонският премиер Зоран Заев няма да се кандидатира на предстоящите догодина президентски избори, предаде агенция МИА. Председателят на парламента Талат Джафери ще насрочи вота в края на февруари 2019 г. Според правителствени източници Заев предпочитал заедно с президентските да се организират и парламентарни избори. По въпроса обаче трябва да се произнесат и коалиционните партньори, а някои от тях не подкрепят тази идея. Зоран Заев: Македония показа, че иска да е в ЕС и НАТО Заев възнамерява след празниците и след приключването на промените в конституцията да се посвети на избора на кандидат за държавен глава. Мандатът на сегашния президент Георге Иванов приключва през май 2019 г. \n\tПо-голямата част от анкетираните македонски граждани виждат Заев на президентския пост, сочи проучване на общественото мнение, проведено от телевизия Телма и Македонския център за международно сътрудничество (МЦМС). Зоран Заев също така е с най-висок рейтинг като евентуален общ кандидат на македонците и албанците. За него биха гласували най-голям брой от македонците и албанците, отбелязва МИА.", "date": "2018.12.26", "title": "Заев не иска да става президент"}
{"url": "http://clubz.bg/77624-karadajy_krizata_na_tolerantnostta_se_jivee_vseki_den_v_bylgariq", "text": "Като много важни за ДПС, за България и за ЕС определи председателят на ДПС Мустафа Карадайъ изборите за Европейски парламент по време на възпоменателен митинг край Тюркян чешма в кирковското село Могиляне по повод 34 години от началото на т.нар. възродителен процес. В изказването си пред многохилядния митинг той подчерта, че кризата на толерантността в Европа, която отчитат анализаторите, се живее всеки ден в България благодарение на . Карадайъ: Заблудените ще приемем обратно, но предателите нямат шанс Той призова към активност на евроизборите, като посочи, че ДПС има отговорна мисия. Той коментира, че кризата в ДПС след отделянето на нейни водещи фигури начело с Лютви Местан и създаването на ДОСТ е приключила.", "date": "2018.12.26", "title": "Карадайъ: Кризата на толерантността се живее всеки ден в България"}
{"url": "http://clubz.bg/77567-vyzdushnite_marshali_po_dalech_ot_pilotskata_kabina", "text": "Американската служба на въздушните маршали (US Federal Air Marshal Service) вече ще разполага агентите си по-близо до опашката на самолета, за да виждат по-добре останалите пасажери, съобщиха източници на щатската телевизия ABC, запознати с плановете на администрацията за транспортна сигурност. Новите регламенти ще влязат в сила на 28 декември. Федерална служба за въздушни маршали е подразделение на американското Министерство на вътрешната сигурност, чиито агенти, под прикритието на обикновени пътници, пътуват по граждански полети, за да предотвратят отвличания на самолети. Досега маршалите заемаха места по-близо до носовата част, защото основната им задача е да предотвратят нахлуване в пилотската кабина. Новите места за сядане трябва да помогнат при наблюдението на пътниците, за да се предотврати евентуална терористична атака. Говорителката на администрацията Джени Бърк заяви пред телевизионния канал, че агенцията \"продължава да оптимизира работата по сигурността\", като отказва да потвърди новата схема за сядане. Въздушните маршали са контратерористични агенти под прикритие на борда на полети, чиято цел е да противодействат при възможна атака или похищение на полета. Въздушни маршали използват различни авиолинии или правителствени агенции, като в повечето държави това става след терористичните удари в САЩ на 9/11. Федералната авиоадминистрация на САЩ използва въздушните маршали още от 1968 година, но самата Федерална служба на въздушните маршали е основана през 1985 година при президента Роналд Рейгън. Естеството на работата им налага те да пътуват много често, а тренировките им включват честа стрелба с оръжия, разследващи техники, разпознаване на криминално или терористично поведение, специфични тактики за самолетни полети и умения в близкия бой и самозащитата. Транспортната охранителна администрация на САЩ ги нарежда сред федералните агенти с най-висок стандарт за точна стрелба и квалификация за работа с огнестрелни оръжия.", "date": "2018.12.26", "title": "Въздушните маршали - по-далеч от пилотската кабина"}
{"url": "http://clubz.bg/77619-kraj_na_voennoto_polojenie_v_ukrajna", "text": "Срокът на военното положение, въведено на 25 ноември в някои райони на Украйна, изтече днес, обяви президентът Петро Порошенко, цитиран от Ройтерс. Военното положение бе обявено, след като Русия задържа три украински кораба. Порошенко изтъкна, че засега не планира да удължава срока, защото не желае да ограничава правото на гражданите да избират и да бъдат избирани. Държавният глава гарантира, че президентските избори ще се състоят на 31 март 2019 г., както е планирано. Като основно постижение на военното положение Порошенко посочи значителното според него увеличаване на отбранителните способности на Украйна. Украйна обяви военно положение, Путин обезпокоен Военните кораби на Киев бяха задържани в Керченския проток между анексирания от Русия Крим и южната част на Русия. Сега тя претендира, че контролира изцяло достъпа до Азовско море, където има както нейни, така и украински пристанища. Москва твърди, че корабите са били навлезли в руски води при опит да преминат протока, без предварително да са уведомили за това. Киев отвръща, че не е необходимо разрешение от Русия за минаване през протока. Законът за военното положение в Украйна забраняваше на руски граждани в боеспособна възраст да влизат на нейна територия. Повишени бяха мерките за сигурност по важни обекти като атомни електроцентрали и черноморските пристанища. Украинските моряци обвинени в незаконно пресичане на руската граница Наскоро началникът на украинската армия заяви, че от август Русия увеличава силите си по границата и че сега представлява най-голямата заплаха във военно отношение от 2014 г., когато анексира Крим. Първоначално Порошенко искаше да въведе военно положение за 60 дни. Депутатите от Върховната Рада обаче се обявиха категорично против, защото заподозряха държавния глава в опит да бъдат отложени и дори отменени президентските избори на 31 март. В резултат президентът беше принуден да отстъпи и съкрати срока на военното положение на 30 дни, и то не в цяла Украйна, а само в 10 нейни области. Украинските моряци обвинени в незаконно пресичане на руската граница", "date": "2018.12.26", "title": "Край на военното положение в Украйна"}
{"url": "http://clubz.bg/77613-evroto_poskypna_sprqmo_dolara", "text": "Курсът на еврото продължи леко да се повишава спрямо долара днес в предиобедната търговия. Това се случи на фона на сътресенията в САЩ и критиките на президента Доналд Тръмп срещу политиката на централната банка на страната. Друг фактор за поскъпването на европейската единна валута спрямо американската е частичното блокиране на финансирането на администрация в САЩ, съобщи сайтът romandie.com, позовавайки се на Франс прес. Тази сутрин в Париж еврото превиши прага от 1,14 долара и се разменяше за 1,1406 долара за евро спрямо 1,1392 долара вчера вечерта. Брюксел иска смяна на доларите с евро в енергийни сделки Тръмп и вчера критикува централната банка на САЩ за това, че „вдига лихвите прекалено бързо“ на фона на опасенията за растежа на най-голямата икономика в света. През последната седмица упреците към Управлението за федерален резерв на САЩ зачестиха и финансовият министър Стивън Мнучин бе принуден в събота да опровергае информациите за отстраняването на президента на централната банка Джером Пауъл. Пазарите са потърпевши от създалата се несигурност. Уолстрийт отчете най-лошата си седмица от началото на годината броени дни преди новогодишните празници, а доларът поевтиня, защото политическите капани станаха прекалено големи, за да бъдат пренебрегвани, коментира анализатор на валутния пазар.", "date": "2018.12.26", "title": "Еврото поскъпна спрямо долара"}
{"url": "http://clubz.bg/77597-vesela_koleda_ot_bolnicata", "text": "Болничният престой по презумпция не е приятно занимание, но има лечебни заведения, в които служителите се стараят да го направят малко по-малко неприятен. Особено по празници. Медицинската платформа Meddy Bear е подбрала някои естетически коледни визии на лекари и сестри от различни болници по света с послеслова \"Весела Коледа. От болницата\". Ето и някои от тях - малко медицински коледен хумор:  ", "date": "2018.12.26", "title": "Весела Коледа. От болницата"}
{"url": "http://clubz.bg/77610-trymp_zasega_ne_uspq_7_godishnoto_dete_vse_oshte_vqrva_v_dqdo_koleda", "text": "Американският президент Доналд Тръмп засега не е успял да прекърши вярата на детето, което попита дали все още смята, че има Дядо Коледа. Седемгодишното момиче, което разговаря по телефона с Тръмп на Бъдни вечер, все пак оставило чаша мляко и бисквити за Санта Клаус, въпреки че президентът любезно му казал, че е \"маргинално\" за дете на неговата възраст все още да вярва в добрия старец, предаде Асошиейтед прес. Малката Колман Лойд от Лексингтън, Южна Каролина, признава, че дотогава не била чувала думата \"маргинално\".  Доналд и Мелания Тръмп помагаха при следенето на Дядо Коледа Тя се обадила в програмата \"НОРАД следи Санта\" в понеделник вечер, за да проследи полета на шейната на Дядо Коледа (Санта), който раздава играчки на децата по света. В интервю за в. \"Пост енд Куриър ъв Чарлстън\" тя разказва, че ученият, който ѝ отговорил на телефона, я попитал дали иска да говори с президента. Шест минути по-късно Тръмп бил на линия. Колман не знаела какво означава \"маргинално\" и просто отговорила: \"Да, сър\". Тръмп приключил разговора с думите: Първоначално бе съобщено, че разговорът е бил с момче на име Колман, защото репортерите чували само думите на Тръмп, но по-късно семейството на момичето качи видеоклип в YouTube, обяснява Асошийтед прес, съобщава БТА. Агенцията уточнява също, че името на детето се пише другояче: Collman, а не Coleman, както първоначално бе разпространено погрешно. В интервюто си за регионалния вестник \"Пост енд Куриър\" Колман разказва, че заедно с 10-годишната си сестра и петгодишното братче на Бъдни вечер оставили курабийки с глазура и шоколадово мляко за Санта, а на сутринта храната я нямало, а под елхата били оставени подаръци.", "date": "2018.12.26", "title": "Тръмп засега не успя. 7-годишното дете все още вярва в Дядо Коледа"}
{"url": "http://clubz.bg/77623-fifa_razsledva_ruskiq_futbolen_syyuz_zaradi_machove_v_krim", "text": "ФИФА разследва Руския футболен съюз (РФС) заради участието на руски отбори в турнира за Купата на Крим, предаде Нюз.Ру. В откритото състезание, проведено през 2017 г., играли „Сокол“ (Саратов) и „Анжи-2“ (Махачкала“). Мачовете били проведени на територията на полуострова, който УЕФА и ФИФА не признават за част от Русия. Заради участието на руски клубове в този турнир световната футболна федерация може да наложи санкции срещу РФС. От руския съюз потвърдили, че получили запитване. През 2014 г. УЕФА забрани на кримските отбори да участват в състезания под егидата на РФС.", "date": "2018.12.26", "title": "ФИФА разследва Руския футболен съюз заради мачове в Крим"}
{"url": "http://clubz.bg/77618-pochina_slaveto_chiqto_muza_be_tatqna_lolova", "text": "На 85 години почина Светослав Светославов-Славето, съпруг на Татяна Лолова. Двамата бяха като ин и ян – пълна хармония от две съвършено различни половинки. Той също имаше много таланти, но бе мълчалив, скромен и с лека усмивка придружаваше своето „слънце“. В края на 2014 г., Славето откри поредица от изложби, една от които бе наречена „Багрите в мен“. И въпреки багрите, които извираха от него, той отказваше да се нарече художник. Животът му бе свързан с театъра: Всяка нова картина, която завършeл Славето, Лолова грабвала възхитена от ръцете му и веднага тръгвала да я рамкира – дори още преди да е изсъхнала. Наблюдавайки го, тя твърди, че когато застане пред платното, той като че ли не знае накъде ще го отведе въображението му, какво ще се получи на белия лист. Татяна Лолова: Не съм звезда, аз съм слънце Рисува още преди да ожени за Татяна Лолова. Когато тя за първи път влиза в стаята му, впечатление ѝ правят завесите на прозореца – били „нарисувани ръчно, на едри пъстри петна“. Днес домът им е пълен с неговите картини, една от тях ѝ напомня за онези пръски по завесите. Сега вече е свободен от всичко. Питат го: „И какво правиш по цял ден?!“ „Боже – отвръща, – ами какво ли не!“. Но главно (особено когато ме няма, когато пътувам, за да играя) рисува. Рисува бързо, цветно, с настроение. Изригващо. Аз се прибирам. Харесвам. Радвам се…“", "date": "2018.12.26", "title": "Почина Славето, чиято муза бе Татяна Лолова"}
{"url": "http://clubz.bg/77606-ekspres_evropa_iska_da_nakaje_london_zaradi_brekzit", "text": "Споразумението на Тереза Мей за \"Брекзит\" дава възможност на Европейския съюз да ни „накаже още повече“, след като напуснем блока, предупреди говорителят на Демократичната юнионистка партия (ДЮП) Сами Уилсън. Депутатът от ДЮП и твърд привърженик на \"Брекзит\" заяви, че британците се чувстват неуважавани от Европейския Съюз, като предупреждава, че сделката на Тереза Мей за Брекзит позволява на британците да продължат да бъдат „наказвани“ от блока. Уилсън каза: В изказване за \"Експерс\"  по време на митинг по-рано този месец, той добави: „Макар, че те могат да заявят, че искат да са партньори, мисля, че тази сделка показва, че искат да ни накажат и тази сделка им дава възможност да ни накажат още повече“. Министър-председателят отпътува за Брюксел през декември в опит да получи правно споразумение от лидерите на ЕС по въпроса за ирландската граница. Тереза Мей се бе изправила лице в лице с ръководителя на ЕС, където той заяви, че коментарът просто се отнася до британските изисквания на \"Брекзит\" като цяло, а не към министър-председателя. Юнкер беше принуден да обясни инцидента по време на пресконференция на срещата на върха. Той каза: Председателят на Европейския съвет Доналд Туск също заяви, че Тереза Мей е била третирана с „най-голямо уважение“ по време на срещата на върха на ЕС. ДЮП многократно е заявявала, че няма да приеме споразумението за \"Брекзит\" на Тереза Мей по въпроса за ирландската граница, който продължава да бъде продължителен проблем в преговорите, пише \"Фокус\". Предпазният механизъм е предназначен да гарантира, независимо какво се случва с останалите преговори, че няма да има твърда граница между Северна Ирландия и Република Ирландия. Но в рамките на сегашния механизъм, Северна Ирландия също ще трябва да спазва правилата на ЕС за единния пазар на стоки, за да позволи запазването на отворената граница. ", "date": "2018.12.26", "title": "\"Експрес\": Европа иска да накаже Лондон заради \"Брекзит\""}
{"url": "http://clubz.bg/77478-tretiqt_bostan_na_borisov", "text": "Отиващата си 2018 г. трудно може да бъде наречена годината на сделките за българските управляващи. Всъщност „Сделката на сделките“ – кой печели концесията на „Летище София“, ще стане известна догодина. Догодина ще е известен – ако се намери такъв, и стратегическият инвеститор за АЕЦ „Белене”. Догодина ще е ясна и развръзката дали Гинка Върбакова (и сие) купува най-голямото електроразпределително дружество в България с близо 3 милиона клиенти. И кой, ако не тя. Догодина ще е известно и коя компания ще бъде избрана да достави новите бойни самолети и нови бойни машини за пехотата. Макар към момента да е почти ясен доставчикът на изтребителите. Догодина в България стартират проекти в пътната инфраструктура за около 3.75 милиарда лева. Всъщност повече - защото бяха одобрени и едни 1.35 милиарда лева на данъкоплатците за магистрала \"Хемус\" Изобщо най-голямото предстои. Или не. След 8 години туткане и неуспешни опити правителството най-сетне обяви конкурса за търсене на концесионер на \"Летище София“ в началото на юли, а срокът за подаване на оферти е удължен до 29 януари догодина. Печелившият е длъжен да инвестира 600 милиона евро за 35-годишния срок на концесията и да плати авансово поне 550 милиона лева без ДДС. Държавният оператор, натоварен със задължения от над $100 милиона, не е в състояние да развива „Летище София“. Който и да спечели, трябва да изгради и трети терминал на аеропорта до 10-ата година от началото на концесията. Годишното концесионно възнаграждение ще е не по-малко от 15 милиона лева без ДДС, или 10% от общия размер на приходите от всички дейности за текущата година. Досега известните кандидати са двама - испанският летищен оператор AЕNA и най-големият британски летищен оператор Manchester Airports Group в партньорство с китайския строителен гигант BCEG. Като евентуални кандидати се спрягат и германският оператор Fraport, взел на концесия летищата във Варна и Бургас, както и френският концерн ADP. Изборът на компания е от особено значение за визитната картичка на България пред инвеститорската общност. От него зависи дали българското летище наистина влиза в XXI век и става регионален транспортен център, използвайки локацията на София, за да привлече пътници от Европа за Кавказ, Близкия изток и Азия, или ще остане сателит на Истанбул, където наскоро бе открито едно от най-големите летища в света. Както е тръгнало, засега \"ЧЕЗ-България“ ще си остане на ЧЕЗ, въпреки настойчивостта на чешкия премиер милиардер Андрей Бабиш, когото - заедно с още европейски политици популисти, причисляват към проводниците на руско влияние в Европа. В числото на тези политици е и проруският президент на Чехия Милош Земан, съюзник на Бабиш, помогнал му да се укрепи във властта. И така, въпреки вота на недоверие, гласуван на 23 ноември, Бабиш оцеля - именно благодарение на факта, че депутатите от социалдемократическата партия, някога ръководена от Земан, а днес коалиционен партньор на Бабиш, гласуваха с \"въздържал се\".  Но въпреки уклона към Москва, Бабиш осъди анексията на Крим от страна на Русия, а Прага изгони трима руски дипломати в знак на солидарност с Великобритания след отравянето на руския шпионин Сергей Скрипал и дъщеря му Юлия.  До 23 ноември създаденото през м.г. с 50 000 лева капитал дружество „Инерком”, еднолична собственост на Гинка Върбакова, трябваше да плати над 320 милиона евро за: 67% в „ЧЕЗ Електро България“ и 67% в „ЧЕЗ-Разпределение“. Правителството на Бабиш оцеля, но \"Инерком\" не плати нито цент повече от дадените в аванс 5 милиона евро за сделката при подписване на предварителния договор през февруари т.г. Продажбата ще бъде финализирана, след като купувачът плати договорената сума и се произнесат Комисията за защита на конкуренцията (КЗК) и Комисията за енергийно и водно регулиране (КЕВР). Това вече бе обявено от говорителя на чешката държавна компания Алице Хоракова в началото на ноември. КЗК отряза пътя на „Инерком“ към сделката, дружеството обжалва решението й във ВАС – и делото е насрочено за… март догодина. Никой инвеститор не би платил за сделка, преди да е наясно дали ще получи собствеността върху активите. А и осигуряване на 320 милиона евро банкови заеми за сделка е по силите на голяма и утвърдена корпорация. Не и дребна българска фирма, известна само с това, че оперира фотосоларни паркове с общо 23 мегавата инсталирана мощност - и други 80 мегавата, които са в проект. В края на ноември общите събрания на двете дружества на ЧЕЗ у нас не допуснаха Гинка Върбакова и хората й в надзора си. И въпреки едно писмо на \"Инерком\" до медиите, в което казват, че не се отказват от сделката, изглежда в Чехия вече са се отказали от тях, тъй като се появиха публикации, че са започнали преговори с втория кандидат - индийска компания.  Чешката държавна компания е решила да се отърве от активите си в Източна Европа, за да се фокусира към други проекти. Така че провали ли се Върбакова, процесът няма да бъде прекратен - и дано и новият кандидат да не е нечий аватар като „Инерком”. Министърът на енергетиката Теменужка Петкова, макар и със закъснение, представи „мастер плана” за проекта. Изборът на стратегически инвеститор за втора атомна електроцентрала ще мине през процедура от 9 етапа. До 12 месеца   трябва да има структурирана компания, в която ще участва и държавата, и оттам нататък ще започне да се работи по осигуряване на финансирането и самото структуриране на проекта, заяви Теменужка Петкова. В най-добрия случай – догодина по това време. В истинския – по-късно (или никога). Едва ли някой, дори и от работната група, изготвила документацията за етапите, може да прогнозира колко време ще отнеме всеки един от етапите, последващите разговори с избрания инвеститор, евентуално оспорване на избора в съда и т.н.  Стига, разбира се, да се намери инвеститор, който да се съгласи да изгражда АЕЦ без каквито и да са гаранции от държавата – което не е правено досега в проектите за „мирния атом”. В началото на декември пред парламентарната енергийна комисия Теменужка Петкова съобщи, че най-високо ще бъдат оценени предложения от потенциални инвеститори, които предлагат стойността на \"Белене\" да е под 9 млрд. евро и строителството да е в срок до 8 години. Иначе таванът е 10 милиарда евро, а срокът на строителството - 10 години. Нелепо е държавата да определя граница на разходите за проект, в който не инвестира, а твърди, че ще е изцяло с частни средства и без никаква държавна гаранция. Властта поставя и друго условие - потенциалните инвеститори да дадат възможност в изграждането на \"Белене\" да се включат и компании, които биха желали да изкупуват електроенергия или да купят миноритарен дял. Но се появи още едно препятствие - Европейската комисия смята, че новата процедура ще трябва да мине и през нова оценка за това дали централата съответства на европейските правила и на Договора за създаване на Европейската атомна енергийна общност. Това означава, че процедурата по избор на инвеститор може и да не тръгне през януари, както планира енергийното министерство. Три държави – САЩ, Италия и Швеция, подадоха оферти за изтребители за Българската армия. Две от офертите са от Съединените щати – за нов F-16 и нов F-18. Шведите са предложили нови изтребители „Грипен”, а Италия – бойни самолети „Юрофайтър” втора ръка. От повече от 16 години надпреварата за поръчката за бойни самолети за българската военна авиация се води между два фаворита – „Грипен” и F-16. Най-сетне сме на финала. Премиерът Бойко Борисов вече обяви, че иска самолетите да са нови. Аргументът му: Юрофайтърите отпаднаха, което си беше ясно и на старта. А средата на декември в Брюксел Борисов отново подкрепи - с уговорката \"подчертавам дебело, че не се меся\", избора на F-16.  \"Надявам се да дадат по-добри условия, защото това, което съм разговарял с пилотите - нов F-16 е значително по-добър самолет от всички останали, които се предлагат. Има комисии, които разглеждат тези оферти... искам за нашата авиация най-добрия самолет, защото ситуацията в района се усложнява. Трябва ни боен самолет, който може да навлиза във военни действия и да надделява\". И вече е определен - работната група, която оценяваше офертите, се е спряла на F-16. Проекторешението вече е внесено в Министерския съвет и се предвижда да бъдат променени условията в проекта за инвестиционнен разход от 1.8 милиарда лева, одобрен от парламента. Причината е, че производителя Lockheed Martin няма да може да достави изтребителите в разписания срок от 2 години. \n\tПрезидентът Румен Радев и \"Грипен\" излязоха с публични позиции, в които изразиха разочарование от избора. Но макар и вече предрешен, има дълъг път до самата сделка - след одобрението на правителството, предстоят преговори със САЩ евентуално по цената и други условия и последваща ратификация от парламента, тъй като договорът за самолетите е междуправителствен. Покрай тези няколко големи сделки, предстои най-голямото харчене от всички изборни години досега - 150 милиона за ремонти на пътища, 50 милиона - за ремонти на язовири, 1.35 милиарда за магистрала \"Хемус\". Но и други едри хапки - 20 милиона за довършване на недостоената педиатрична болница в София, 10 милиона за преустройване на две зали в бившата Централна баня в столицата, близо 19 милиона лева за довършване на многофункционалната \"Арена Бургас\", ще се появят още. В края на януари ще е ясно дали ще се строи газопровод до Сърбия - проект, оценен на около 2.3 милиарда лева. Всичко зависи от това дали ще се явят транзитьори, които да запълнят поне 90% от тръбата, и се съгласят на транзитните такси, поискани от \"Булгартрансгаз\". От \"Газпром експорт\" вече намекнаха, че са високи. Каквото и да се случи догодина, развръзката при всяка от тези сделки е заложена през отиващата си 2018 година. И през 2019 г. ще има много да се бере от бостана. ----", "date": "2018.12.26", "title": "Третият бостан на Борисов"}
{"url": "http://clubz.bg/77614-oshte_13_tenisisti_potvyrdiha_uchastie_na_sofiq_oupyn", "text": "На Коледа станаха ясни имената на всичките 21 тенисисти, които попадат в основната схема на тенис турнира \"София оупън\" (3-10 февруари 2019 г.). Към вече обявените 8 имена на световни звезди, бяха оповестени още 13. Вавринка публикува своя снимка пред храма \"Александър Невски\" Освен носителя на 3 титли от „Големия шлем“ Стан Вавринка и останалите седмина от топ 30 в света, останалите за четвъртото издание са: Мартон Фучович (Унгария), Андреас Сепи (Италия), Мартин Клижан (Словакия), Адриан Манарино (Франция), Матю Ебдън (Австралия), Робин Хаасе (Холандия), Михаил Кукушкин (Казахстан), Матео Беретини (Италия), Ян-Ленард Щруф (Германия), финалистът в София от 2018 г. Мариус Копил (Румъния), шампионът от тази година Мирза Башич (Босна и Херцеговина), Денис Истомин (Узбекистан) и Ласло Джере (Сърбия). Кузманов и Андреев с „уайлд кард“ за \"София оупън\" Те се присъединяват към: Стан Вавринка (Швейцария), Карен Хачанов (Русия), Стефанос Циципас (Гърция), Данийл Медведев (Русия), Николоз Басилашвили (Грузия), първият шампион в София Роберто Баутиста Агут (Испания), Фернандо Вердаско (Испания) и Гаел Монфис (Франция). За голямата класа на четвъртото издание на \"София оупън\" говори и фактът, че така нареченият cut off за приемане за директно участие в основната схема на турнира в София е до №93 в световната ранглиста към 24 декември 2018 г.  Григор Димитров обясни на английски думите си за турнира \"София оупън\" Общият брой от 28 участници на \"София оупън 2019\" се формира от 21 директно приети тенисисти, четирима, влезли в основната схема от квалификациите, и трима с „уайлд кард“. Българите Димитър Кузманов и Адриан Андреев получиха „уайлд кард“ за основната схема след успешната за тях 2018 г. За последния „уайлд кард“ турнирният директор на Горан Джокович обяви, че е възможна нова много приятна изненада за българските любители на тениса. Билетите за \"София оупън 2019\" са в продажба в мрежата на \"Ивентим\".  Кузманов и Андреев с „уайлд кард“ за \"София оупън\" Григор Димитров обясни на английски думите си за турнира \"София оупън\"", "date": "2018.12.26", "title": "Още 13 тенисисти потвърдиха участие на \"София оупън\""}
{"url": "http://clubz.bg/77611-trus_rani_4_ma_dushi_na_o_siciliq", "text": "Земетресение с магнитуд 4,9 по скалата на Рихтер е регистрирано през нощта на италианския остров Сицилия, съобщава Европейско-Средиземноморският сеизмологичен център. Епицентърът е бил на 170 км източно от главния град Палермо на дълбочина 2 километра. Етна изригва коледно (ВИДЕО) При труса са ранени 4-ма души. Къщи в провинция Катания са частично разрушени, предаде ТАСС. Никой от ранените не е с опасност за живота. Участък от магистрала А18, свързваща градовете Катания и Месина, е затворен заради повреждане на пътната настилка. Само преди два дни на Сицилия изригна вулканът Етна.", "date": "2018.12.26", "title": "Трус рани 4-ма души на о. Сицилия"}
{"url": "http://clubz.bg/77615-kak_podarykyt_ot_moskva_se_prevyrna_v_qbylka_na_razdora_video", "text": "Празнична елха в самия център на София, в непосредствена близост до църквата \"Св. Неделя\" се превърна в актуалната ябълка на раздора. Особеното е, че дървото е подарък от Москва.  А на него светят червени звезди, като някои столичани и потребители на социалните мрежи припознаха в тях петолъчки. Натрапващата се символика предизвика протести, а руското посолство днес реши да сподели и цитира статия, в която се казва, че \"по-големи олигофрени и малоумници от платените жълтопаветни русофоби няма\". Олигофрен=жълтопаветен русофоб. Руското посолство явно не възразява До 13-метровото дърво, дарено от управата на руската столица и сложено с подкрепата на посолството на Москва, бяха поставени табели, които честитят на български и руски език новата година. Коледното дърво грейна на официална церемония на 18 декември в присъствието на руския посланик у нас Анатолий Макаров и зам.-кметът на София Тодор Чобанов. Атмосферата се допълваше от руски Дядо Мраз и Снежанка. Москва за втори път подарява елха на София, каза тогава Чобанов.         Няколко дни по-късно \"подаръкът за София от Москва\" беше допълнително украсена - протестно. Инициативата беше на председателката на Сдружението на украинските организации в България Олена Коцева. С \"украсата \"се искаше свобода за пленените от руския флот украински моряци след инцидента в Керченския проток. като елхата беше закичена с корабчета в цветовете на украинското знаме - с имена на задържаните украинци. И ако предишните акции бяха тип граждански инициативи - повече или по-малко очаквани, то реакцията на руското посолство в София от 26 декември изглежда озадачаваща. Във фейсбук на официалната страница на институцията е споделена статия, озаглавена  \"По-големи олигофрени и малоумници от платените жълтопаветни русофоби няма\".  Съчинението от малко известното издание class.bg е и надлежно цитирано, за затвърждаване на съдържанието му.", "date": "2018.12.26", "title": "Как \"подаръкът от Москва\" се превърна в ябълка на раздора (ВИДЕО)"}
{"url": "http://clubz.bg/77607-bum_na_falshivi_banknoti_po_praznicite", "text": "Бум на фалшиви банкноти има по празниците, съобщи Нова тв. Експертите предупреждават, че при голямото пазаруване по Коледа и Нова година има най-голям риск да се окажем с фалшиви пари в портфейла. В повечето случаи те са банкноти от 20 лева. Фалшифицират се и други банкноти, както и дори монети. Специалистите призовават да внимаваме не само за един паричен знак. Допълнителните затруднения идат от факта, че много хора не могат да си спомнят къде точно са получили фалшивите банкноти. Следващият бум на подправените парични знаци ще бъде през лятото, допълва Нова тв.", "date": "2018.12.26", "title": "Бум на фалшиви банкноти по празниците"}
{"url": "http://clubz.bg/77617-videonablyudenie_na_izborite_samo_dokato_se_broi_rezultatyt", "text": "Видеонаблюдение по време на избори да има във всяка секционна избирателна комисия, но то да се включва след края на изборния ден. Такова предложение за промяна в Изборния кодекс преди второто четене на ремонта му са внесли депутати от \"Воля\" преди коледните празници. Текстовете ревизират собственото им първоначално предложение, което бе прието на първо четене - видео заснемане във всяка секция да тече по време на целия изборен ден и то да се излъчва в реално време на сайта на съответната районна избирателна комисия.  Приетата първоначално редакция срещна критика заради евентуален риск от нарушаване на тайната на вота, както и заради това, че ще може да бъде проследено кой гласува и кой - не. Освен това техническото обезпечаване на подобна практика при наличието на 12 000 секции на територията на страната би излязло много скъпо. А за да е ефективна мярката - и качеството на записа на камерите трябва да е добро, и изискуемият интернет ресурс и хардуерът за запис и съхранението му са сериозна инвестиция. Ра Като цяло обаче идеята бе гласувана от ГЕРБ и ДПС, а и президентът Румен Радев се изказа положително.  Изборният кодекс като кутията на Пандора В новия вариант от \"Воля\" предлагат текста да придобие следния вид:  Уточнено е, че видеокамерите трябва да бъдат насочени така, че да обхващат работата на всички членове на секционната избирателна комисия във всяко едно време. Освен това е предвидено записите от изборния ден във всички 12 000 секции да се съхраняват за период от 4 години, а в случай на възникнали спорове - до разрешаването им. Нито в първоначално приетия вариант, нито към мотивите за редакционните поправки няма примерен разчет колко би струвало нововъведението, ако бъде прието.  Петър Славов: Промените в Изборния кодекс са сталинистки и пазарлък с ДПС Текущите промени в Изборния кодекс, които се очаква да бъдат финализирани до края на януари, тъй като предстоят европейски избори през май, се предлага още де факто драстично ограничаване на машинното гласуване, както и практически отмяна на въвеждането на електронно гласуване.  Промени се предвиждат и н начина на изписване на номерата на кандидатите в партийните листи, за да не стават повече грешки с преференциалното гласуване заради дублиране на номер на партия и конкретен кандидат от листата й. Машинно гласуване за всички? Не и според ГЕРБ и \"патриотите\"   Петър Славов: Промените в Изборния кодекс са сталинистки и пазарлък с ДПС Машинно гласуване за всички? Не и според ГЕРБ и \"патриотите\"", "date": "2018.12.26", "title": "Видеонаблюдение на изборите - само докато се брои резултатът"}
{"url": "http://clubz.bg/77608-izrael_udari_iranski_voenni_skladove_v_siriq_video", "text": "Израел извърши най-голямата си атака срещу Сирия от три месеца насам, съобщиха днес медии в Дамаск. Според неофициални източници са унищожени склад с ракети иранско производство и щаб на „Хизбула“. Атаката била извършена с 22 ракети, изстреляни от въздушното пространство на Ливан. Обстрелвани са също така няколко сирийски щаба и военен завод. \n\t Според армията на Израел нападението е отговор на изстреляна от Сирия противовъздушна ракета. Офи;иален Дамаск твърди, че са ранени трима сирийски военнослужещи. Сп. „Нюзуик“ пък цитира източници на Пентагона, които съобщават за ранени няколко високопоставени членове на „Хизбула“, които се готвели да излетят за Иран. Израел се готви за пълномащабна война в Сирия  Това е най-мощната израелска атака в района от 17 септември насам. Тогава сирийската ПВО при опит да свали израелски самолети улучи по погрешка руски разузнавателен „Ил-20“. „Приятелският огън“ доведе до гибелта на 15 руски военнослужещи. Израелски военен говорител отказа коментар. Израелски медии твърдят, че няколко часа преди атаката в Дамаск кацнал самолет на иранската гражданска авиокомпания „Фарс еър Кешм“. Най-вероятно обаче той превозвал не пътници, а военно оборудване. \n\t От видеозапис се вижда и как сирийска ракета  се опитва да прехване израелска, но не успява и в крайна сметка поразява кграда в района на летището край Дамаск.", "date": "2018.12.26", "title": "Израел удари ирански военни складове в Сирия (ВИДЕО)"}
{"url": "http://clubz.bg/77609-ne_se_kachvajte_visoko_v_planinite_dnes", "text": "Условията за туризъм в планините днес са лоши, съобщи агенция Фокус, като цитира Планинската спасителна служба (ПСС) при БЧК. Във високите части на Стара планина духа силен вятър и е облачно. Температурите са около минус 10-минус 8 градуса. Лифтовите съоръжения в курортите работят, ски пистите са отворени. Няма регистрирани инциденти с туристи през изминалото денонощие. Информация за обстановката в планините може да намерите на адреса на  в интернет. Телефоните на ПСС са:  и .", "date": "2018.12.26", "title": "Не се качвайте високо в планините днес"}
{"url": "http://clubz.bg/77612-bylgarskata_koleda_sybra_2_mln_lv_za_decata_s_tejki_zabolqvaniq", "text": "Благотворителната инициатива „Българската Коледа“ в подкрепа на децата с тежки заболявания и увреждания събра 2 млн. лв. до момента, а набирането на дарения продължава. Това съобщиха от прессекретариата на президента Румен Радев. От 16 години кампанията е под патронажа на държавния глава.  Към момента са изпратени 560 000 дарителски SMS на номер 1117 и гласови обаждания на 0900 1117 от началото на кампанията, която беше обявена от президента Радев в края на ноември. Оттогава досега в дарителската банкова сметка на инициативата са постъпили 1 330 000 лв., a 35 000 лв. са дарени чрез системата ePay.bg. Дарения за благотворителната инициатива могат да бъдат правени целогодишно, припомнят от екипа на държавния глава. Българската Коледа 2018/19 - за децата с тежки заболявания и увреждания Навръх Рождество Христово бе и традиционният концерт, посветен на инициативата. По време на 16-ото издание на \"Българската Коледа\" на сцената излязоха известни български музиканти, изявени актьори, спортисти и танцьори - Михаела Филева, група \"Фондацията\", Графа, Миро, Орлин Павлов, Тони Димитрова и Орлин Горанов, детският радиохор на БНР, възпитаниците на националното училище за танцови изкуства в София, детска вокална група \"Бон Бон\" и хорът към Националния фолклорен ансамбъл \"Филип Кутев\".  След миналогодишния благотворителен форум 22 лечебни заведения получиха съвременна медицинска апаратура на обща стойност 1 790 000 лева., част от която бе последно поколение високотехнологични роботизирани системи за рехабилитация. От старта на кампанията през 2003 г. досега са събрани близо 33 милиона лева. С тях са подпомогнати 4388 български деца и е дарена медицинска апаратура на общо 281 лечебни заведения в цяла България.   можете да видите как да направите дарение през цялата 2019 г. ", "date": "2018.12.26", "title": "\"Българската коледа\" събра 2 млн. лв. за децата с тежки заболявания"}
{"url": "http://clubz.bg/77604-trymp_nqma_pari_za_stenata_nqma_i_pravitelstvo", "text": "Президентът на САЩ Доналд Тръмп каза, че спирането на работата на част от правителствените служби ще продължи, докато не бъдат изпълнени исканията му за финансиране на строежа на стената по границата с Мексико, предаде Ройтерс. Американското правителство частично спря работа в събота заради спор около средствата, които да бъдат предвидени в бюджета за стената с Мексико. Тръмп поиска 5 милиарда долара, демократите са против.  Засега няма изгледи да се постигне компромис и е възможно т.нар. затваряне на правителството да продължи и през новата година.  \n\tТръмп днес отново разкритикува Управлението за федерален резерв, което миналата седмица увеличи с четвърт процентен пункт основната си лихва. Те прекалено бързо вдигат лихвения процент, това е моето мнение, каза Тръмп.  \n\tЗа да успокои пазарите, министърът на финансите на САЩ Стивън Мнучин заяви в края на миналата седмица, че президентът не планира да уволни шефа на Федералния резерв Джероум Пауъл, както заявиха източници на агенция Блумбърг. Въпреки усилията на Мнучин вчера индексите на фондовите борси продължиха да спадат, като индексът на Дау Джоунс намаля с близо 3 на сто, а индексът на Стандард енд Пуърс изгуби около 2,5 на сто.  \n\tТръмп заяви днес, че това, което става в САЩ, е \"позор\", но пожела на всички \"Весела Коледа\", предаде ДПА.", "date": "2018.12.26", "title": "Тръмп: Няма пари за стената - няма и правителство"}
{"url": "http://clubz.bg/77605-naj_tejkoto_izpitanie_za_evropa", "text": "Къде остана европейският дух на сътрудничество и помирение в навечерието на новата 2019 година? Достатъчно е да погледнем ситуацията в някои страни-членки, за да се уверим, че нещата не вървят никак добре в ЕС.  Великобритания иска да напусне ЕС - вероятно това ще стане без споразумение. Във Франция ореолът на Еманюел Макрон избледня. Обикновени граждани в жълти жилетки масово излизат на улицата, някои от тях не се спират и пред насилието. А леви и десни екстремисти се опитват да се възползват от ситуацията. Популисткото правителство в Италия открито се противопостави на ЕК в спора за държавния бюджет. Малко преди Коледа ЕК направи големи отстъпки на Италия и се отказа да я санкционира, представяйки това за победа на разума над конфронтацията. Дързостта на Рим сигурно ще има и последователи. Правителствата на Полша и Унгария правят отстъпки в спора за върховенството на закона само, когато вече няма друг начин. В Испания пък, един от последните бастиони срещу десния популизъм, в областта Андалусия крайнодясната партия Vox, която величае бившия диктатор Франко, бързо печели популярност.   Десният популизъм е голям европейски феномен. Десните партии са в подем в почти всички страни от ЕС. А в Австрия и Италия дори участват в управлението. Същото важи и за Германия: независимо, че в страната вече пристигат много по-малко мигранти, а канцлерката Ангела Меркел се отказа от либералната си миграционна политика, одобрението за \"Алтернатива за Германия\" (АзГ) не спира да расте. На предстоящите през следващата есен местни избори, АзГ може да стане първа, а в най-лошия случай и втора политическа сила в новите източни германски провинции. Но основното изпитание за нагласите в целия ЕС предстои след няколко месеца - на изборите за Европарламент. Резултатите от всички социологически проучвания сочат, че след тях дяснопопулистките и евроскептични партии ще бъдат представени още по-силно в парламента, отколкото досега. А това ще направи още по-трудна задачата на умерените и разумните политически сили. Част от причините за политическото радикализиране са различни за отделните страни-членки на ЕС. Във Франция това е самовластието на президента. Успехът на партията Vox в Испания пък е реакция на каталунския сепаратизъм. Враждебните нагласи към ЕС в Италия се подхранват от недоволството от икономическата ситуация, която не се подобрява и с рецептите на популистите. Най-голямата обща тема във всички европейски страни обаче е миграцията. Една миграция, която е нежелана и в голяма степен неконтролируема. И докато политиците от умерените партии не намерят решение, няма да има промени в нагласите. Преди три години Ангела Меркел опита с послания като \"Не можем да затваряме границите\" и \"За търсещите убежище не бива да има горни граници\". Тя искаше да спечели цяла Европа за своята непопулярна политика, но се оказа напълно изолирана. Последиците от тази миграционна политика се усещат и до днес. И който иска да подобри състоянието на ЕС трябва да заложи именно на тази тема. Хората в Европа копнеят за сигурност. Те искат европейските държави и ЕС като цяло да си възвърнат контрола върху миграцията.", "date": "2018.12.26", "title": "Най-тежкото изпитание за Европа"}
