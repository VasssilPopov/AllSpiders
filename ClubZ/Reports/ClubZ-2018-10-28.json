{"url": "http://clubz.bg/75085-policaj_be_uhapan_na_systezanie_s_karuci", "text": "Полицай бе ухапан днес в село Черганово, Казанлъшко, съобщи Нова ТВ. Униформените се опитвали да отблокират пътя за селото, затворен от десетки роми. Причината - състезание с каруци. Когато бил подаде сигнал, полицаите пристигнали и са се опитали да спрат \"гонката\". Наложило се да повикат подкрепление, тъй като местните започнали да проявяват агресия към тях.", "date": "2018.10.28", "title": "Полицай бе ухапан... на състезание с каруци"}
{"url": "http://clubz.bg/75086-i_bez_leo_mesi_barselona_raznishti_real_madrid", "text": "Лео Меси гледаше отстрани как \"Барселона\" громи \"Реал\" (Мадрид) в дербито на 10-ия кръг на испанската Ли Лига - 5:1 на \"Камп Ноу\". Аржентинецът е контузен, но това не попречи на каталунците да унизят вечния си съперник. Разликата в точките вече е 7 в полза на Барса - 21 срещу 14, като \"белите\" са на девета позиция и вече в пет поредни двубоя в Примера са без победа. Луис Суарес реализира хеттрик, а по веднъж се разписаха Филипе Коутиньо и резервата Артуро Видал. \"Реал\" намали на 1:2 малко след почивката и беше много близо до равенството, но не успя да вкара и след това плати скъпо. Треньорът Юлен Лопетеги, който замени Зинедин Зидан, нищо чудно да бъде уволнен в следващите часове.  \"Реал\" (Мадрид) намерил заместник на Юлен Лопетеги Днешното \"Ел Класико\" мина без мегазвездите Меси и Кристиано Роналдо и може да бъде разглеждано и през този лакмус. Барса може и без Меси, но \"Реал\" все още не може без португалеца. Това пролича и в моментите след почивката, когато гостите доминираха, но нямаше кой да оползотвори атаките им. Не е случайно, че голмайстор за еврошампиона днес отново бе... защитникът Марсело. \"Блаугранас\" доминираха преди почивката. В 11-ата минута Коутиньо технично порази целта, поставяйки точка на хубава атака, започнала от него самия.  В 28-ата минута Луис Суарес беше фаулиран от Рафаел Варан. Съдията не отсъди първоначално дузпа, а се консултира с ВАР, след което отсъди наказателен удар. Така уругваецът постави началото на хеттрика си. След почивката Лопетеги замени Варан и подходи хазартно с трима в защита. Напред \"Реал\" заигра по-дейно и в 50-ата минута Марсело намали. Голът върна увереността в редиците на \"лос меренгес\". Серхио Рамос бе близо до изравняване, а секунди по-късно Лука Модрич удари греда. Тук \"Реал\" изтърва златния си шанс. В 61-ата и Суарес също нацели греда. Седем минути по-късно пореден пропуск за \"мадридистите\" направи Карим Бензема. Тук всичко свърши за \"белите\", но те още не го знаеха. Разбраха го в 75-ата при гола на Суарес с 3:1, дошъл след контра и техничен удар с глава. В тези минути двубоят бе зрелищен и динамичен. Какво се случва с \"Реал\" (Мадрид) До края Барса доуби противника си. Канибала се разписа още веднъж, а Видал закръгли резултата. \"Реал\" е на дъното в момента, въпросът е кога и как може да тръгне отново нагоре. И с кого като треньор. Какво се случва с \"Реал\" (Мадрид)", "date": "2018.10.28", "title": "И без Лео Меси \"Барселона\" разнищи \"Реал\" (Мадрид)"}
{"url": "http://clubz.bg/75087-kitaj_planira_da_postroi_pyrvoto_postoqnno_letishte%C2%A0v_antarktida", "text": "Китайските власти планират след няколко години да построят на Южния полюс първото постоянно действащо летище, което редовно да приема туристически групи и изследователски експедиции. Това съобщи днес научното издание \"Кецзи жибао\", позовавайки се на информиран източник. Учени откриха гигантски каньони в Антарктида  Летището ще бъде построено направо на ледника, покриващ Антарктида. Преди година направихме задълбочени изследвания за избор на мястото на бъдещото летище, търсейки мястото, където леда намалява незначително и равномерно, каза още ученият. Той припомни, че две специални писти за извънредно кацане и зареждане с гориво, предназначени за самолети с неподвижно крило, са били построени от китайски специалист през 2009 и 2010 година. Едната се намира на 3 километра западно от антарктическата станция на Китай \"Кунлун\". Само че, според него, вече е настъпило време, когато създаването в тази точка на планетата на редовно действащо летище за Китай се превръща във все по-насъщна потребност.", "date": "2018.10.28", "title": "Китай планира да построи първото постоянно летище в Антарктида"}
{"url": "http://clubz.bg/75083-nekorektnite_platci_sa_veche_54", "text": "Българските потребители все повече се затрудняват финансово и се увеличава бройката на тези, които не успяват да върнат кредитите си към банките навреме, съобщиха от Асоциацията за защита на потребителите /АЗП/. От асоциацията допълват, че допреди година некоректните платци с кредити са били 48 процента от хората, дадени на колектори, сега техният дял вече е 54 процента. Това показва анализ на Асоциацията на колекторските агенции в България за първата половина на тази година. В същото време, намаляването на лихвите по кредитите е довело до бум на търсенето на заеми, показват данните на БНБ. През септември тази година ипотечните заеми за първи път са надхвърлили 10 милиарда лева и достигат рекордната сума от 10.2 милиарда лева. На годишна база ръстът на ипотечните кредити е с внушителните 9.9 на сто. Потребителските кредити растат още по-бързо. Те вече са 8.9 милиарда лева, което е увеличение от над 15 процента спрямо септември 2017 г. Ниските лихви подвеждат хората и замъгляват преценката на потребителите дали ще могат да плащат вноските си в бъдеще. Прогнозата за вдигане на лихвените нива би могло да постави много от тях в невъзможност да покрият задълженията си занапред, посочиха от АЗП. Освен това и от БНБ неколкократно са предупредили банките да внимават при ипотечните заеми. На второ място по брой на закъсалите длъжници са потребителите на услуги на небанковите кредитиращи институции, които най-често отпускат т.нар. бързи кредити. Все пак при тях се отчита известен спад - ако до миналата година това са били 20 на сто от длъжниците, сега те вече са 18 на сто. Средният размер на необслужваните задължения, търсени от колекторските фирми, е 1162 лв., преди година е бил 728 лв. Най-бързо расте броят на хората, които задлъжняват заради различни телекомуникационни продукти - телефони, таблети и др. Техният брой сред исканията за просрочени задължения е скочил 2.5 пъти - до 15 на сто на фона на 6 на сто година по-рано. От Асоциацията за защита на потребителите изтъкват, че няма прозрачен начин, който да определя сумите, начислени от колекторските фирми над главницата, а това е достатъчна предпоставка за злоупотреби. Още повече, че тези компании, заедно с фирмите за бързи кредити, имат достъп до Централния кредитен регистър, като разполагат с правомощията да поставят кредитни оценки на граждани и фирми. Затова от АЗП напомнят, че основен инструмент на действие на колекторските фирми е подвеждането на гражданите за техните права, включително по отношение на давността на дълговете. Често потребителите биват подмамени от колекторите да погасяват дългове с изтекла давност, на разсрочено плащане при това \"уж\" с отстъпки.", "date": "2018.10.28", "title": "Некоректните платци са вече 54%"}
{"url": "http://clubz.bg/75082-pravitelstvoto_odobri_byudjeta_za_2019_g", "text": "Кабинетът одобри Закона за държавния бюджет и бюджетите за НЗОК и Държавното обществено осигуряване на извънредното си заседание днес. Това съобщи финансовият министър Владими Горанов в Министерски съвет след заседанието. В понеделник консолидираната фискална програма отива в Народното събрание. Борисов: Бюджетът за 2019 г е един от най-амбициозните от началото на прехода Горанов отбеляза, че приоритетите продължават да са инвестиции в образованието и човешките ресурси, както е обещано още в предизборната кампания. Спазва се и планът за плавно увеличаване на разходите за отбрана, така че да достигнат 2024 г. до 2% от БВП. От догодина се предвижда минимален дефицит - едва 0,5% от БВП, каза още министърът. В момента България е сред държавите с най-нисък дълг, като очакванията са нивото на държавния дълг в края на 2021 г. да бъде под 17 процента. Прогнозите са БВП да нарасне следващата година на 3,7 процента и малко по-нисък - 3,5 процента, за периода до 2021 г. Бюджетът на Държавното обществено осигуряване включва по-висок ръст на средния осигурителен доход, чрез увеличаване на размера на самоосигуряващите се лица, земеделците и тютюнопроизводителите. Това ще позволи 6,2% увеличение на пенсиите от 1 юли 2019 г. и вдигане на тавана он 910 лв на 1200 лв. Бюджетът на НЗОК за пръв път пък минава 5 милиарда лева, като нараства с над половин милион. Правителството е одобрило и 10% увеличение на заплатите за всички служители, работещи за държавния апарат.", "date": "2018.10.28", "title": "Правителството одобри бюджета за 2019 г"}
{"url": "http://clubz.bg/75078-prebivavaneto_v_kosmosa_vliqe%C2%A0vyrhu_mozyka", "text": "Международен екип от учени установи, че продължителното пребиваване в космоса влияе върху функционирането на мозъка, а възстановяването може да продължи около година, съобщи Юрик алърт. Било изследвано здравословното състояние на 10-има космонавти, които прекарали средно по 189 дни на борда на Международната космическа станция (МКС). Участниците се подложили на магнитно-резонансна томография преди полета до МКС, веднага след връщането си на Земята и 7 месеца след приключването на мисията.  Тоалетна за $17 милиона? Да, космическа Оказало се, че у върналите се на Земята космонавти обемът на сивото вещество се е свил в сравнение с първото сканиране. Седем месеца по-късно този показател не се върнал към първоначалните си стойности. Освен това вследствие на продължителното въздействие на микрогравитацията се увеличило съдържанието на гръбначномозъчна течност във вентрикулите на главния мозък, както и в субарахноидалното пространство. Този приток съкращава обема на бялото вещество, като това се наблюдава дори месеци след връщането от МКС. Специалистите отбелязват, че засега не е ясно дали въпросните изменения влияят върху когнитивните способности на членовете на екипажа на МКС. Известно е обаче, че при дълго пребиваване в състояние на безтегловност се намалява остротата на зрението. Това може да е свързано с увеличаване на налягането на гръбначномозъчната течност върху ретината и зрителния нерв. ", "date": "2018.10.28", "title": "Пребиваването в космоса влияе върху мозъка"}
{"url": "http://clubz.bg/75076-kak_dvama_obirdjii_bqha_zasneti_i_hvanati_video", "text": "Двама обирджии бяха спипани на местопрестъплението от видео и в последсвтие заловени, благодарение на камера инсталирана в дома на потърпевшите. Историята на Петър Демиров и семейството му доби популярност във фейсбук, след като той публикува кадрите от \"тараша\" на жилището си, а малко по-късно, благодарение на разпознаването на двете лица Демиров оповести, че те са хванати от полицията.  Бъчварова: Борим се с битовата престъпност сега. По-рано не можехме А малко по-късно допълни поста си с благодарност към всички, включили се в издирването на обирджиите, защото двамата са били заловени и оказва се - стари познайници на полицията. Вижте видеото от наглата следобедна кражба:", "date": "2018.10.28", "title": "Как двама обирджии бяха заснети и хванати (ВИДЕО)"}
{"url": "http://clubz.bg/75080-banevi_prisvoili_15_mln_lv_tvyrdqt_ot_specprokuraturata", "text": "Евгения и Николай Баневи са с повдигнати обвинения за присвояване и данъчни престъпления в периода 2010-2011 г., съобщи на брифинг по делото наблюдаващата прокурорка Мария Дойчева. Общият размер на присвоеното имущество е над 1,5 млн. лв., а общият размер на щетата за фиска е над 500 000 лв. В обвиненията не са включени апортите. В петък главният прокурор Сотир Цацаров уточни, че сегашното обвинение е \"отправна точка\" за по-голямо разследване Адвокатите на Евгения и Николай Баневи пък ще внасят възражения по обвиненията на спецпрокуратурата, съобщиха те до медиите. Евгения и Николай Баневи задържани в 8:50 часа сутринта в Ница Двамата бяха арестувани в петък в Ница, по европейска заповед за арест и за разследване. Специализираната прокуратура започна следствени действия в София и страната във връзка с дейността на приватизирания завод \"Полимери\" АД, предишна тяхна собственост. И подчертават, че двамата нямат имот в Ница, а са наели къща от есента, защото планират трите им по-малки деца да започнат ад учат във Франция. Защитниците на семейството са критични и към ареста, който според тях е бил излишно зрелищен, защото двамата са имали вече билети за връщане в София. Освен това след ареста децата им са останали почти без пари, сами на летището, и са се прибрали сами в наетата къща, където са вече 3 дни без надзор.  ", "date": "2018.10.28", "title": "Баневи присвоили 1,5 млн. лв., твърдят от спецпрокуратурата"}
{"url": "http://clubz.bg/75084-jertvite_v_pitsbyrg_sa_identificirani", "text": "Единадесетте жертви при стрелбата в синагога в американския град Питсбърг, щата Пенсилвания, вчера бяха идентифицирани, предаде Асошиейтед прес. Представители на властите съобщиха на пресконференция, че убитите са били на възраст между 54 и 97 години. Сред тях са братя и съпружеска двойка. 11 убити при стрелба в синагога в Питсбърг (СНИМКИ) По-рано властите съобщиха, че са били убити три жени и осем мъже.  Ранените са двама, мъж и жена, но са в стабилно състояние. Извършителят на атаката, Робърт Бауърс, бе задържан, след като бе ранен в престрелка с полицаи. Бауърс казал пред полицай, че евреите извършват геноцид срещу американския народ и че иска всички евреи да умрат. Нападателят, на когото бяха повдигнати 29 федерални обвинения, както и обвинения на щатско равнище в Пенсилвания, ще се изправи за първи път пред съда утре. ", "date": "2018.10.28", "title": "Жертвите в Питсбърг са идентифицирани"}
{"url": "http://clubz.bg/75079-superuspeshnoto_turne_na_rusenska_opera_koeto_q_dokara_do_3_mln_dylg", "text": "Невесел юбилей предстои да посрещне Русенската опера. Оркестрантите, солистите, хорът, балетът се канят да празнуват 100 години от възникването на русенската Оперна дружба и 70-ата годишнина от официалното създаване на операта в Русе като културна институция. Все по-мрачно е обаче настроението на всичките тези хора, които по презумпция в навечерието на подобна юбилейна годишинина би трябвало да са въодушевени, окрилени, изпълнени с приповдигнати чувства и със съзнанието за своята важна и тачена мисия. Работата е там, че в последните две години Русенската опера се срутва все по-неотвратимо във финансово ждрело, откъдето засега поне не се вижда изход. Драмата, в условията на която са принудени да живеят и да работят музикантите и певците, се нарича „отрицателен преходен остатък“. Той е формиран в началото на 2017 година и оттогава досега с всеки месец месец нараства все повече. Според Елиана Михайлова, директор на дирекция „Сценични изкуства и художествено образование“ в Министерството на културата, която миналия понеделник дойде в Русе на разговор с хората от операта, през септември 2017 -а, малко преди спечелилият конкурс нов директор Иван Кюркчиев да поеме оперния театър, отрицателният преходен остатък е съставял сумата от 800 000 лева. Той се е натрупал по времето на управление на двамата временно изпълняващи длъжността директори след Найден Тодоров. Малко преди края на календарната 2017 година Кюркчиев свика общо събрание на целия колектив и обяви новото измерение на задлъжнялостта: 1,2 милиона лева. А в момента, в средата на октомври 2018 г., сумата вече наближава 2,8 млн лева. Според Министерството на културата Русенската опера просто харчи повече, отколкото е заложено в нейния бюджет и отколкото би трябвало. А според хората от Русенска опера тя внезапно (и несправедливо) се е озовала във финансовия капан на методиката за формиране на делегирания бюджет на културните институти, откъдето няма измъкване. Ако се абстрахираме от някои обвинения на синдикалистите в творческия екип, които на моменти стигат до изнервено кресчендо, хората в операта обясняват кошмарната задлъжнялост по следния начин: Приходите на Русенска опера в последните години се движат в следните рамки: за 2012 г. – 220 000 лева \n\tза 2013 г. – 340 000 лева \n\tза 2014 г. – 445 000 лева \n\tза 2015 г. – 558 000 лева \n\tза 2016 г. – 1 033 000 лева \n\tза 2017 г. – 402 000 лева „Последната грешка на Нешка“  В самия край на 2016 г., от 23 ноември до 15 декември, операта прави едно турне с 12 представления на спектакъла „Търси се Фигаро, или Последната грешка на Нешка“ с трупата на именитата треньорка Нешка Робева. Всички представления се играха в огромни спортни зали, пълни с публика – и съответно с огромно количество продадени билети, обясняват от операта. И посочват, че тъй като в случая колаборацията на операта била с трупа, която не е държавна институция, в крайна сметка приходите от билетите (общо около 500 000 лева) не били признати като формиращи субсидията от МК по утвърдената схема за 1 лев от билет – 6 лева субсидия. Но затова пък приходите били утвърдени като формиращи базата за бюджета на операта за следващата година. За да не се окажем с отрицателен преходен остатък, ние трябваше през 2017 г. да постигнем почти същия приход, казват от културния институт. Според тях това е невъзможно, тъй като никое друго творческо постижение на оперния състав не би могло да пожъне толкова много публика, каквато събира шоуто с Нешкините момичета. Как е възможно един-единствен достигнат пик да задължи и да обрече операта за години напред – недоумяват в Русе. Като не са малко тези, които виждат в това зимно турне с „Последната грешка на Нешка“ бомба със закъснител и дори допускат, че това е било умишлено пъклено действие, заложено от предишния директор, който според тях вече знаел, че ще спечели конкурса за директор на Софийска филхармония. Голяма част от хората в русенския оперен театър не застават зад искането за „незабавна отмяна на Методиката и Правилата за прилагането ѝ, по която се финансират музикалните културни институти“, за което настоява писмо, подписано „от колектива“. Нещо повече: на въпросната среща миналия понеделник басът Пламен Бейков, който от края на лятото е и драматург в Русенската опера, подчерта, че той и колегите му ценят свободата, която дава въпросната методика, но би било добре да се направят някои корекции в правилата за нейното прилагане. Вижте още: НИКОЯ ДЕМОКРАТИЧНА ДЪРЖАВА НЕ ФИНАНСИРА 100% КУЛУРАТА СИ Приходите на Русенска опера не са спаднали драстично в сравнение с предишни години и в сравнение с другите оперни театри в България, но този дълг тежи и автоматично се увеличава, твърдят от оперния екип. \n\tИ пресмятат: „За да съществува и да работи достойно, Русенска опера се нуждае от минимум 295 човека на творчески и администратични длъжности. (В момента работят 292-ма.) Само за заплати са необходими над 300 000 лева. А приходите от билети месечно са реално около 23 000 лева, срещу които като субсидия идват 138 000 лева. Оттук вече се формира един дефицит от 162 хиляди лева, освен това за режийни разходи на няколкото сгради, които ние имаме (за разлика от други оперни театри, които имат само по една), са нужни още поне 70 хиляди лева месечно“. Сегашният директор на операта е запознат много добре с финансовото състояние, всеки месец му изпращаме писма с точните параметри на сумите, които се дължат, обясниха представителите на Министерството на културата на срещата в Русе. И казаха в прав текст: „Харчите повече от другите, като най-голямо повишение на разходите ви бележат гражданските договори. За година и половина сте натрупали още 1,7 млн лева минус“. „За „Мадам Бътерфлай“ имате продадени 247 билета за 2948 лева, а за хонорари сте изплатили 6500 лева. За „Аида“ приходът ви е 1960 лева, а хонорарите са 18 000 лева, като сте поканили 7 гостуващи солисти. За „Странното недоразумение“ сте платили напълно незаконосъобразно 6600 лева за хотел на гостуващи солисти. Имате и едни 7000 евро хонорар, платени за декори за „Кавалерът на розата“, поясни пред трупата шефката на финансовата дирекция на МК Маргарита Васева. При споменаването на тези 7000 евро хората от операта подскочиха и гневно уточниха, че тези пари са платени не сега, а още през март 2017 г. на режисьорката Вера Немирова и нейната майка, които впрочем тогава бяха обяснили, че те са осигурили декора за „Кавалерът на розата“ като дарение, тъй като в Германия вече бил излишен и щял да бъде „нацепен на трески и изхвърлен“. Така или иначе, за „Турандот“ при 20 000 лева приходи разходите ви за външни услуги са 48 000 лева! – продължиха хората от министерството. Те препоръчаха да се вземат незабавни мерки и да се ограничат разходите до минимум. Как да стане това, след като освен всичко останало сцената се нуждае от ремонт, какъвто не е правен от 1956 година, пита директорът Иван Кюркчиев. И посочи, че таваните в сградата на операта текат почти навсякъде, на сцената от 34 чиги 14 са блокирани, „за да не паднат и да не убият някого“, а кабелите за осветлението не са подновявани от десетилетия. Освен това голяма част от музикалните инструменти са в окаяно състояние – арфата и контрабасите са разбити, тимпаните са спукани… Срещата миналия понеделник не донесе някакво смислено обещание за скорошна развръзка на драмата. А развръзка е повече от необходима. Защото след като само за около година задлъжнялостта от 800 000 лева се увеличава с нови 2 милиона лева, прогресията е ужасяваща и не обещава нищо добро. Затегнете коланите, съветват от Министерството на културата. Накъде повече? И ще спаси ли това операта? – питат в трупата. Депутати (повечето от които неотдавна откриха съществуването на оперното изкуство) излизат с предложения от рода на това да се създаде работна група; да се проведе среща с министъра на културата; да се опрости този безпрецедентен дълг; да се вземе за основа за бюджета друг период на операта, който е типичен и характерен за нейните приходи… Може би е време министърът на културата да се изкаже и да заяви ясно и отчетливо как той вижда възможния финал на тази драма. Дано това да стане преди всички – и в Операта в Русе, и в различните дирекции в министерството – да са се изнервили до краен предел. Следващия месец, ноември, кошмарът на име „Преходен отрицателен остатък“ вече ще стигне 3 милиона лева. Очевидно на русенския оперен театър му трябва някой, който да не се притеснява да сложи през гърдите си лентата на бурлак и да нагази в кафявата река (силни хора са били бурлаците!) – за да свали красивия кораб от плитчината и да го пусне отново да плава – бляскаво и с достойнство. Дали е възможно?", "date": "2018.10.28", "title": "Суперуспешното турне на Русенска опера, което я докара до 3 млн. дълг"}
{"url": "http://clubz.bg/75081-ako_cenite_na_gorivata_vyv_vashiq_grad_sa_visoki_pitajte_kmeta_i_deputatite_zashto", "text": "Пиша тези редове с ясното съзнание, че мнозина няма да харесат интерпретацията на темата за скъпите горива и връзката между политиците и регионалните различия в цени. Пазарът на горивата има две плоскости, които си струват да бъдат разгледани. Едната е техническият анализ, който анализира веригата на стойността от вноса на суров петрол до бензиноколонката. Там вече е ясно, че най-ниският акциз на горивата у нас, в сравнение с другите европейски страни, дава възможност за всякакви \"оптимизации\" надолу и нагоре по веригата. Казано направо – това, което кесарят или държавата не си вземат, го вземат фирмите и политиците. За не се ощетява бюджетът, трябва строг контрол от митниците и Националната агенция по приходите, която може да признава и да не признава разходи и приходи, може да оспорва размер на инвестиции, бизнес схеми, водещи до данъчна оптимизация за сметка на постъпленията в бюджета. Могат, но не го правят. Не защото данъчните не искат, напротив, вече са правени няколко проверки и ревизии със заключения за актове за стотици милиони, да не говорим за обвинения. Но всичко е потулено. Марешки моли Таяни за помощ с картела в горивата От години в публичното съзнание се насажда фалшива теза за наличието на картел при горивата. Тази теза е изгодна и за правителството, и за фирмите в този бизнес, тъй като картел няма или  трудно може да се докаже. Видяхте колко издържа версията на КЗК при предишното ръководство - \"картел има\", при новото ръководство, избрано от управляващите - \"картел вече няма\". С едни и същи документи и доказателства. По българското законодателство доказването на картел е на практика невъзможна задача, особено при тези ограничени правомощия на КЗК и сменящо позициите си ръководство. Координацията на цени между веригите бензиностанции оставя видими следи, особено при добавката на очевиден казус на злоупотреба с доминиращо положение.  Но законодателят удобно е пропуснал да санкционира ценовия паралелизъм, който има същия ефект върху пазара, както и картелното споразумение. Факт е, че има трудно за обяснения значителни разминавания в ценовите равнища на различните вериги в различни региони. Градове, които преди бяха с по-евтини горива, сега са вързани към общата тенденция. Първите реакции на фирмите и властите почти винаги са обяснения в техническата плоскост - или причината е в по-големия град, или в по-високите логистични разходи от най-близката база, или по-високите административни разходи (по-скъпите за изграждане и ескплоатация бензиностанции имат и по--високи амортизационни разходи), в особеностите на опериране със собствени и отдадени под аренда бензиностанции, и така нататък. Неоспорим факт е, че няма твърда връзка между цените на суровия петрол и крайните цени на дребно. Тежестта на суровината в крайната цена варира в зависимост от стойността на барел петрол. При цена на суровия нефт от 85 долара на барел, каквато беше допреди две седмици, суровият нефт като компонента в крайната цена е около 1,00 лев. Съответно при цена от 2,50 лева за литър, това прави 40% тежест, при цена от 2.19 лева (това са реални цени) е \"само\" 45%, което означава, че цената на суровия петрол е достатъчно значим фактор, още повече, че другите компоненти  - данъци, логистика, такси, печалби - са относително устойчиви. Същото упражнение при текущите цени от 75 долара за барел, при същите крайни цени на горивата, които на практика не са променени - свалят компонентата на суровия петрол до 88-89 стотинки на литър, тоест появяват се едни допълнителни 11 стотинки, които се разпределят по веригата, без да предизвикат съответното намаление на цената. Тези \"стотинки\" се превръщат в стотици милиони левове разлика, която потъва някъде по веригата от рафинерията до бензиноколонката. Изглежда, това не интересува никого. Нито пък обстоятелството, че ножицата между най-ниската и най-високата цена при сравними като качества бензиностанции е вече повече от 40 стотинки(!?), които също потъват в нечии джобове, но се изваждат от моите и вашите. Пазарната трансмисия между външния пазар и крайния потребител при веригата суров нефт - преработка - крайно потребление не работи ефективно и в плен на много извънпазарни фактори. Междурегионалното разнообразие в цените на бензина и дизела няма нищо общо с реална конкуренция и пазарни битки, а с фактори извън търсене и предлагане.  Схемата не е особено сложна. Знае се, че търговците на горива и веригите бензиностанции, заедно с рафинерията, реализират и превръщат ценовия паралелизъм в свръхприходи – за премията между 10 и 45 стотинки на литър става дума. Те са възможни само в условията на съзнателно бездействие от НАП, митници, КЗК и други институции. Този ценови паралелизъм и координация между играчите на практика фиксира пазарните дялове и затваря достъпа до пазара на нови играчи.  \"Феноменът\" Марешки съществува само в контекста на неговата политическа или партийна полезност. Колкото да покаже, че пазар у нас има. А в действителност е поредният прокремълски проект, финансиран с ценови популизъм, за който плаща хазната.  Mарешки за пипалата на Картела, любовта на народа и още нещо Общото правило е, ако цените във вашия регион са по-високи от други региони, и за това няма логическо обяснение – по-големи разстояния от петролни бази, значи живеете на място, което по някаква причина е паднало в рейтингите на политическите инженери в София.  Относително редовно пътувам до Стара Загора. Доскоро градът, заедно с Хасково, беше привилегирован с по-ниски цени на бензина и дизела от София - разликата беше около десет стотинки на литър. Помислих, че има някаква логика, защото градът се намира на трасето на продуктопровода от Нефтохима и логистиката е по-евтина. Освен това е достатъчно голям град, с относително голяма консумация. Потърсих обяснение и момчето на бензиностанция сподели - всичко е благодарение на кмета - той се бил договорил. Продължи, че в Хасково нещата се още по-добре, защото „от горе“ – вероятно в негово съзнание това означава депутати и партийни шефове - са се договорили по-успешно. Тогава не обърнах внимание, защото мислех че е пиар за масова консумация, а и трудно можех да допусна, че един кмет или депутат, който да е той, може да убеди веригите бензиностанции да облагодетелстват съгражданите избиратели с по-евтини горива, като остави у тях значителен допълнителен финансов ресурс в порядъка на десетки милиони лева. Такива неща обикновено се случват около избори, когато са нужни гласове, но „привилегията“ продължи и в неизборно време. Нещата са променени - старозагорци днес плащат софийски цени. Но хасковлии, благодарение на енергийните си „депутати“ и партийни шефове все още плащат с десет стотинки по-малко на литър. Което води до логическото заключение, че заралиите са загубили „рейтинг“, управляващите смятат, че градът им е в \"кърпа вързан\", което прави ненужно специалното му третиране. В Хасково привилегиите продължават. Не че и там не плащат с близо двадесет стотинки повече от пазарно-справедливия репер, но едно е да плащаш 2,30, друго - 2,50 лева за литър. Великотърновци се вдигнаха на протест и днешното сравнение на цените със съседните региони вече е в тяхна полза. Блокади на булеварди и бензиностанции заради цените на горивата Не си представяйте, че някой \"началник\" в София, привиква представители на всички вериги на заседание, на което им връчва списъци с облагоделствувани региони и примерни цени. Няма нужда да се прави толкова тромаво.  Както посочих, у нас действа ценови паралелизъм, тоест достатъчно е \"водещата компания\" да промени цената си и другите веднага следват  - доброволно, без формален външен натиск. Така и с намесата на политическо равнище - нужно е просто договарянето да бъде с „главния“ участник, който доминира пазара. Другите нямат опция, освен да се съобразят. Няма особена пазарна логика цените на горивата да бъдат по-високи в Стара Загора, отколкото във Велико Търново или Хасково. Очевидно протестите и политиците имат някакво значение. Иначе търговците на горива и веригите се съобразяват при ценообразуването с много фактори - платежоспособност на населението, конкуренция, особено ако наблизо има граница и възможност за пряк внос, специфични разходи, мащаб на продажбите, но най-много се съобразяват с властта, защото \"пактът за стабилност\", сключен от петролните компании, лесно може да се наруши, ако изпратят проверки от НАП, митниците, ако прокурорите изпратят спецразследващи, ако се възобновят дела в КЗК, ако задържат решение за нова бензиностанции, ако усилят еко или метрологичния надзор.   „Ръчното“ управление на цените на горивата в регионите, особено когато цените са неоправдано високи, карат хората в повечето региони да се чувстват като жертва. Единственото , което не се договаря - там компаниите са свободни да си определят цените - са магистралите и основните пътища с международен транзит. Следете какво става с политическите реакции на протестите за горивата. Тъй като не могат да задоволят всички протестиращи, ще действат на принципа - първите печелят. Когато това не помогне, ще залеят недоволството с информационен поток от несвързани техническа специфика. Едно е ясно - у нас функциониращ и конкурентен пазар на горивата няма. Плащаме два пъти - като потребители - по-високите цени, и втори път като данъкоплатци това, което бюджетът не получава - заради ниския акциз и бездействието на институциите Ако забелязвате, все синхронизираме нивата на акцизите с европейските, но не пипаме акциза на горивата, за да могат фирмите да вземат своето, без крайния потребител да забележи. За това продължавам да предлагам – вдигнете акциза и това ще свие възможностите на посредниците да реализират свръхприходи. Mарешки за пипалата на Картела, любовта на народа и още нещо Блокади на булеварди и бензиностанции заради цените на горивата", "date": "2018.10.28", "title": "Ако цените на горивата във вашия град са високи, питайте кмета и депутатите защо"}
{"url": "http://clubz.bg/75072-gruziq_izbira_prqko_prezident_za_posleden_pyt", "text": "Гражданите на Грузия ще избират днес президент за последен път чрез пряко гласуване. От 2024 година, съгласно приета през март редакция на конституцията, държавният глава ще определя избирателна колегия от 300 делегати - 150 депутати и също толкова представители на местните органи на властта, предадоха ДПА и ТАСС. Във водеща позиция според допитванията е независимата кандидатка Саломе Зурабишвили, подкрепяна от управляващата партия \"Грузинска мечта\". Тя е следвана от Григол Вашадзе от дeсноцентристката коалиция \"Единно национално движение\" (привържениците на експрезидента Михаел Саакашвили). Третият сред главните претенденти е Давид Бакрадзе от опозиционната партия \"Европейска Грузия\". Регистрираните кандидати са общо 25-има. Минала година Грузия прие конституционни поправки за преминаване към парламентарна република, при която президентът се избира с парламентарен вот. Партия \"Грузинска мечта\", която се стреми да развива отношенията както с Русия, така и с Европейския съюз, определяше националната политика през последните пет години. Бившият президент Саакашвили, който достигна предела на мандатите си през 2013 г., беше твърдо против връзките с Русия. През 2008 г. той вкара Тбилиси в петдневна война с Москва, която грузинците изгубиха. В резултат Грузия на практика изгуби контрола си върху два района, граничещи с Русия, припомня ДПА. Гласуването за днешните избори започна в 8 часа местно време и ще приключи в 20 часа. В откритите 3637 изборни секции в страната са приканени да гласуват към 3,7 милиона избиратели. Грузинските граждани в чужбина ще могат да дадат гласа си в 55 секции в 39 страни. Президентският мандат в Грузия е шестгодишен.", "date": "2018.10.28", "title": "Грузия избира пряко президент - за последен път"}
{"url": "http://clubz.bg/75074-nad_1_milion_iskat_nov_referendum_za_brekzit", "text": "Над един милион души са подписали петиция за провеждане във Великобритания на втори референдум за Брекзит, съобщи снощи в. \"Индипендънт\", който е инициатор на петицията, предаде ТАСС. Лордовете искат втори референдум за \"Брекзит\" Населението на Обединеното кралство е малко над 66 млн. души. В момента основният проблем в преговорите за излизане на Великобритания от ЕС е режимът на контрол по границата между Ирландия, която остава членка на блока, и Северна Ирландия, която е част от Обединеното кралство.  Британското правителство постоянно уверява, че ще се постигне споразумение, но приближаването на 2019 г, когато Брекзит може да стане факт без такова да е налице.", "date": "2018.10.28", "title": "Над 1 милион искат нов референдум за Брекзит"}
{"url": "http://clubz.bg/75071-v_polsha_antivaksyrite_stavat_vse_po_silni", "text": "Полша е страната от ЕС, в която има най-бърз срив на доверието към важността, ефективността и безопасността на ваксините. Паралелно с това расте съмнението, че съответстват на религиозните вярвания на поляците. Това става ясно от   в 28-те държави членки. Полша е страната, в която едва 59,3 на сто от анкетираните казват, че ваксините са съвместими с техните религиозни вярвания.  И това е най-ниският процент в целия Еврпейски съюз. Същевременно Полша е страна с преобладаващо католическо население, като управляваващата националистическа партия \"Право и справедливост\" насърчава връщането към \"традиционните\" ценности, патриархален модел и засилване на влиянието на религията. Неслучайно един от най-сериозните конфликти, разделили полското общество пред последните години, беше за абортите. След масови протести законопроектът, който предлагаше пълна забрана на абортите, не беше приет. Поне засега. Полша пак върви към пълна забрана на абортите Системата за имунизации, която се следва в Полша е ваксинирането да е задължително и безплатно за всички деца на територията на страната. Като в противен случай се предвиждат санкции. Имунизационният календар предвижда 11 иминузации на децата. Според полското законадателство родители, които не се съобразяват с календара за имунизации, получават предупреждение. Ако продължават да отказват ваксинации на децата си, са глобявани с около 2665 долара за всяка пропусната ваксина - общо за 11-те това са 13 325 долара. Митове и истини за ваксините Въпреки това обаче има голям ръст на отказите, при това с пъти - от 4893 през 2007 г. на 23 147 през 2016 г. по данни на Националния институт за обществено здраве - Национален институт за хигиена. Пак според данни на института през 2017 г. над 30 хил. родители са отказали ваксинации на децата им. Т.е. това са около 24 процента повече откази спрямо предходната година, което показва, че става дума за устойчива тенденция.   Резултатите от европейското сравинтелно изследване показват, че анкетираните поляци имат ниско доверие към MMR ваксинирането, а това може да предизвика сериозни епидемии от морбили, особено заради големия брой случаи в съседна Украйна, допълват авторите. Силни реакции в страната има особено срещу ваксината против туберколоза, т. нар. БЦЖ ваксина (която в някои европейски страни не се прилага вече.). Но Полша граничи освен с Украйна и с други рискови страни като Русия и Беларус, където нивата на заболеваемост от туберколоза са високи. Същевременно през 2017 г. в страната бяха отчетени най-много случаи на рубеола за ЕС. Бум на морбили в Европа, най-много случаи в съседна Сърбия Изследвания показват също намаляващо доверие към ваксинирането в определени райони на страната - извън големите градове. За тази тенденция на откази от имунизации и спадащо доверие в безопасността на ваксините не малка роля играят и много силните антиваксърски движения и особено групата STOP NOP. Тя води кампания против задължителното ваксиниране с разпращане на петиции до президента и организиране на масови демонстрации в големите полски градове. Последната такава проява на STOP NOP беше на 2 юни т. , обавен за Международен ден против задължителното ваксиниране на деца.  Организации против ваксинирането и отделни личности, включително лекари, също са активно въвлечени в полската политика с депутати и имат силно присъствие в социалните и масовите медии. Влиянието им допълнително се подсилва от липсата на силна правителствена подкрепа за ваксинирането. Данни от полската Национална санитарна инспекция показват, че групите срещу ваксинирането имат влияние върху 32% от родителите на неваксинираните деца. Отчита се намаляващо доверие към ваксините и сред полските имигрантски общности във Великобритания. Това може би е индикатор за влиянието на организации в Полша върху възприятието и поведението на полските общности зад граница Митове и истини за ваксините Бум на морбили в Европа, най-много случаи в съседна Сърбия", "date": "2018.10.28", "title": "В Полша антиваксърите стават все по-силни"}
{"url": "http://clubz.bg/75077-borisov_byudjetyt_za_2019_g_e_edin_ot_naj_ambicioznite_ot_nachaloto_na_prehoda", "text": "Това заяви министър-председателят Бойко Борисов в началото на днешното заседание на Министерски съвет. 10 млрд. лева нови разходи в бюджета за две години  Кабинетът започна извънредното си заседание, на което ще се разглеждат проектозаконите за Бюджет 2019. На министрите си Борисов каза, че към опонентите на управлението могат да говорят само в цифри. Проектобюджетът на Здравната каса - пак реформи \"на парче\" И обяви, че догодина БВП ще стигне 116 млрд. лв., минималната заплата пък се вдига на 560 лв. Проектобюджетът на Здравната каса - пак реформи \"на парче\"", "date": "2018.10.28", "title": "Борисов: Бюджетът за 2019 г е един от най-амбициозните от началото на прехода"}
{"url": "http://clubz.bg/75070-pyrviqt_kitajski_chasten_kosmicheski_polet_se_provali", "text": "Първият опит на китайската частна компания \"Лендспейс\" да изстреля ракета-носител в космоса се провали, предаде Асошиейтед прес.  Японците не успяха да изстрелят частна ракета (ВИДЕО) Базираната в Пекин фирма съобщи късно снощи, че с първата и втората степен на ракетата й \"Чжуцюе\" (ZQ-1) всичко било наред, но възникнал проблем при последната, трета степен. \n\tТова е първата тристепенна ракета, построена от частна компания в Китай. Видеозапис, публикуван от китайски информационен сайт, показа 19-метровата ракета да се издига вчера към ясното синьо небе. Японски учени ще тестват мини космически асансьор Изстрелването било извършено в 16 часа местно време от космодрума Цзюцюан (в провинция Гансу). Компанията не уточнява причините за неуспеха, отбелязва ТАСС. ZQ-1 е тристепенна ракета с диаметър 1,35 м и дължина 19 м., проектиране за извеждане на малки спътници. Според китайски медии ракетата е трябвало да изведе спътник за държавната телевизия. Китай активно развива частното ракетостроене - в този отрасъл в сраната работят около 60 компании. Японски учени ще тестват мини космически асансьор", "date": "2018.10.28", "title": "Първият китайски частен космически полет се провали"}
{"url": "http://clubz.bg/75075-puchdemon_syzdade_nova_partiq", "text": "Преди една година Карлес Пучдемон заплаши да наруши единството на Испания, обявявайки независимост на автономната област Каталуния. Днес бившият регионален премиер се опита да обедини всички сепаратисти, за да постигне мечтата си за независима Каталуния, информира Франс прес. Мнозина от неговите някогашни съюзници, някои от които са в затвора, не са склонни да влязат в неговата нова партия \"Крида\" (\"Призив\"), чийто учредителен конгрес се проведе снощи в Манреса, на 60 километра северно от Барселона. Как Каталуня хем ще се отцепи, хем ще остане в ЕС? Само Пучдемон знае Няма нищо случайно нито в датата, нито в мястото. Манреса се намира на едва 6 километра от затвора Ледонерс, където сепаратистки лидери очакват да бъдат съдени заради бунта си. А датата 27 октомври е точно една година, след като каталунският премиер обяви независима република Каталуния. В отговор на неговите действия централното правителство, тогава начело с консерватора Мариано Рахой, отмени автономията на този богат регион с със 7,5 милиона жители и уволни правителството на Пучдемон. И докато последователите на Карлес Пучдемон слушаха речта му на голям екран, най-радикално настроените сепаратисти от Комитетите за защита на републиката демонстрираха по улиците на Барселона пред централата на регионалното правителство, ръководено от поддръжника на линията на Пучдемон, Ким Тора, за да го упрекнат, че е прекалено предпазлив. Новата партия, която е подкрепяна от Ким Тора, вече има 50 000 симпатизанти, според инициаторите й. Тя цели да събере привържениците на идеята за независимост, които сега са разделени в три парламентарни групи. Пучдемон направи изявление днес в Белгия, където живее в изгнание заради издадената от Испания заповед за арест по обвинения в бунт.", "date": "2018.10.28", "title": "Пучдемон създаде нова партия"}
{"url": "http://clubz.bg/75027-sasht_pred_izbori_bombi_v_koleti_i_slovesna_kanonada", "text": "Докато страхът от пратките с бомби се разраства, риториката за национално единство бързо отстъпи място на нападките. Президентът Доналд Тръмп обвини медиите, че провокират гняв в обществото, а кандидати за Конгреса от цялата страна си размениха нападки.  Бомба в колет и за Де Ниро По-малко от две седмици преди междинните избори откриването на пощенски пратки с бомби в тръби, адресирани до известни представители на Демократическата партия (което може би щеше да накара цялата страна да се замисли в някоя друга епоха), почти не се отрази на кампанията. Нападателните изявления продължиха да бъдат излъчвани по телевизията, а нападателните реплики останаха в предизборните речи. Президентът не направи изказване от Белия дом и не се обърна към предшественика си, който бе един от обектите на заплахата. Вместо това той отправи поредните си критики към медиите. Тази реакция бе поредното доказателство за новата политика през епохата на Тръмп, когато единството бива надценявано, информационните потоци текат бързо и изглежда, че нито една от двете партии не желае да демонстрира етично поведение. Вместо това моментът, който можеше да сплоти дълбоко разделената страна, подтикна за пореден път демократите и републиканците да си отправят взаимни обвинения за проблемите на САЩ. Помощниците в националните предизборни щабове на демократите и републиканците в Конгреса заявиха, че не виждат признаци някои кандидати да са променили изказванията и програмите си заради бомбените заплахи. Мнозина обаче са започнали да отправят заключителните си послания от кампанията, които обикновено са по-позитивни. Кандидатът за конгресмен от Индиана Майк Браун разпространи нова реклама, в която сравнява сенатора от демократите Джо Донъли с надуваема танцуваща фигурка, използвана за привличане на вниманието в автокъщите, и го нарича \"сенатор, който казва всичко, но не прави нищо\". След Сорос: взривни устройства за Обама, Клинтън и Си Ен Ен Други кандидати като кандидатката за Сенат на републиканците от Уисконсин Лий Вукмир и сенаторката от демократите Тами Болдуин, за чието място се бори Вукмир, също не останаха по-назад. Вукмир направи връзка между Болдуин и Хилари Клинтън сред виковете \"Вкарайте я в затвора!\" на вечерна проява с Тръмп. Болдуин планира да участва на събитие в Милуоки в петък заедно с бившия президент Барак Обама. Някои от критиците на Тръмп го обвиниха за резкия тон и заради това, че не е поел отговорност за своя принос към отровната политическа атмосфера. Тръмп трябваше вчера да се обади на Обама или Клинтън във връзка с адресираните до тях пакети, но разговаря с губернатора на Ню Йорк от демократите Андрю Куомо, в чийто щат бяха доставени голяма част от пратките. Тръмп заяви, че привържениците на десницата също са ставали обект на тормоз, изтъквайки някои известни инциденти, в които хора с консервативни убеждения са били обиждани в ресторанти и на публични места от политическите си противници. Част от съюзниците на Тръмп, сред които най-големият му син Доналд Тръмп-младши и консервативният анализатор Лу Добс разпространиха в социалните мрежи идеята, че случаят с бомбите може да е изфабрикуван от демократите. Откриха взрив близо до дома на Сорос Сенаторът републиканец от Южна Каролина Линдзи Греъм защити Тръмп в Туитър: Греъм има предвид стрелбата през 2017 г., при която бяха тежко ранени Скалийз и други хора. Стрелецът Джеймс Ходжкинсън бе публикувал в социалните мрежи съобщения, намекващи, че негова мишена са републиканците. Тръмп обвини Сорос, че плаща на протестиращи Говорителката на Белия дом Сара Сандърс заяви, че е \"позорно\" да се твърди, че президентът носи някаква отговорност за изпратените до опонентите му пакети. Тя каза вчера пред журналисти, че има голяма разлика между \"направени изказвания и предприети действия\" и също припомни случая със Скалийз. На въпроса дали президентът възнамерява да смекчи риториката си и да намали личните нападки, Сандърс отговори, че Тръмп ще   с оглед междинните избори за Конгрес следващия месец. След Сорос: взривни устройства за Обама, Клинтън и Си Ен Ен Откриха взрив близо до дома на Сорос Тръмп обвини Сорос, че плаща на протестиращи", "date": "2018.10.28", "title": "САЩ пред избори: Бомби в колети и словесна канонада"}
{"url": "http://clubz.bg/75062-bogatstvoto_na_miliarderite_stigna_pik_ot_89_triliona", "text": "В световен мащаб богатството на милиардерите се е увеличило с $1.4 трилиона до 8.9 трилиона долара през 2017 г., което е най-големият му абсолютен ръст - 19%, подкрепен от високо ниво на създаване на предприемаческа стойност. Това показват данните от проучване на UBS и Pwc. Руските милиардери богатеят по-бързо от американските Шепа предприемачи, повечето от тях от САЩ, са променили света през последните няколко десетилетия. Милиардери са двигатели на близо 80% от 40 значими иновации през последните 40 години. Приблизително 70% от тях са свързани с технологиите, а 80% от компаниите зад тях са базирани в Северна и Южна Америка срещу 20 процента в Азиатско-Тихоокеанския регион. Общият брой на хората със състояние от $1 милиард и над $1 млрд. се е увеличил с 9% до 2158 човека през 2017 година. Както и преди, те са най-много в САЩ - 585 човека със съвкупно състояние от $3.1 трилиона (12% ръст за година). Но държавата, в която с най-голяма бързина се появяват милиардери, е Китай - по двама на седмица.  Китайските туристи харчат по 350 долара на ден Китайските предприемачи са начело на икономическата трансформация на своята държава, но също така лидират и останалата част от Азия. В продължение на малко повече от 10 години, те създадоха едни от най-големите световни компании, повишиха жизнения стандарт и натрупаха безпрецедентно богатство. Самата 2017 е изключителна година за Китай - появяват се по двама милиардери на седмица, а в Азия като цяло се \"раждат\" по трима милиардери седмично. Само за сравнение - през 2006 година имаше само 16 милиардери в страната, управлявана от Китайската комунистическа партия. В Азия вече има повече хора със състояние от над 1 милиард, мнозинството от които са китайци. Ако тези темпове продължат, в рамките на три години азиатските милиардери ще бъдат и по-богати от тези в САЩ. 199 предприемачи са станали милиардери за първи път през 2017 година, някои от тях са в авангарда на \"Четвъртата индустриална революция\". Те размиват границите между между материални, цифрови и биологични светове.  По оценка на UBS и Pwc почти една трета (30%) от 199-те нови милиардери са натрупали богатството си чрез иновациите и разрушаване на старите бизнес модели, в области от \"Четвъртата индустриална революция\". Но и останалите направиха същото, вдигайки темпото на бизнеса си в огромните пазари на Китай, Индия и Индонезия. Свръхбогатите държат вече 82% от богатството на света Нова кохорта от китайски предприемачи е предизвикателство пред Силициевата долина, на фона на нарастващото напрежение в търговията и интелектуална собственост. Те развиват нови бизнес модели, възползват се бързо от възможности, движат се бързо между различни бизнес сектори. Около 89 китайски предприемачи станаха милиардери за пръв път през 2017 г. - три пъти повече от 30-те в САЩ. (Но също така и голям брой китайци загубиха статута си на милиардери). Нещо повече, Китай произвежда 50 милиардери в периода 2016-2018 г., малко по-малко от 62-ата в Съединените щати. Насърчвани от бързия икономически растеж на страната им, китайците се оказват неспокойни новатори, но и разрушители. Как най-богатият човек в Китай танцува като Майкъл Джаксън (ВИДЕО) Китайските туристи харчат по 350 долара на ден Свръхбогатите държат вече 82% от богатството на света Как най-богатият човек в Китай танцува като Майкъл Джаксън (ВИДЕО)", "date": "2018.10.28", "title": "Богатството на милиардерите стигна пик от $8.9 трилиона"}
{"url": "http://clubz.bg/74966-donald_trymp_i_kraqt_na_amerikanskata_imperiq", "text": "Миналата седмица Доналд Тръмп нареди на министрите си да съкратят бюджетните си разходи с 5 процента за следващата година, като така загатна за потенциалното намаляване на разходите за отбрана с 2.2 процента. Президентът изрично спомена бюджета за отбрана. Превод: Гответе се. Започва епохата \"Америка Първа\", в измеренията на външната и отбранителната политика. Проекцията им е ограниченията на разходите за отбрана. Но те не са продукт на рационалния стратегически поглед, в стил \"Айзехауер\" или защото финансирането на отбрана е неефективно. Първоизточникът им е променящата се международна система и продължаващото увеличаване на държавния дълг. Британците изчакаха до 1946 г., когато съотношението между дълга им и Брутния вътрешен продукт (БВП) достигна 256 процента, за да признаят, че Империята е товар, а не предимство - илюзия за мощ, поддържана от националната суетност. Тръмп е по-умен.  . Външната политика на Тръмп - \"принципен реализъм\" В Азия двете Кореи се разоръжават в демилитализираната зона, която разделя Северна от Южна Корея. Всъщност, Сеул оповести на 23-ти октомври, че държавите ще си сътрудничат чрез обсъждане на \"практически действия\" по денуклеаризация на Корейския полуостров, прекратяване на ученията, насочени срещу другата и установяване на \"нелетателна зона\" от двете страни по границата, след 1-ви ноември. Двете Кореи разминират границата си В същото време, Сеул отказа на Вашингтон да увеличи с 50 процента сумата за поддържане на американски военни на полуострова, която днес възлиза на 846 милиона долара. Миналата седмица в Сингапур \"Асоциацията на страните от Югоизточна Азия\" (АСЕАН) заедно с осем от партньорите на организацията, сред които са: Япония, Австралия, Индия, Нова Зеландия, Русия и Южна Корея проведоха множество разнообразни по тема дискусии. Южнокорейският министър на отбраната Джиеон Киеон-ду и неговият китайски колега Вей Фенхе постигнаха съгласие за създаването на нови преки линии за контакт между въздушните сили на държавите. Японският министър на отбраната Такеши Ивая и Фенхе се договориха за сближаване в отношенията между министерствата на отбраната на Япония и Китай. По време на разговорите японският министър на отбраната подтикна Китай да не променя статуквото в Южнокитайско море. Защо войната Китай-САЩ тепърва започва  По икономическите въпроси говорител на президента Мун Дже-ин заяви, че Сеул не се нуждае от одобрението на САЩ, за да отмени санкциите си срещу Северна Корея. САЩ оставят в сила строгите санкции срещу Северна Корея В Токио нарастват притесненията от морското разширяване на Пекин, но Китай е най-големият търговски партньор на Япония. Не е случайно, че \"Страната на изгряващото слънце\" работи по създаването на търговски пакт по оста Япония-Китай-Южна Корея. С ръста на икономиките на държавите в Югоизточна Азия военното присъствие на Америка изглежда все по-ненужно. Пекин иска да си осигури позицията си като глобална сила, но предпочита да избягва конфликтите със съседите си в Азия, в полза на развиването на бизнес отношения с тях. Доводът за масирано и всепроникващо американско военно присъствие в Азия увисва във въздуха. Защитата на националната сигурност и намаляването на разходите за отбрана означават оттеглянето на Американските военни сили от Корейския полуостров и Япония. Тръмп знаеше, че това това предстои да се случи още на първата си среща с китайския президент Си Дзинпин. Китай увещава ЕС за търговски съюз срещу САЩ Не че разходите за отбрана и национална сигурност ще се стопят след неизбежното изтегляне от Азия. Ще трябва първо да се решат проблемите в Афганистан и други региони в света. Границата, която разделя \"легитимните\" политически лидери в Афганистан от талибаните, срещу които те се борят и от наркобароните, е трудно разпознаваема. Изтеглянето на Американските военни сили не само че ще спести на САЩ 60 милиарда долара годишно, но други регионални сили - Иран, Русия, Пакистан и Индия, които обграждат Афганистан, ще се опитат да установят контрол над територията. Това също е в интерес на Съединените Щати. Прикритата подкрепа на Ердоган за Ислямска държава в ранния ѝ стадий на развитие, в комбинация с масовите арести на реални или потенциални врагове на политическото му управление - кемалистки-секуларисти, прозападно настроени турци, кюрдски националисти или християнски проповедници, трябваше отдавна да доведат до евакуацията на Американските военни от Турция. Но готовността на Ердоган да си сътрудничи с Иран срещу Саудитска Арабия и Израел, с помощта на Русия и ислямските групировки на Балканския полуостров, които се опитват да подкопаят кохезията в Европа, превръщат изтеглянето на Американските военни от Турция в императив. Турция, Русия и Иран правят коалиция \"Антидолар\" Главнокомандващите в американската армия ще се борят срещу тези мерки и всякакви решения от страна на Тръмп в посока изтегляне на военните гарнизони от чужбина. Когато става дума за рязка стратегическа промяна и реорганизация на Американската армия, лидерите ѝ предпочитат  .   Въпреки това, инстинктите на президента по въпроса за националната военна стратегия са много точни. Няма значение, че на генералите и адмиралите не им се харесва - Американските военни сили ще бъдат принудени да се реорганизират за истинските нужди на националната сигурност на Съединените щати. Бъдещите изтегляния от отвъдморски гарнизони ще подпомогне този процес. Двете Кореи разминират границата си Защо войната Китай-САЩ тепърва започва  САЩ оставят в сила строгите санкции срещу Северна Корея Китай увещава ЕС за търговски съюз срещу САЩ Турция, Русия и Иран правят коалиция \"Антидолар\"", "date": "2018.10.28", "title": "Доналд Тръмп и краят на Американската империя"}
{"url": "http://clubz.bg/75066-es_osydi_antisemitizma_sled_klaneto_v_pitsbyrg", "text": "Това написа снощи в туитър председателят на ЕК Жан-Клод Юнкер. Поводът бе клането в синагогата в Питсбърг, Пенсилвания. 11 убити при стрелба в синагога в Питсбърг (СНИМКИ) Тя допълва, че ЕС още веднъж осъжда антисемитизма, както и всички подстрекателства към расизъм и омраза. Съчувствие изказа и председателят на Европарламента Антонио Таяни.", "date": "2018.10.28", "title": "ЕС осъди антисемитизма след клането в Питсбърг"}
{"url": "http://clubz.bg/74984-mnogo_gyrci_sa_sytrudnichili_na_nacistite", "text": "От 1941 до 1944 година Гърция е окупирана от нацистите. Далеч не всички гърци осъждат военното присъствие на нацистка Германия. Мнозина сътрудничат на нацистите. Дълго време разследването на феномена колаборационизъм беше премълчавана тема в Гърция - също както и в много други европейски страни. Това отбелязва и професорът по нова европейска и балканска история Стратос Дорданас в разговор с ДВ. Той посочва също, че през последните години са публикувани значими научни трудове, допринесли за трезва оценка на събитията.  Въпреки това се налага въпросът дали гръцкото общество междувременно е в състояние без емоции да оцени този неприятен аспект от историята, да го разбере и да си извади поуки. Стратос Дорданас: Гръцката народоосвободителна армия е най-значимата гръцка партизанска организация, която е пряко подчинена на комунистическата партия. В началото силите от тройната ос и преди всичко германските войски са изправени пред един от най-трудно решимите проблеми през Втората световна война - партизанската война. В тази връзка те са изправени и пред въпроса как да се отнасят към цивилното население в окупираните територии. Най-важната им цел е да бъде задушена съпротивата на вътрешния фронт, преди тя да достигне такива размери, че да се превърне в неконтролируема заплаха. Стратос Дорданас: Партизаните използват селата като база за снабдяване с припаси, като пътища за отстъпление, като източници на информация и за вербуването на нови партизани. Окупационните войски се опитват да разкъсат тази връзка между партизаните и цивилното население по най-брутален начин. Разрастването на съпротивителния фронт превръща цялата страна в поле на военни операции през 1943 и 1944 година. Окупационите войски смятат всеки цивилен гражданин за потенциален враг и налагат принципа на колективната отговорност. Стратос Дорданас: Днес знаем със сигурност, че много гърци са сътрудничили на Вермахта и на СС по време на войната. Много гръцки мъже стават членове на батальоните за сигурност, водени от най-различни мотиви. За някои от тях това сътрудничество означава да грабнат оръжието, респективно да приемат националсоциалистическата идеология или да се впуснат в едно ново приключение. С това сътрудничество са свързани също поемането на държавни постове, шансът за разпределяне на военната плячка и еврейското имущество или пък надеждата за оцеляване в тежките условия на окупацията. За други колаборационизмът е единствената възможност да защитават семействата и селата си от набезите на гръцката народоосвободителна армия. Общият знаменател на сътрудничеството с окупаторите е антикомунизмът. Той характеризира военните, идеолозите на националсоциализма, както и действията на техните привърженици. По това време антикомунизмът сред значителна част от гръцкото население бива подсилен от интензивната славянофобия и най-вече българофобия. Сред още по-голяма част от гърците се засилват патриотичните рефлекси срещу евентуалната заплаха от отделяне на Македония в полза на съюзената с Германия България. Стратос Дорданас: Общо 20 000 души са били членове на различните въоръжени батальони.Те са и най-страховитият противник на гръцката народоосвободителна армия и са подчинени на най-висшия есесовски офицер в Гърция - генерал-лейтенант Валтер Шимана. След края на войната и най-вече между 1945 и 1950 година всички членове на батальоните за сигурност и идеолозите на националсоциализма, които са останали живи, са изправени пред съда. Скоро обаче става ясно, че гръцката държава не възнамерява да ги наказва действително. Много от осъдените са помилвани с кралски укази или са амнистирани. Така в началото на 1950-а година те са освободени. И бившите поддръжници на нацисткия светоглед са интегрирани в антикомунистическата държава. Стратос Дорданас: Гърция не прави изключение по отношение на наказанията за колаборационистите от другите европейски държави. Въоръженото сътрудничество с германските окупационни сили е европейски феномен, който европейските общества много бързо изтриха от съзнанието си веднага след войната, защото искаха да следват своя демократичен и мирен път. Гърция се различава само по малкия брой действително осъдени. Като не бива да забравяме, че краят на окупацията беше последван от кървава гражданска война.", "date": "2018.10.28", "title": "Много гърци са сътрудничили на нацистите"}
{"url": "http://clubz.bg/75073-58_po_rihter_udariha_rumyniq_useti_se_i_u_nas", "text": "Румънските власти съобщиха, че земетресение с магнитуд 5,8 е разлюляло Централна и Източна Румъния и е било почувствано също в Украйна, Молдова и България, предаде Асошиейтед прес. За момента няма данни за пострадали или за щети. Слабо земетресение край Петрич, 5,1 в Албания Според румънския Националния геофизичен институт трусът е регистриран в 3,38 часа и е продължил няколко секунди. Епицентърът е в района на Вранча, Източна Румъния. Земетресението е станало на дълбочина 150 км. Според ДПА, която се позовава на Геофизичния институт на САЩ, епицентърът е бил на 12 км югоизточно от село Командау, близо до град Брашов.", "date": "2018.10.28", "title": "5,8 по Рихтер удариха Румъния, усети се и у нас"}
{"url": "http://clubz.bg/75065-10_mlrd_leva_novi_razhodi_v_byudjeta_za_dve_godini", "text": "Консолидираните разходи през 2019 г. са заложени в размер на 44,5 млрд. лв., което е с 5,9 млрд. лв. повече от очакваното изпълнение през текущата 2018 г. В това отношение проектобюджетът е своеобразно продължение на предходния – очакваното изпълнение през тази година е с 4,1 млрд. лв. повече от изпълнението на бюджета през 2017 г. Това напомпване на публичните разходи с над 10 млрд. лв. за 2 години е постижимо, но то идва с цената на по-високо данъчно-осигурително бреме, по-голямо преразпределение през бюджета и влошено фискално салдо. В случая няма да се фокусираме върху данъците, тъй като съвсем наскоро коментирахме темата и разписахме близо 20 случая на повишени данъци през последните 10 години. По отношение на преразпределението нещата също са категорични – консолидираните разходи са били 34,1% от БВП през 2017 г., докато през 2019 г. са заложени в рамките на 38,2%, тоест имаме ръст от 4,1% от БВП за две години. Разбира се, част от този ръст може да бъде обяснен с някои детайли – такива ще коментираме и тук, но това не променя общата рамка – преразпределението расте и през 2019 г. е заложено чувствително по-високо, както спрямо предходните години, така и спрямо следващите две. През 2020 и 2021 г. официално е заложен много по-малък ръст на разходите – в рамките на 1-2 млрд. лв. на година и съответно спад в преразпределението. Бюджет 2019: вижте колко и на кого дава властта предизборно Тази обща рамка влошава и бюджетното салдо. Продължава абсурдната ситуация, в която официално се планира дефицит. придружен от средносрочна рамка, която уж консолидира постепенно, докато на практика се трупат излишъци вече трета поредна година. Внимателният поглед към бюджета обаче показва обратното на консолидация. Бюджетното салдо се движи по следната траектория: 1,6% излишък през 2016 г., 0,8% излишък през 2017 г., 0,5% официално очакван излишък през 2018 г. и 0,5% заложен дефицит през 2018 г. Това не е консолидация, а влошаване на фискалното салдо в резултат на надуването на разходите през последните две години.  Интересен момент в общата картина на покачване на разходите е, че то не е основно провокирано от бюджета на Държавното обществено осигуряване (ДОО). Ръстът в разходите на ДОО за периода 2017-2019 г. е в рамките на 1,5 млрд. лв., което е изцяло финансирано от по-високите приходи в ДОО, в т.ч. в резултат на повишена осигурителна тежест (през вноски за пенсия и осигурителни прагове). Всъщност дефицитът на ДОО се свива – от 4,4 млрд. лв. през 2017 г. до 3,9 млрд. лв. през 2019 г. На практика през сериозния ръст в осигурителните приходи, провокиран от ръста на заетостта, трудовите доходи и осигурителната тежест, финансовият министър пести от трансфера към НОИ. Спестеното обаче не са заделя, нито се отразява в някакви мерки за по-ниска тежест за данъкоплатците, а се разходва по други пера. Проектобюджетът на Здравната каса - пак реформи \"на парче\" Повишените разходи са най-видими през т. нар. дискреционни разходни мерки в бюджета за 2019 г. На първо място това са увеличените с 10% заплати в публичния сектор, които струват на бюджета 561 млн. лв. През 2020 и 2021 г. не са заложени нови увеличения в тази посока – освен тези в резултат на минималната заплата. Следващото е увеличението с около 20% на заплатите на учителите, което се равнява на 330 млн. лв. за 2019 г. Допълнителни 330 млн. лв. в тази посока са заложени както през 2020, така и през 2021 г. Общият ефект цели удвояване на заплатите на педагогическия персонал през 2021 г. спрямо 2017 г. Последното най-вероятно ще остане като най-значимата промяна в публичната сфера от последните години, която стана възможна благодарение на икономическия растеж и рекордния брой хора с трудови доходи. Към въпросните доходни мерки можем да добавим и близо 200 млн. лв. ръст на разходите в социалните помощи. Последните са почти изцяло концентрирани в две направления – 150 млн. лв. повече за хората с увреждания и 40 млн. лв. повече целеви помощи за отопление. В тази обща рамка на доходната политика можем да заключим, че работещите в публичния сектор ще получат ръст на заплатите, който е чувствително над очакваните нива на инфлация, тоест по-високите доходи няма да бъдат изядени от ръста на цените. По-различно стоят нещата при пенсионерите, тъй като увеличението от 5,7% на пенсиите ще е сила от юли 2019 г. Отоплителния сезон тази година пенсионерите ще посрещнат със старото покачване на пенсиите (3,8% от юли 2018 г.), което в голяма степен беше изядено от инфлацията.  Борисов припозна магистралите и бюджета, но не и народа За поредна година се залага и сериозен ръст в разходите за здравеопазване – последните ще се увеличат с над 500 млн. лв. и ще достигнат близо 5,3 млрд. лв. Важно е да отбележим, че това не е свързано с говоренето за „промяна на модела”, нито с нова вноска от 12 лв. или нещо подобно. Дискусията за здравния модел все още тече и каквито и решения да се вземат в идните месеци, те ще бъдат в сила от 2020 г. Здравните промени през 2019 г., в т.ч. новият ръст на разходите за здраве, ще бъдат обект на отделно фокусирани статии от екипа на ИПИ. Накрая е важно да уточним и един от детайлите, които на хартия вдигат разходите и преразпределението през бюджета, без реално да говорим за напълно нови разходи. Тази година разходите на т. нар. Фонд „Сигурност на електроенергийната система” са завишени с близо 1,8 млрд. лв., като това са: 1) 530 млн. лв. за компенсиране разходите на обществения доставчик НЕК, произтичащи от задълженията му по чл. 93а от Закона за енергетиката и 2) 1 230 млн. лв. за предоставяне на премия на производителите по чл. 162а от Закона за енергетиката (топлофикационни централи и когенерации) и производителите с обект с обща инсталирана мощност 4 МW и над 4 МW по Закона за енергията от възобновяеми източници. Последното звучи объркващо за неспециалисти, но в общия случай това са разходи, които покриваме през сметките си за ток и сега вече се виждат и в консолидирания бюджет. Общият дебат за разходите в бюджета, както и фокусираните дискусии по отделните сектори, тепърва ще се води. Важното към момента е да се изчисти общата картина. Бюджетът е щедър, което обаче е за сметка на данъкоплатците, преразпределението и влошаването на бюджетното салдо. Най-голямото перо е увеличението на заплатите в публичния сектор, срещу което обаче не стоят достатъчно ясни ангажименти за подобряване на работата на администрацията и оптимизация в структурите ѝ. По-сериозен такъв е предложеното ограничаване на възможността на пенсионерите в силовите ведомства да продължат да получават хем пенсия, хем заплата. Ясно заявени мерки за ограничаване на административния персонал в целия публичен сектор, обаче, липсват. Проектобюджетът на Здравната каса - пак реформи \"на парче\" Борисов припозна магистралите и бюджета, но не и народа", "date": "2018.10.28", "title": "10 млрд. лева нови разходи в бюджета за две години "}
{"url": "http://clubz.bg/75041-kitaristyt_na_manowar_zadyrjan_s_detsko_porno", "text": "Китаристът на американската хеви/пауър метъл група Manowar Карл Логан е бил арестуван в Шарлът, Северна Каролина с обвинения в притежание на детска порнография. Случката е отпреди месеци, но сега бе съобщена от werock.bg. По-късно музикантът е освободен срещу гаранция от 35 000 долара, но срещу него   (по щатското законодателство) за детска порнография. Ватикански съд осъди свещеник за детска порнография Новината е съобщена от сайта The Blast, като засега няма официален коментар от страна на Manowar, които в момента са по средата на настоящата част от прощалното си турне. Според информация в Уикипедия обаче, групата го оправдава, но веднага престава да концертира с него. Логан участва в бандата от 1994 г. и посети България при всичките три гостувания у нас на \"Кралете на метъла\". Групата все още се хвали, че държи световния рекорд за най-дълъг хеви метъл концерт от 5 часа и 1 минута, състоял се в  Каварна през 2008 г. Manowar: кралете на стоманата май слагат оръжия През 2004 г. проблеми с обвинения в педофилия имаше Дейв Холанд - легендарният барабанист на Trapeze и Judas Priest. Холанд бе признат за виновен за посегателство над 17-годишен негов възпитаник, на когото преподавал барабани.  Manowar: кралете на стоманата май слагат оръжия", "date": "2018.10.28", "title": "Китаристът на Manowar задържан с детско порно"}
{"url": "http://clubz.bg/75069-shtern_manevrite_na_nato_poslanie_za_putin", "text": "НАТО срещу Русия – на това вече сме свикнали, когато става дума за военни маневри. Предишните години маневрите се концентрираха в района на Балтийско море. Тази година иде реч за Норвегия. Има един малък коридор по суша между Полша и Литва – Suwalki Gap и точно той може да се окаже Ахилесовата пета за НАТО. Ако Русия отреже моста или дори само масивно да заплашва с подобен ход, то прибалтийските държави биха били изолирани. Тазгодишното военно учение на съюзниците от НАТО “Trident Juncture 18” се провежда в Норвегия и северно от Полярния кръг. НАТО започна \"Единен тризъбец\" до Русия Защо Норвегия? Това е ключът към регион с голямо стратегическо значение, където през последните години Русия инвестира огромни ресурси във въоръжението и модернизирането на бойна техника. Изхождайки от цифрите, тази година победителка е Русия. В Норвегия НАТО предлага 50 000 войници, 10 000 бойни машини, включително танкове, 250 самолета и 65 кораба. При тазгодишните мащабни маневри “Восток-2018” Путин заложи на почти 300 000 войници, 36 000 танка и бойни машини, 1000 самолета и 80 кораба. Учението в северните части на Норвегия касае следния въпрос: Кой контролира северните ледовити води? За Русия районът “Mare Nostrum” е “Hашето море”. От няколко години Москва придава на района особено значение. Русия има претенции за голяма част от морската шир. Стационирани са и обучени войскови части. Русия възстанови и модернизира стари, отдавна изоставени военни бази в Арктика. Към това трябва да се прибави жива сила и специална техника. Особено бие на очи програмата за модернизиране на 3000 танка от тип Т-84. Двигателят на танка от съветски времена не трябва да отказва и при екстремно ниски температури. Към това трябва да се прибави въоръжаването на Северния флот и строежът на редица модерни ледоразбивачи. По времето на студената война Северният полюс беше важен само поради една причина – междуконтиненталните ракети на суперсилите трябваше да поемат курс през полюса, за да достигнат до врага. Това трябваше да предотвратят радари и противоракетни установки и то от двете страни. Днес богатият на суровини регион е от голямо икономическо значение. Топенето на ледовете прави възможно да се отвори път за кораби от Азия към Европа, който преминава над Сибир. Той е значително по-кратък в сравнение с южния около Африка, но пък преминава малко или повече през руски териториални води. Там мощният американски флот е блокиран. Единственият контролен пост на Запада в стратегически важния регион е Норвегия. Там сега отбранителният пакт симулира защитата на Норвегия срещу агресор. Докато военните маневри на Москва се осъществяват от собствени бойни сили, то предизвикателството за НАТО е да концентрира военни части от различни държави, на място да установи комуникации между тях и така да станат възможни координирани акции. НАТО свива мускул пред Русия с учение в Норвегия За пръв път от 27 години северно от Полярния кръг отново оперира и самолетоносач на американския флот. Студ и бури са големи предизвикателства за всички кораби. Но за  самолетоносачи в световен мащаб районът е най-трудният и най-неподходящият. Остава открит въпросът каква работа вършат подобни военни учения. Всяко учение симулира врага само в предварително определени граници. Днес обаче се прибавя още един проблем. Чрез скъпото учение няма да се подобрят лошата боеготовност и положението със снабдяването на западните армии. 50 000 мъже под пагон звучи впечатляващо, но най-голямата държава членка на НАТО в Европа Германия изпраща едва 8000 войници. Ако в немските казарми им липсва оборудване, предоставят им го други бойни единици с цената на лишения. Ако липсва топло облекло, се правят нови заявки. С голямо усърдие и дълга подготовка 8000 войници поемат към полесражението. Това няма нищо общо със случай на действителна мащабна война. Ако някой би нападнал Норвегия, то той няма да го съобщи година по-рано, за да може НАТО да набави топли чорапи. НАТО свива мускул пред Русия с учение в Норвегия", "date": "2018.10.28", "title": "\"Щерн\": Маневрите на НАТО - послание за Путин"}
{"url": "http://clubz.bg/75068-otkriha_stena_na_pametta_na_masov_grob_kraj_moskva", "text": "\"Стена на паметта“ бе открита в събота на бившия спецобект на НКВД в Москва, известен като „Комунарка“, пише всекидневникът „Независимая газета“. Това е едно от петте известни места, където масово са погребвали разстреляните през годините на сталинските репресии в Москва. От 2 септември 1937 година до 24 ноември 1941 година там са заровени в масови гробове хиляди убити. Имената на 6609 души са изписани на новия паметник, съобщава \"Фокус\". Паметникът е изграден с усилията на Международното историко-просветителско дружество „Мемориал“ и с подкрепата на Храм „Свети новомъченици и изповедници руски в Комунарка“ с благословията на руския патриарх Кирил. За погребенията в този обект става известно през 1991 година, а територията е предадена от Федералната служба за безопасност на Русия на Руската православна църква през 1999 година. Храмът е построен през 2007 година. Бог наказа Русия: Ленин и Сталин установиха безчовечен режим През 1930 година в местността Комунарка се е намирала вилата на вътрешния министър Ягода. След като той сам попада под ударите на репресиите през 1937 година имотът е предаде за разпореждане от НКВД. Смята се, че там са били разстреляни над 11 000 души, но са установени имената само на 6609 убити. На този обект са били избивани висши политически дейци от Царска Русия, висши кадри на Комунистическата партия на СССР, както и ръководители на Балтийските републики.", "date": "2018.10.28", "title": "Откриха \"Стена на паметта\" на масов гроб край Москва"}
{"url": "http://clubz.bg/75067-kobrata_sreshtu_djoshua_shte_izleze_drug_kubrat", "text": "Кубрат Пулев благодари на публиката в \"Арена Армеец\", но и на наградените преди мача му боксови величия на България от миналото след голямата си победа над Хюи Фюри по точки. Отличен Кубрат Пулев наби Хюи Фюри (СНИМКИ, рунд по рунд) След година и половина извън ринга заради контузия и откази на съперници, Кобрата демонстрира страхотна форма срещу доста по-младия си съперни.  Новият мениджър на боксьора - Ивайло Гоцев, заяви, че Джошуа е цел и тя е възможна, но в следващата година трудно ще се организира такъв мач, тъй като световният шампион има приоритети да срещне други боксьори. Кубрат пък няма да чака Джошуа, а ще търси да срещне други силни съперници, докато дойде редът му.", "date": "2018.10.28", "title": "Кобрата: Срещу Джошуа ще излезе друг Кубрат"}
