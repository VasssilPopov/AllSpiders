{"url": "https://clubz.bg/85982-prava_e_ninova_che_naj_golemiqt_vrag_na_bsp_e_strahyt", "text": "Права е Корнелия Нинова, че най-големият враг на БСП е страхът. ( Нинова от Бузлуджа: БСП си отива? На нас ни изглежда като идване. Гответе се (СНИМКИ) - страхът да се противопоставиш на неудачната номинация за главен прокурор на ГЕРБ и ДПС; - страхът да кажеш, че щом Георги Гергов е укорим за “Цумгейт”, пет пъти по-укорим за аферата е Сотир Цацаров; - страхът да отвориш дума за половинчатото разследване на КТБ; - страхът да не разсърдиш кафявите медии и да смутиш техния монопол; - страхът да поставиш въпроса за приятелското раздаване на “студения резерв” и странното придобиване на ТЕЦ “Варна”; - страхът да защитаваш малцинства и маргинали, сакън да не те помислят за “джендър” и да не загубиш някой друг глас; - страхът да не разсърдиш Москва и да вземаш решения без благосклонния ѝ поглед. Големият проблем на БСП е страхът да бъде истинска опозиция, съчетан със страха от това да е европейска левица.", "date": "2019.07.27", "title": "Права е Нинова, че най-големият враг на БСП е страхът"}
{"url": "https://clubz.bg/85981-arsenal_chupi_rekorda_si_za_afrikansko_krilo", "text": "\"Арсенал\" ще плати рекордните в историята си 80 милиона евро за футболист, стига сделката да не пропадне на последната права. Лондонският клуб е постигнал споразумение с френския \"Лил\" за 24-годишното крило Николас Пепе, информира Би Би Си. Остава мениджърите на национала на Кот д' Ивоар да се разберат с шефовете на \"топчиите\" за заплатата на аса. Преговорите се водят в Лондон и се очаква да бъдат завършени до 48 часа. \"Арсенал\" отмъква Пепе под носа на \"Наполи\", който е предложил същите пари на \"Лил\". Желанието на футболиста обаче било да се пробва във Висшата лига.  Говореше се, че интерес към Пепе имаха още \"Ливърпул\" и \"Манчестър Юнайтед\". Африканецът играе като типично крило, но е бил използван и на поста централен нападател. През миналия сезон той заби 23 гола във френската Лига 1. Трансферът на Пепе може би означава, че \"Арсенал\" няма да вземе Уилфред Заха от \"Кристъл Палас\". Високата му цена - 80 милиона паунда, осуети сделка. Към момента \"Арсенал\" е платил най-много за Пиер-Емерик Обамеянг - 63 милиона евро на \"Борусия\" (Дортмунд).", "date": "2019.07.27", "title": "\"Арсенал\" чупи рекорда си за африканско крило"}
{"url": "https://clubz.bg/85973-borisov_pojelavam_im_da_se_priberat_ot_buzludja_jivi_i_zdravi_vyzrastni_hora_sa", "text": "\"Колко време чакаха за снимки и колко хора благодариха на правителството.\" Това беше коментарът на премиера и лидер на ГЕРБ Бойко Борисов на думи на Корнелия Нинова от Бузлуджа, че БСП не си отива, идва. \"Гответе се!\", каза още тя. Както и \"Народе, изправи се и те ще паднат\". \"Нали бяха преди няколко години с Орешарски, знаем ги, това е опозицията, нека си говори\", каза още той. И даде ясни указания на репортерите как точно да отразят коментара му \"Вие дайте каквото беше вътре, на фона на нейните думи, по добър отговор няма.\" \"Какво беше вътре\" се отнасяше за събитие на Асоциацията на българските училища в чужбина в Пловдив, на което той се появи неочаквано, без да присъства в програмата, и беше предавано на живо във фейсбук. Появата му  вся радостно вълнение и смут в душите на десетките събрани учителки. Той влезе в залата през шпалир от деца, облечени в гвардейски униформи, отбеляза: \"Пускайте децата в тая жега с тия калпаци\", ръкува се с Димитър Бербатов, и почна да говори като изказването му удобно съвпадна с времето, през което думата на соцсъбора на Бузлуджа взе Корнелия Нинова. Завърши обръщението си малко след като и соцлидерката спря да говори. По съвпадение. По-късно Борисов се появи на разкопки в центъра на Пловдив, откъдето обясни за благодарностите на учителите, но отказа коментар за разрастващия се проблем с чумата по свинете с думите \"Стига толкова\". Пловдив е един от градовете, в които ГЕРБ ще издигне нов кандидат за кмет. Дни по-рано сегашният управник на втория по големина град в България Иван Тотев обяви, че няма да се кандидатира отново. Тотев се смята за близък до изпадналия в немилост в партията си Цветан Цветанов. По-рано сред възторга на учителки, които преподават български по света, Борисов обяви, че правителството ще даде 2 млн. за българските училища в чужбина. Последваха бурни аплодисменти \"Ние сме ги мислили тези пари,  убеден съм, че още повече ще трябват. Вече работите в синхрон и ще постигнете повече резултати\", продължи с размислите си той. Той разясни и защо българските училища са толкова важни \"Стотици хора, стотици семейства се обърнаха към мен. Ако се върне, детето не знае български\", това щяло да е проблем, според премиера. Основна спънка вече не били заплатите \"В Пловдив високотехнологичните паркове дават заплати като в Америка, Европа, тук хората си имат апартаменти, а и носталгията... Затова сте ми толкова важни, да подготвите децата, да не са \"пречка\", за да се приберат родителите им в България\", каза още той. Вкара и темата за Ф-16: \"Вярно 2 млрд. за самолети са много пари, но те дават сигурност\". По думите му той през живота си борчове не е правил. \"Така че, скъпи мои, във всяко едно отношение може да разчитате на министъра (на образованието- бел.ред.), на министъра на културата това, което можем в тази сфера да се направи, също да се направи. Вие сте будители, патриоти, българи по души. Финасирането е последната грижа а образованието\", каза още той.  Но не пропусна да изброи колко пари са дадени за ремонти на училища, шкафчета и как майка му също е била учителка. Вмъкна и обръщение към Нинова и соцпартията: \"От Бузлуджа лесно се говори, ама...\"", "date": "2019.07.27", "title": "Борисов: Пожелавам им да се приберат от Бузлуджа живи и здрави, възрастни хора са"}
{"url": "https://clubz.bg/85979-boil_banov_sprq_razrushavaneto_na_tyutyuneviq_sklad_ako_trqbva_shte_go_pazq_na_mqsto_cqla_otpuska", "text": "Министърът на културата Боил Банов спря събарянето на полуразрушения Тютюнев склад на Сточна гара в Пловдив. За събота сутрин беше определено да стартира събарянето на сградата. ВАС финално спря рушенето на Тютюневия склад на в Пловдив Малко след 10 часа движението по централния бул. „Христо Ботев“ беше спряно, а багерите бяха в готовност да пристъпят към сградата. Министърът пристигна на място и заяви, че складът е част от ансамблов паметник на културата и не може да бъде разрушен. Сградата, която е в окаяно състояние, да бъде обезопасена, обясни Банов. Трябва да бъде направен проект, който да съхрани фасадата ѝ, допълни той. Министърът отхвърли твърдението на кмета на район централен в Пловдив Георги Стаменов, че сградата не е ансамблов паметник на културата. Банов ще търси отговорност от НИНКН, откъдето не е било спряно събарянето. По думите на министъра нарушена е и процедурата, защото кметът на Пловдив Иван Тотев не е подписал доклада на Комисията, изготвен преди повече от година. Без подписа му не може да се пристъпи към събаряне, каза още Банов. Той ще разговаря и с кмета Иван Тотев за спасяването на склада.", "date": "2019.07.27", "title": "Боил Банов спря разрушаването на Тютюневия склад: Ако трябва, ще го пазя на място цяла отпуска"}
{"url": "https://clubz.bg/85978-sony_razrabotva_personalen_klimatik", "text": "Високите технологии могат да преборят и летните жеги - поне за всеки поотделно. Това е концепцията на новият преносим, персонален климатик Reon Pocket на Sony. Японската компания започна краудфъндинг кампания, за жалост само в Япония, но засега е набрала над 50% от нужните средства. Ако парите се съберат в срок, продуктът ще види бял свят чак за следващата пролет - март 2020 г. Смартфурна разпознава храната и сама наглася температурата Устройството звучи впечатляващо на хартия - управлява се пред iOS или Android смартфон, батерията му изкарва 24 часа, зарежда се за 2 часа, ползва същият тип зарядно като модерните смартфони - USB-C. Същевременно тежи само 85 грама. Ще дойде в два варианта - стандартен и Lite, като вторият има само ръчни настройки, докато вторият ще включва в близкото бъдеще автоматични и лични настройки, както и контрол над въздушната струя. Ключовото е да се ползва специална долна фанелка, която има джоб за устройството, което трябва да стои в горната част на гърба. Тези технологии обаче са известни. Новото са елементът на Пелтие в подобен размер, вид термоелектрически преобразувател, който работи, като създава температурна разлика чрез протичане на ток. Дали той ще е реално толкова ефективен, не е известно, но от Sony твърдят, че в тестовете им се постига охлаждане на тялото с цели 13 градуса Целзий и затопляне с 8 градуса.", "date": "2019.07.27", "title": "Sony разработва персонален климатик"}
{"url": "https://clubz.bg/85975-na_plaj_v_stroitelna_kolichka", "text": "Тази година журито от шестима куратори и арт директори, трима от тях чужденци  , бе щедро и номинира максималния позволен брой от осем млади художници: Александър Александров, Венета Андрова, Милена Георгиева, Невена Екимова, Мария Налбантова, Радостин Седевчев, Севда Семер… Наградата бе присъдена на 28-годишния Вълко Чобанов, на когото по регламент ще му бъде осигурен двумесечен творчески престой в Ню Йорк и право да се представи със самостоятелна изложба в галерията на организаторите – Института за съвременно изкуство – София. Заради разнообразието си, това може би е най-интересната изложба в София през юлските жеги, включително и с тези произведения  , които не разбрах или не ми допаднаха – поне не веднага. Едно от затрудненията в тази изложба е, че произведенията на петима от участниците включват аудио сегменти – общо 8 на брой с дължина от 1 до 15 минути. За всеки от тях трябва да се използват слушалки и може да се наложи доста да почакате, докато ви дойде редът, а това е обезкуражително за много от посетителите. Не сме свикнали да чакаме на опашка пред експонат в изложба. Друг проблем е, че цялостната подредба на изложбата не позволява на посетителите лесно да се ориентират кое произведение на кого е и как се нарича. В едно скорошно интервю директорката на СГХГ Аделина Филева отбеляза:  . Но никой не е казал, че на зритетеля трябва да му е лесно, особено пък на изложба със съвременно изкуство. Не успяха да ме впечатлят работите на Александър Александров, който показва четири преднамерено несръчни рисунки, а идеите ми се струват елементарни. Работата на победителя Вълко Чобанов има заглавие, но то не помага много:  . Дори не знам дали това е едно много дълго заглавие, или няколко по-къси, изписани заедно. Но зад него   стоят три видеа от монитори, оставени на пода, няколко рисунки, двайсетина саксийки със зелени треви върху черна материя и нещо като крака на труп, подаващи се изпод завеса в ъгъла на залата. В едно от видеата авторът монотонно изрежда на английски хиляди дреболии, които не харесва в някого. Във второто видео – вече на френски и на фона на прочутата песен „Je t’aime… moi non plus“, от монитор, украсен с червени рози и елегантно надиплена драперия, с роза в ръка и между зъбите, Чобанов говори   за любовта. Не успях да се добера до третото видео и за мен идеята на победителя, както и основанията на журито, останаха загадка. Хареса ми работата на Мария Налбантова „Многократна употреба”, включваща строителни инструменти и материали, акрил, намерена фотография, хербарий. В гнездата за бушоните на елтабло са се загнездили изсушени растения, режещата част на трион е украсена със стръкчета трева, над стара фотография на жени с военни униформи се сипе нежен дъжд от цветни венчелистчета, между челюстите на ръждясало менгеме са покълналиват сини цветенца… Тези и други други подобни контрасти припомнят за конфликта между между природата и застрашаващите я човешките технологии. Може би не е много оригинално, но визуалните образи са ефектни и запомнящи се. Особено силно впечатление прави една строителна количка с малко вода по дъното   и няколко рисунки по плажуващи хора и крайбрежни строежи па вътрешните стени. Чудесно представяне на цялата дългогодишна драма на българското Черноморие с презастрояването, туризма, екологията, плажовете. Министър Ангелкова бе трябвало да си я купи и да я държи на бюрото си. На подобна тема, но с по-обобщена идея, е работата на Невена Екимова – „Любовна история в две части. Секс и смърт”. Първата част – „Секс” представлява три плота, върху които са оставени цветни моливи, хартия и ножици, с указания в три части как да си направим лента на Мьобиус  . Тази лента представлява математически неориентирана повърхност, върху която няма ляво и дясно, нито горе и долу. Останалото зависи от сексуалното въображение на зрителя. Втората част на любовната история – „Смърт”, е представяна като гигантско отсечено дърво и неговия дънер, изработени с фини детайли, изцяло от хартия. Невена Екимова обръща обичайния ред в цивилизования свят, в който хартията се прави от дървета, а не обратното. Тук и визуалната страна е впечатляваща  , а с мащабите си работата ѝ, разположена в средата на залата, доминира цялото пространство. Един от най-интересните автори в изложбата за мен е Милена Георгиева – жената с камшика от откриването на изложбата. „Песента на жената” и „Има нещо, за което трябва за поговорим”, са двете смислово обединени части на нейното представяне. Песента ѝ включва списък от думи, нарицателни за жена  . По време на пърформанса тези думи, произнесени като свободни асоциации, се наслагват многократно върху лууп, което създава илюзията за множество различни гласове, които повтарят отново и отново множеството нарицателни, сгъстяващи се с времето до неразбираем шум. Във втората част с камшик в ръка авторката илюстрира звука физически, като започва да обикаля все по-бързо очертаното пространство. В кулминацията бичува празната стена, която затваря пространството – следите от бича са нейната яростна рисунка. Още от останалите участници: Радостин Седевчев е представен с две инсталации и видеолууп, творбата на Севда Семер „Кои сме били” се състои от четири части — два аудиозаписа, видео и рисунки. А Венета Андрова показва 14-минутно видео с компютърна анимация за проблемите на един млад инвеститор с немския теолог Мартин Лутер.        ", "date": "2019.07.27", "title": "На плаж в строителна количка"}
{"url": "https://clubz.bg/85957-yukip_e_myrtva_da_jivee_%E2%80%9Ebrekzit%E2%80%9C", "text": "Великобритания винаги е била с единия крак извън „Европа“. Евроскептицизмът е сред малкото позиции, които имат последователи както сред лейбъристите, така и сред консерваторите. Причините за недоволството сред значими леви представители (Джеръми Корбин – лидерът на Лейбъристката партия) са свързани с неолибералното икономическо устройство на ЕИО (в по-късни години ЕС), което според тях ощетява работническата класа. За тях „Европа“ е минисоциум на глобалното общество, в което съществуват отношения на „център–периферия“. Същевременно видни консерватори (Борис Джонсън – днес премиер на Великобритания и лидер на Консервативната партия) разглеждат членуването в ЕС основно от традиционалистически аспект – те посочват, че Обединеното кралство е преминало през много по-турбулентни периоди в миналото и че до присъединяването в ЕИО винаги е запазвало независимостта си от континентална Европа. Според тях историческите врагове на Великобритания (Германия и Франция) отвъд идеалистичните постулати за взаимоизгодно политическо и икономическо обвързване преследват егоистични интереси. Десните брекзитъри също са загрижени за идентичността на бъдещия британец. Според тях например високите нива на имиграция заплашват да увредят кохезията в обществото, тъй като голяма част от новодошлите не желаят да се интегрират и да възприемат статуса „британец“. Евроскептиците и от двете политически идеологии смятат Съюза за недемократичен (пример за това е невъзможността да се избира пряко председател на Европейската комисия) и са против отдаването на все повече суверенитет към Брюксел. Кулминацията на евроскептицизма е достигната в началото на 90-те години – на 1 ноември 1993 г. влиза в сила Договорът от Маастрихт, който е учредителен за Европейския съюз. Два месеца преди това нова партия се появява на британската политическа сцена, която след години ще се превърне в крепост на евроскептиците в Обединеното кралство. Първоначалният ѝ облик е без съмнение либерален – всъщност основателят Алън Скед е бивш кандидат за народен представител на Либералната партия на изборите през 1970 г. По-късно обаче той я напуска заради проевропейската ѝ нагласа. Извън политическата си кариера Скед е уважаван професор по международна история в Лондонското училище по икономика – определян е като един от безспорните световни експерти по история на Хабсбургската империя. Той е върл противник на политическото интегриране в ЕИО и затова през 1991 г. създава движението „Антифедералистка лига“. То неуспешно издига 17 кандидати на парламентарните избори през април 1992 г. и е против присъединяването на Великобритания от Маастрихтския договор. На 3 септември 1993 г. „Антифедералистка лига“ е преобразувана в политическа партия – Партията на независимостта на Обединеното кралство (ЮКИП). Скед запазва лидерската си позиция в ЮКИП, но към новия му проект се присъединяват личности, с които той не споделя много общи политики отвъд евроскептицизма. Сред тях е Найджъл Фараж, който напуска Консервативната партия през 1992 г. Фараж притежава необходимата доза харизма, патетичност, усет и остроумие да направи впечатление на гласоподавателите и на парламентарните избори през 1997 г. е единственият кандидат на ЮКИП, който събира повече от 5 процента. Резултатите обаче са неудовлетворителни за партията и Фараж заедно с други висши функционери принуждават Скед да си подаде оставката. През 2013 г. професорът описва огорчено пред „Гардиън“ впечатленията си за състоянието на учредената от него политическа формация: Скед е възмутен от антиимигрантската реторика и безпринципността на евродепутатите от ЮКИП, които прибират за себе си щедрите заплати от ЕП, вместо да ги даряват на Националната здравна служба (каквато е била първоначалната спогодба). В статията е цитирана и част от програмата на политическата формация от 1993 г. На 21 октомври 2015 г. в The National Interest е публикуван негов анализ, в който отново е подчертана рязката промяна на курса на партията: Под неговото ръководство партията претърпява фундаментална метаморфоза. Възприемат се социално консервативни политики като предложения за ограничаване на имиграцията, намаляване на данъците и отхвърляне на идеята за глобалното затопляне. ЮКИП е възприемана като крайнодясна популистка партия заради реториката на Фараж – той например започва да нарича симпатизантите си „армията на народа“ и често обижда колегите си от ЕП, че не са имали „истинска работа през живота си“. Успехът на ЮКИП е безспорен – от дребна партия през 90-те години тя се превръща в политическа сила, която европейските елити са принудени да търпят. В кралството е валидна мажоритарната избирателна система и затова доброто представяне на кандидатите на ЮКИП остава в сянка, тъй като няма райони във Великобритания, в които нейни представители да съберат повече от половината гласове. Съвсем друго е положението при изборите за Европейски парламент, които функционират на базата на пропорционалната система – през 2004 г. ЮКИП успява да класира 12 кандидати; през 2009 г. – 13 (втора политическа партия от Великобритания). През 2014 г. политическата група постига най-големия си успех – класира цели 24 кандидати за ЕП (за нея гласуват 27,5 от всички избиратели). Имигрантската криза определено носи криле на евроскептиците в Европа, особено във Великобритания. Камерън допуска шокираща от днешна гледна точка политическа грешка, като обещава през 2013 г. да свика референдум за напускане на ЕС, ако партията му спечели изборите през 2015 г. На 23 юни 2016 г. евроскептиците в кралството триумфират – с малко, но завинаги (поне засега). Найджъл Фараж си подава оставката като лидер на ЮКИП и обявява, че мисията на партията е изпълнена. Той не пропуска да се подиграе на европейските лидери по време на сесия на ЕП на 28 юни: Тук би трябвало да приключи пътят на ЮКИП, тъй като екзистенциалната потребност от партията е задоволена – и двете големи партии признават резултата от референдума, а Великобритания се насочва към най-близкия изход от ЕС – активиран е член 50. Всичките поддръжници на „Брекзит“, било то „мек“ или „твърд“, са разпределени между лейбъристите и консерваторите. ЮКИП губи своя „Х фактор“ – за да оцелее, е необходимо да си изгради нова идентичност. Оказва се, че в неверие живеят симпатизантите на ЮКИП, които си мислят, че партията може да продължи да бъде значим политически субект след „Брекзит“ и без Фараж зад волана. През 2017 г. за лидер на формацията е избран бившият военнослужещ Хенри Болтън. През януари 2018 г. се разкрива, че той е напуснал съпругата си и е във връзка с младата моделка и представителка на ЮКИП – Джо Марни. Само по себе си това няма как да се хареса на средния консервативно мислещ симпатизант на партията, особено когато подобно дело е извършено от военнослужещ. По-късно обаче са публикувани SMS съобщения на Марни, след които всички доскорошни съюзници на Болтън оттеглят подкрепата си от него. Моделката определя Мегън Маркъл* като „тъпа малка селянка“ с „мъничък мозък“. Тя също използва думата „негър“ и фразата „това е Великобритания, а не Африка“ по време на дискусия за кралския годеж. Когато приятелят, с когото си пише, ѝ напомня, че използва „расистки“ коментари, Марни отвръща: „И какво от това.“ Разбира се, манекенката изхвърча от ЮКИП на секундата, но Болтън отказва да отстъпи лидерския пост. Чак през февруари е проведен вот на недоверие и той е заменен временно от Джерард Батън. Последният обаче е единственият кандидат на изборите за нов председател на партията и официално става водач на ЮКИП на 9 април 2018 г. Батън членува в „Антифедералистка лига“ през 1992 г. и е един от основателите на ЮКИП. Скандалите около и в партията не идват в подходящ момент – на 3 май 2018 г. са проведени местни избори и ЮКИП губи 123 от 126 места в общинските съвети. Батън трябва да мисли бързо, да изготви план, с който да привлече нови симпатизанти, тъй като след провеждането на референдума ЮКИП не притежава отличителни белези от Консервативната партия. Нещо повече, остроумните коментари на консерватори като Джейкъб Рийс-Мог и Борис Джонсън бият по оригиналност всичко, което Партията за независимостта на Обединеното кралство може да предложи, след самоналожената изолация на Фараж. В първата половина на 2018 г. членовете на ЮКИП падат под 20 000 за цялата страна. Затова Батън решава, че няма какво да губи и вдига оборотите на популизма. Нали това помогна на Тръмп, защо да не спаси ЮКИП? През юни 2018 г. към партията се присъединяват трима активисти с милиони последователи в различните социални мрежи (най-вече в YouTube) – Карл Бенджамин, Марк Мийчън и Пол Джоузеф Уотсън. Тримата са „брекзитъри“ и критици на политическата коректност и елитите по етажите на властта – предимно от Лейбъристката партия. Чрез тях Батън се опитва не само да намери мост към по-младите избиратели, но също така да представи нови мегафони на ЮКИП, които очевидно притежават харизмата и дар словото, щом са толкова популярни... в интернет. И оттам идва бедата. По същия начин, както онлайн средите са чужди на Батън, трите нови личности в ЮКИП са стероидна версия на Фараж. Те са добили популярност в анархичния свят на интернет, в който няма ясно разписани правила за това какво е позволено да се говори. Бенджамин (известен в YouTube като Sargon of Akkad) например е записан на второ място в листата на ЮКИП в Суиндън за евроизборите. След началото на кампанията в края на април 2019 г. той веднага е атакуван от големите медии на острова за това, че през 2016 г. изпраща чрез туитър съобщение срещу лейбъристката Джес Филипс, че „дори не би я изнасилил“. Бенджамин, който се е определял в миналото като „антифеминист“, обяснява, че коментарът му е бил провокиран, след като Филипс се подиграва на високия брой самоубийства сред мъжете. При откриването на кампанията на ЮКИП на 28 април той отказва да се извини и нарича журналистите „търговци на клевети“. Впоследствие срещу него са изровени две компроментиращи видеа, които все още могат да се видят в YouTube. От първото е изваден цитат, с който той подкрепя твърдението, че е възможно 11-годишно дете да е достатъчно разумно, за да даде съгласие за секс с пълнолетен. Във второто отговаря на нападки на „тролове“, като ги нарича „бели негри“. После обяснява, че е бил обиждан от бели расисти и е искал да ги обиди по начин, по който да го разберат. Това, разбира се, се превръща в абсолютен PR кошмар за Батън. Лидерът на ЮКИП е принуден при всяко едно интервю да уточнява, че не е съгласен с коментарите на Бенджамин, вместо да коментира преговорите за „Брекзит“ например. Дори и така обаче ЮКИП може би щеше да запази позиции в ЕП, ако архиевроскептикът на партията Найджъл Фараж не я беше напуснал. През ноември 2018 г. Батън се обвързва с Томи Робинсън – личност, която има скандална репутация на Острова. Той е основател на крайнодясната националистическа група „Лига на английската отбрана“, макар че я напуска през 2013 г. Бивш член на Британската националистическа партия (БНП), Робинсън е един от най-влиятелните критици на мюсюлманите във Великобритания, тъй като според него те отказват да се интегрират. Огромна част от британското общество го определя за „ислямофоб“. На Запад залепи ли се етикет като „расист“, „сексист“ или „ислямофоб“, не само не мърда – а дори всеки, който по някакъв начин поддържа отношения с подобен човек, е заплашен да бъде причислен към въпросната категория „персони нон грата“. Що се отнася до Робинсън, трудно може да се открие по-дамгосана фигура от него. Батън лично разговаря с активиста и двамата постигат съгласие активистът да бъде „специален политически съветник“ на лидера на партията. На 2 декември 2018 г. е проведен вот на недоверие срещу лидера на ЮКИП, който обаче е неуспешен. Следва отлив от партията на голяма част от лидерите ѝ, включително и Фараж. Той напуска на 4 декември и обвинява Батън в колонка на The Daily Telegraph, че е „обсебен от темата ислям, не ислямски фундаментализъм“ и обяснява, че „ЮКИП не е била основана, за да води религиозни кръстоносни походи“. По отношение на Робинсън е много по-критичен. През януари 2019 г. Фараж обявява новия си политически проект – партия „Брекзит“. На 12 април 2019 г. той заявява в интервю, че „няма разлика между партия „Брекзит“ и ЮКИП по отношение на политиките, но по отношение на членския състав има голяма разлика“. Той не пропуска да критикува асоциацията между бившата си партия и Карл Бенджамин, въпреки че докато все още е член на ЮКИП, има общи снимки с него. В седмиците преди евроизборите Фараж не щади критиките спрямо ЮКИП и с прискърбие съобщава как му „тежи на сърцето“, че бившата му партия се е радикализирала до такава степен. Фараж разчита на репутацията, която е натрупал през годините. Евроскептиците не се интересуват, че той отказва да публикува програмен списък с политики преди провеждането на евроизборите. Нито че разполага с пълния контрол да избере кандидатите на партия „Брекзит“. Нито че политическият му проект няма членове, а „регистрирани поддръжници“, които го финансират. На 26 май 2019 г. са оповестени резултатите от евроизборите. ЮКИП губи всичките си 24 депутати, като за нея гласуват едва 3 процента от избирателите. В дебюта си партия „Брекзит“ е първа сред британските партии, като класира общо 29 представители в ЕП (общо 30,52 процента от вота). Фараж можеше и да остане в ЮКИП. Ако той се бе кандидатирал за лидерската позиция в партията, със сигурност щеше да я спечели. Но не го направи. Защо? Може би заради „червените точки“, които ЮКИП натрупва през годините, особено след референдума за „Брекзит“. Популизмът често носи бързи резултати, но няма дълъг срок на годност. И има нужда от освежаване. ЮКИП бе отличният „жертвен агнец“, който обра негативното медийно отразяване и осигури на бившия си лидер попътен вятър за изборите на 23 май. Евроскептиците във Великобритания са предани на Фараж. Смяната на партийната принадлежност е проста формалност. Колкото отнема да кажеш: „Генерация Z“ – с подкрепата на „Америка за България“", "date": "2019.07.27", "title": "ЮКИП е мъртва, да живее „Брекзит“"}
{"url": "https://clubz.bg/85974-igri_ala_dzerjinski", "text": "Като заваляха списъци на враговете – та цяла неделя... Серията започна със списъка, огласен от кандидата за главен прокурор, комуто Конституцията вменява задължението да крепи законността. Без да споменава каквото и да е за законност, избраникът Гешев заговори за разправа с враговете. Съответно, ги назова – поименно (Прокопиев, Христо Иванов и пр.), по професионални категории (адвокати, медии) и по видове: „които са в ареста или им предстои да влязат там”. Разбира се, че това няма нищо общо нито с българската Конституция, нито – с какъвто и да е мислим конституционен ред изобщо. Това е говорене на човек, решил да действа с извънредна сила срещу несъгласните с властта. В историята доста хора са говорили така, но Гешев е като че най-близо до съратника на Ленин, Феликс Дзержински, известен като „Железния Феликс” заради решимостта си да ликвидира, вън от всякакви законови конструкции, максимално количество „врагове”. Дзержински е основател и водач на „Чрезвичайния комитет” (ЧК), чиято работа е да изтребва враговете и да налага властта върху несъгласните; впоследствие ЧК става ОГПУ, НКВД и КГБ. Борисов ще се хапе по гъза за Гешев Историческо е интервюто на Дзержински от 9 май 1920 година пред „Укррост”. В него е разкрита цялата философия на онзи извънреден подход към репресиите, който в наше време разгръща и Гешев. Ако заместим тогавашните квалификации на враговете, ползвани от Дзержински, с днешните, ползвани от Гешев, получаваме следния цитат от шефа на ЧК: По-нататък Дзержински обяснява разликата между „безпощадното унищожаване” на поименно известни врагове и „червения терор”, който визира цели категории хора. Ако заменим онзи списък на Дзержински със сегашния на Гешев, получаваме следните „основни признаци на терора”: „сплашване и унищожаване на враговете на властта на принципа на тяхната професионална принадлежност или на тяхната роля в периода преди 1989 година”. Към първия признак Гешев причислява адвокатите и медиите. Към втория – основните фигури на Демократична България, които според него са били „част от българската номенклатура преди 1989 година”. Та и в Лондон били учили чак... Пороят от списъци на враговете е продължен от пропагандната машина на властта, като този път начело намираме бившият вестник „24 часа”. Това също е от арсенала на партията на Владимир Ленин в епохата на Дзержински: големият вожд посочва враговете, цялата преса се втурва да повтаря и най-вече – да разширява списъка им. Под заглавието „Вижте кои участваха в протеста срещу Иван Гешев” виждаме неподписан материал, който чудесно се справя със задачите, поставяни на болшевишките вестници отпреди стотина години. Списъкът на враговете е разширен с една дузина обществено известни личности, вкл. ... наша скромност. Игрите „а ла Дзержински” обаче си имат правила. След появата на списъците на гадовете е задължително бдителната преса да посочи, че те нямат никакъв шанс, тъй като срещу тях в стройни редици са строени блюстителите на правдата. И тук бившият вестник „24 часа” се откроява като флагман - с редакционен материал. Заглавието би донесло на редакцията поне наградата „Златен кортик”, връчена лично от „Железния Феликс”, ако действието се развиваше нейде през 1921 година. Ето го: „Протестиращи активисти с първи опит да откажат Гешев, 130 прокурори и следователи: Няма как да стане!”. „No pasaran!” е положението, ако се върнем към комунистическите заглавия от втората половина на 1930-те години. Или – дори само към вестниците на БКП от средата на 1989 година, когато заглавията сипеха посланието, че тъмните попълзновения на световния империализъм са се разбили в твърдата позиция на другаря Тодор Живков, подкрепен от българския народ. Всъщност, в тази редакционна дописка на „24 часа” го има и това. Четете: „Това е професионална подкрепа без аналог – прокурори от двете специализирани прокуратури, от Софийската районна прокуратура, съдебни служители и от съсловната организация Камарата на следователите в България... обявяват кандидатурата на Гешев за правилна...” Обичайния завършек на подобни писания – „Народ и Партия единни срещу врага!” – очакваме в близките дни... Очевидно на властта ѝ е омръзнало да играе играта по правилата и се ориентира към „чрезвичайни” действия. Докато бившите вестници публикуват списъци, започнаха арести за „тероризъм” на хора, фигуриращи в първоначалния списък на Гешев (от фирмата ТАД). За всеки случай започват арести и на хора, подали сигнал за корупция във властта (като например подалият сигнал за „Суджукгейт”). Разбира се, веднъж тръгнал, влакът на „чрезвичайката” минава през различни, предварително известни (от историята) спирки. Още през 1921 година самият Дзержински набелязва основните с поредица от инструкции към своите агенти по места. Ето какви: „Задължително е да разстреляте всички арестувани, докато не е дошла някаква амнистия и не сме тръгнали да ги освобождаваме”. Или: „Борбата трябва да се води по метода на внезапни съкрушителни удари”. А накрая – основното: „Длъжни сме да бъдем жестоки”. Крайно любопитно е и неговото изрично настояване, че в упражняването на „чрезвичайното правораздаване” трябва да бъдат вкарвани максимално количество „партийци”. Очевидната цел е максимално количество хора от властта да се окажат с омърсени ръце, за да имат мотив да противостоят на някакво евентуално прекратяване на „чрезвичайките” в бъдеще. Нямам представа, какво си мислят, че правят нито Иван Гешев, нито пък бившият вестник „24 часа”. Виждам обаче резултата: безпомощно повторение на неща, случили се преди век в кървавите степи на болшевишка Русия. Всяка демокрация е различна и интересна по свой уникален начин. Всички „чрезвичайни” режими са еднакви и скучни по един и същ бездарен начин.", "date": "2019.07.27", "title": "Игри \"ала Дзержински\""}
{"url": "https://clubz.bg/85961-syd_razreshi_stroej_na_stenata_s_pari_na_pentagona", "text": "Върховният съд на САЩ вчера се произнесе, че може да се използват средства на Пентагона за изграждането на стена по границата с Мексико, предаде Асошиейтед прес. \n\tВърховните съдии излязоха с решение, според което се вдига забраната върху използването на такива фондове, наложена от по-долна съдебна инстанция. \n\tТова означава, че администрацията на президента Доналд Тръмп може да пренасочи средствата и да започне работа по четири възложени договора. \n\tДосегашната забрана не позволяваше на правителството да използва около 2,5 милиарда долара от фондовете на министерството на отбраната за замяна на съществуващи гранични бариери в щатите Аризона, Калифорния и Ню Мексико с по-стабилни огради. \n\tСъдът, в който консерваторите имат мнозинство, гласува с 5:4 гласа и отмени съдебен акт на федерален съдия от Калифорния. Той беше мотивирал решението си с това, че Конгресът не е дал разрешение тези средства да бъдат пренасочени към изграждане на стената. Срещу нея се противопоставят американските демократи и правителството на Мексико. \n\tНяколко минути след като съдът се произнесе, Тръмп написа в Туитър: На 15 февруари Тръмп обяви национално извънредно положение по южната граница в опит да финансира стената без одобрението на Конгреса - действие, което според демократите, надхвърля правомощията му по конституция и узурпира властта на законодателния орган, припомня Ройтерс. \n\tПрезидентската администрация каза, че планира да пренасочи 6,7 милиарда долара от министерството на отбраната и министерството на финансите за строеж на стената, а тези 2,5 милиарда са част от тях, пише БТА.", "date": "2019.07.27", "title": "Съд разреши строеж на стената с пари на Пентагона"}
{"url": "https://clubz.bg/85964-pyrvi_trejlyr_i_pyrvi_podigravki_s_ruskiq_serial_%E2%80%9Echernobil%E2%80%9C_video", "text": "Първият трейлър към руския отговор на „Чернобил“ на НВО показва, че сюжетът значително се различава от това, което видяхме в най-високо оценения от публиката сериал. Продукцията на НВО и „Sky“ за съветската ядрена катастрофа от 1986 г. се превърна в телевизионен феномен и бе номинирана за 19 награди „Еми“, отбелязва „Венити феър“, но през есента руснаците ще ни запознаят и със своята гледна точка по случая.  През юни стана ясно, че руското студио „Амалгама“ готви сериал по същите събития и дори вече е на етап постпродукция. Фокусът обаче ще е малко по-различен, поне така се вижда от трейлъра. Вместо огромната ядрена катастрофа и неадекватната реакция на съветската върхушка, тук в центъра са решителните партийни и държавни ръководители, силно загрижени за живота на хората, обречени на смърт. И разбира се, има и американски шпиони от ЦРУ, както бе оповестено още през юни. Неясно защо, един такъв спира влак, а има и кадри, които вероятно представят американското посолство в Москва. За сюжета се знае още, че срещу тях ще се изправи смел офицер от КГБ, за да защити не само страната си, но и семейството си, незнайно как попаднало в зоната на аварията. Според „Moscow Times“, тази версия на „Чернобил“ ще се опита да внуши на зрителите, че американските агенти са напът да извършат саботаж в Русия – предположение, което режисьорът на сериала Алекесей Мурадов подкрепи, позовавайки се на различни конспиративни теории. Още няма обявена премиерна дата, но се очаква сериалът да тръгне есента. Това всъщност е втори трейлър на „Чернобил“, ако броим и първия неофициален. Видеото предизвика вълна от критики и за краткото време, в което е налично, онлайн успя да събере 60 хил. „нехаресвания“ в Ютюб. Вече се намериха зрители, които започнаха да осмиват продукцията. По-наблюдателни потребители в социалните мрежи отбелязват например, че автобус от началото на трейлъра и пожарникарски камион, който се появява малко по-късно, носят едни и същи регистрационни номера. Междувременно, много от кадрите повтарят това, което вече сме виждали в „Чернобил“ на НВО, а актьорската игра не впечатлява особено, отбелязва журналистът и кинокритик Давид Шнейдеров. Според него, Русия да обвинява ЦРУ за избухването на четвъртия реактор на централата е „дъно“ и „позор“. \n\t", "date": "2019.07.27", "title": "Първи трейлър и първи подигравки с руския сериал „Чернобил“ (ВИДЕО)"}
{"url": "https://clubz.bg/85965-rezultatite_ot_stres_testa_na_ecb_pib_i_investbank_sa_s_kapitalov_nedostig_pri_negativen", "text": "Европейската централна банка откри капиталов недостиг от 263 млн. евро в Първа инвестиционна банка и 52 млн. евро в \"Инвестбанк\". Това става ясно от публикуваните резултати от цялостната оценка на българската банкова система, която обхваща шест банки, съобщава  . Другите четири - Уникредит Булбанк, ДСК, ОББ и ЦКБ не падат под заложените минимални прагове. ПИБ и \"Инвестбанк\" бяха и най-слабо представилите се банки при проверката на БНБ през 2016 г., напомня изданието. Цялостната проверка се състоеше от преглед на качеството на активите и стрес тест, който показва как биха се променили капиталовите позиции на банките при хипотетичен базов и негативен сценарий в рамките на три години - от 2019 до 2021 г.  Необходимостта от допълнително укрепване на капиталовите позиции е определена въз основа на същите прагови съотношения като в предходните стрес тестове: съотношение на базовия собствен капитал от първи ред (БСК1) в размер на 8% за прегледа на качеството на активите и базовия сценарий на стрес теста и 5,5% за утежнения сценарий на стрес теста. Съотношението на БСК1 е ключов измерител на финансовата устойчивост на една банка. При ПИБ, посочва \"Капитал\", ключовият показател - базов капитал от първи ред (CET1), се оказва под търсените от ЕЦБ 8% и след прегледа на качеството на активите и след базовия сценарий на стрес теста, а при утежнения сценарий капиталът пада до отрицателна стойност -2% (при минимално допустими 5.5%). При \"Инвестбанк\" след прегледа инстититуцията остава над прага, но и при двата сценария на стрес теста тя е под референтната стойност, като при утежнения сценарий достига -3.1%.  Резултатите на ЕЦБ рязко се различават от оценката на БНБ, според изданието . В предварително съобщения БНБ заяви, че те показват устойчивостта на банковия сектор като цяло, а също и че всички банки след проверката \"и развитията след референтната дата\" надхвърлят пруденциалните изисквания на чл. 92 на Регламент (ЕС) №575/2013 на Европейския парламент и на Съвета. Цитираният текст съдържа минималните капиталови изисквания - 4.5% базов собствен капитал от първи ред (CET 1), 6% капитал от първи ред и 8% обща капиталова адекватност. Според изданието \"това означава, че при своята оценка за \"Инвестбанк\" и ПИБ БНБ е игнорирала стрес теста и е включвала данни от след края на 2018 г. (вероятно капитализираната печалба за 2018 г. и междинната за полугодието на 2019 г.)\". ЕЦБ тества първите шест банки у нас  При мащабната проверка на БНБ през 2016 г. на всички 22 банки само на ПИБ и Инвестбанк бяха издадени препоръки за вдигане на капитала. Първа инвестиционна банка трябваше да увеличи капиталовия си буфер с 206 млн. лева, а Инвестбанк - да вдигне капитала си с 20 млн. лева.  Двете банки \"Инвестбанк\" и ПИБ в свои съобщения обявиха, че констатираният от ЕЦБ недостиг вече е частично покрит. От   съобщиха, че към 30 юни вече са осигурили 130 млн. евро от допълнителния капиталов буфер - 65 млн. евро от печалбата за първото полугодие на 2019 г., 37 млн. евро в резултат от въвеждането на новия счетоводен стандарт и 28 млн. евро погасени кредити и допълнителни обезпечения при проверката, като очаква в скоро време да набави и останалите средства. БНБ: Банките ни издържаха стрес теста за потенциални шокове От   пък посочиха, че банката е \"значително по-устойчива на неблагоприятни пазарни условия и финансови шокове в сравнение с извършения през 2016 г. преглед на качеството на активите\". \"Към юни 2019 г. Инвестбанк вече е предприела конкретни мерки във връзка с констатациите от индивидуалния преглед на кредитните досиета, като е извършила рекласификация на проблемните експозиции и оптимизация на рисково претеглените активи\", уверяват оттам. БНБ: Банките ни издържаха стрес теста за потенциални шокове", "date": "2019.07.27", "title": "Резултатите от стрес теста на ЕЦБ: ПИБ и Инвестбанк са с капиталов недостиг при негативен сценарий"}
{"url": "https://clubz.bg/85963-dve_jalbi_sreshtu_reshenieto_za_koncesioner_na_letishte_sofiq", "text": "В последния работен ден преди изтичането на законовия срок, двама от кандидатите за концесионер на \"Летище София\" са подали жалба срещу избора на изпълнител. На 17 юли министърът на транспорта Росен Желязков обяви, че в концесионната процедура победител е  ). Операторът на аеропорта в Мюнхен спечели концесията на летище София Операторът на мюнхенското летище е спечелил пред останалите четирима допуснати кандидати до конкурса с най-голям брой точки - 86,12, като е получил и максималните сто точки в графа \"техническо предложение\" (както и още две). Аеропортът в Мюнхен е второто най-натоварено летище в Германия след това във Франкфурт. Жалби са подали  и  , става ясно от сайта на Комисията за защита на конкуренцията (КЗК). Самите документи все още не са публични - знае се само предметът - решение №5/17.07.2019 на Министерството на транспорта. Няма искания за временни мерки. Предстои да бъдат образувани производства. е част от консорциума Group ADP и турската \"ТАВ Хавалиманларъ Холдинг\", който кандидатства в конкурса и още след съобщаването на резултата от конкурса обяви, че обмисля да обжалва.  е водещият партньор в консорциум \"Витоша\". Офертата, с която   спечели 35-годишната концесия, е за 24,5 млн. евро годишна концесионна такса и инвестиции за 608 млн. евро. Конкурентите, които сега обжалват, бяха класирани съответно на второ и на четвърто място от общо петте оферти, стигнали до крайния етап на процедурата.  Кандидат за летище София иска да ни построи нов национален стадион Предложението на френско-турския консорциум бе за годишна концесионна такса от 32,8 млн. евро и инвестиции от 903 млн. евро. То бе и най-изгодното от финансова гледна точка за държавата по отношение на концесионните такси. Консорциум \"Витоша\", който управлява летища във Великобритания и Китай, бе на последното пето място по този показател - с 19,95 млн. евро годишно, но с най-високо предложение за инвестиции - за над 1 млрд. евро за периода на концесията.  Процедурата по търсене на концесионер стартира в началото на юли миналата година. Според критериите на транспортното ведомство минимумът за концесионна такса беше 15 млн. евро, или 10% от оборота на всички дейности. Всички кандидати подадоха по-високи оферти от заложения минимум. Конкурсът бе за концесия за период от 35 г. с опция за удължаване. Основното изискване е за инвестиция от най-малко 1,17 млрд. лв. (600 млн. евро) и построяване на трети терминал в първите 10 години. Сред изискванията е и разширяване на Терминал 2. Победителят се ангажира още с плащане на минимум 550 млн. лв. без ДДС. авансово на държавата за концесията. Кандидат-концесионерите за летище \"София\": кой какво предлага Настоящата процедура е втори опит за отдаване на концесия на летище \"София\" на концесия. Предишният опит беше спрян от служебния кабинет на Огнян Герджиков, назначен от президента Румен Радев. Основната причина за това бяха занижените критерии и защитата на националната сигурност. Затова при втората процедура консултанти на Министерството на транспорта бяха Световната банка и Европейската банка за възстановяване и развитие. Това не доведе до повече кандидати, но се постигнаха по-високи изисквания към бъдещия концесионер. За новата, текуща концесионна процедура проф. Герджиков обяви преди седмица, че е направена по всички правила и е била прозрачна.  Кандидат за летище София иска да ни построи нов национален стадион Кандидат-концесионерите за летище \"София\": кой какво предлага", "date": "2019.07.27", "title": "Две жалби срещу решението за концесионер на \"Летище София\""}
{"url": "https://clubz.bg/85936-koj_mislite_e_sybral_naj_mnogo_publika_na_solov_koncert", "text": "Любопитна статия в английския вариант на  проследява концертите, събрали най-много публика в историята. Позовавайки се на различни източници, е направено и много важно разделение - на такива, които са били срещу билет и на безплатни. Изрично се прави уговорката, че фестивали не се включват. Така например любопитно звучи, че първият над 100-хиляден концерт, за който е съобщено в авторитетното издание \"Билборд\", е на хипарските легенди \"Грейтфул дед\" в Ню Джърси на 3 септември през далечната 1977 г. Продадените 107 019 билета остават рекорд за САЩ до днес, пише издението. За съжаление този концерт поради някакви причини го няма сниман с мобилен телефон. Малко аудио с прилично качество може да чуете оттук: Класацията съдържа обаче истински фрапиращи данни за нас - \"конвенционалните\" почитатели на музиката. След като Франк Синатра, Тина Търнър и Пол Макартни си подобряват рекордите на бразилския стадион \"Маракана\", накрая сър Пол пее пред 184 000 души на  21 април 1990 г. Така остава на върха 27 години, докато оттам не го помита... Васко Роси. Така де - става въпрос за италианска легенда в музиката, която за 40- годишнината си през 2017 г. вкарва (срещу билет!) в парка \"Енцо Ферари\" в Модена 220 000 свои почитатели. Това видео е оттам. Стискаме палци - дано са си върнали инвестицията организаторите и да не са се минали... \"Бийтълсът\" роден през 1942 г., диша праха и на японците Glay. Тази група свири пред 200 000 души. Това става в последния ден на юли през 1999 г. - точно преди около 20 години и сигурно ще почерпят тия дни. Чак след тези знаменити артисти, чиито безсмъртни хитове си тананикаме всеки ден, се нареждат лица като споменатия Пол Макартни, Франк Синатра, \"Куин\", U2, Майкъл Джексън, \"Ролинг Стоунс\" и пр. Първият отговор е:  В историята са се случили такива невероятни, паметни и разтърсващи поп и рок събития, че понякога данните за посещаемостта им се разминават със стотици хиляди Трябва да отбележим, че някои от тях - като например лайвът на AC/DC, \"Пантера\", \"Металика\" и др. на Тушино край Москва на 28 септември 1991 г., са не просто забавление, а имат огромен социалeн и политически ефект. Такава дандания се вдига тогава, че СССР се разпадна след месеци. Според тази класация концертът с най-много публика, вписан в Книгата на рекордите \"Гинес\", е този на Род Стюърт на плажа Копакабана в Рио. Денят е - Нова година на 1994-а, а посещаемостта - 3,5 млн. души. Следва го Жан-Мишел Жар, пак с толкова в Москва. Ето и тази таблица, подготвена от \"Уикипедия\".  ", "date": "2019.07.27", "title": "Кой мислите е събрал най-много публика на солов концерт?"}
{"url": "https://clubz.bg/85969-trymp_amerikanskoto_vino_e_po_dobro_ot_frenskoto", "text": "Тонът между Париж и Вашингтон се изостри.  Американският президент Доналд Тръмп повиши вчера тон срещу Франция и нейните данъци върху технологичните компании, критикувайки \"безразсъдството\" на френския президент Еманюел Макрон и заплашвайки с ответни мерки, които ще засегнат френското вино - един от най-емблематичните продукти на френския износ, предаде Франс прес, съобщава БТА. \"Скоро ще обявим съществено реципрочно действие след безразсъдството на Макрон. Винаги съм казвал, че американското вино е по-добро от френското\", допълни обитателят на Белия дом вчера. Малко след това Белият дом обяви, че Тръмп и Макрон са провели телефонен разговор. В него те са говорили за цифровия данък върху американските технологични компании. Белият дом не съобщи дали темата за френските вина е била обсъждана от двамата лидери. Днес френското президентство съобщи, че Макрон е подчертал в телефонния разговор с Тръмп, че данъкът върху технологичните гиганти е \"предмет на взаимен интерес\", а не само \"на френски интерес\" и е казал, че по този въпрос трябва да се продължи с усилията с цел постигане на \"голямо международно споразумение\". Срещата на върха на Г-7 в Биариц в края на август ще бъде важен повод за напредък по въпроса, се допълва в съобщението. Френският финансов министър Брюно Льо Мер потвърди в събота, че Франция ще изпълни намерението си да облага с данъци приходите на големите технологични компании и призова САЩ да не вкарват търговските мита в дебата за справедливото облагане на цифровите услуги, предаде Ройтерс. \n\t \n\tТой добави, че Франция се надява лидерите от Г-7 да постигнат принципно споразумение за универсално данъчно облагане на цифровите услуги на следващата среща на върха в Биариц. Льо Мер подчерта, че френският данък върху гигантите в цифровата сфера няма да засяга само американски компании, а ще бъде наложен и върху европейски и китайски фирми, предаде Франс прес. \"В наш интерес е да имаме справедлив цифров данък\", каза Льо Мер пред журналисти и отговори на заплахата на Тръмп за митата върху френското вино: \"Моля, не смесвайте двете теми. Ключовият въпрос е как да постигнем консенсус за справедливо данъчно облагане на цифровите дейности\". Преди две седмици френският Сенат одобри 3-процентов налог върху приходите от цифрови услуги, реализирани на територията на Франция. Той ще засегне компании с над 25 милиона евро оборот във Франция и 750 милиона в световен мащаб.  Други европейски страни, включително Австрия, Великобритания, Испания и Италия, също обявиха планове да въведат подобни данъци. Льо Мер повтори думите на Макрон, че Франция ще отмени националния си цифров данък, ако бъде постигнато споразумение за универсален данък на равнище Организация за икономическо сътрудничество и развитие.", "date": "2019.07.27", "title": "Тръмп: Американското вино е по-добро от френското"}
{"url": "https://clubz.bg/85941-stogodishnata_lizel_koqto_se_vpusna_v_politikata_zaradi_klimata", "text": "Решението на германката Лизел Хайзе да влезе в политиката изкристализирало, след като ѝ изключили микрофона по време на публично събрание, разказва Дебора Коул в материал за АФП. Сега стогодишната жена, станала общински съветник, се бори на страната на младите за климата. На онова събрание бившата учителка, пенсионирала се преди 40 години, защитавала повторното отваряне на басейн на открито. Това, което се е променило оттогава, е че през пролетта тя беше избрана, въпреки всички очаквания, в общинския съвет на Кирххаймболанден, в провинция Райнланд-Пфалц, само няколко седмици след като духна 100-те си свещички. \n\tНе е случайност, че въпросът за басейна е накарал Хайзе да се мобилизира. Той включва две теми, които са близки до сърцето й: младежите и общественото здраве. \n\tОттам произтича и ангажиментът й по отношение на климата, вдъхновено от мобилизацията на младежите от движението \"Петъци за бъдещето\", стартирано от шведката Грета Тунберг, което има много последователи сред германската младеж. \"Младите наистина ми вдъхват надежда\", ентусиазирано казва, която се гневи срещу германската автомобилна индустрия и все още се разхожда всеки ден в живописния стар град Кирххаймболанден, с население 8000 души. Хайзе е част от надигащата се вълна от възрастни, които отказват да останат извън обществения живот, подобно на движението \"Ома геген рехтс\" (\"Бабите срещу десницата\"). Създадено в Австрия през 2017 г. и пренесено в Германия, то събира редовно възрастни жени, които искат да извлекат поуки от историята и да се противопоставят на расизма. Политическата кариера на Лизел Хайзе започва в началото на годината, когато 59-годишният Томас Бок, член на общинския съвет, вижда в нея потенциална съюзничка. Бок ръководи местна политическа група, която се бори против традиционните партии и за повече прозрачност. Той се нуждаеше от кандидатка с достатъчно плам, за да се изправи срещу сегашните власти. \n\tЛизел Хайзе \"има силен характер и голяма енергия\", казва той. И, подробност, която според него не е без значение, много от избирателите са били нейни ученици и \"всички я уважават\". В продължение на повече от две десетилетия градът беше ръководен от консервативната партия на Ангела Меркел (ХДС), а по време на последния мандат - от широка коалиция със социалдемократите, подобна на тази, която управлява страната от 2013 година. Но успехът на групата, към която принадлежи Хайзе, измества центъра на тежестта в града към левицата. Бившата учителка е не само изгряваща звезда в политиката, но и свидетелка на голяма част от бурния 20 век в Германия. \n\tБащата на Хайзе, роден точно след края на Първата световна война, притежавал обувен завод и самият той бил член на общинския съвет. След погрома \"Кристалната нощ\" през ноември 1938 г., той се обявил публично срещу опожаряването на местната синагога и преследването на евреите. Баща й прекарва няколко седмици в затвора, докато не се намесва приятел с връзки на важни позиции в Берлин, който попречва на изпращането му в концентрационен лагер. Хайзе обича да мисли, че е наследила част от гражданската му смелост. Тя живее в огромна къща, която някога е деляла с родителите си, на няколко стъпки от мястото на някогашната синагога, където в момента се намират дърво и паметник. Овдовяла преди четири години след над седемдесетгодишен брак, тя живее с едно от четирите си деца и един внук. Има осем правнуци. Хайзе обича да посреща посетители в хола си, пълен с книги, включително поставена на видно място книга със снимки на Барак Обама. \"Един политически лидер трябва да има визия и логична мисъл, както и да бъде хуманист\", твърди тя. Доналд Тръмп, чиито предци са от близкото село Калщадт, не ѝ е на сърце. \"Срам ме е, че дядо му е оттук\", отсича стогодишната жена. Лизел Хайзе се поддържа във физическа и психическа форма, като се занимава с градината си и гледа с огромен интерес политически токшоута. 44-годишният Сепандар Лашкари, дошъл в Германия от Иран като младеж, има кафе, в което Хайзе е била една от първите клиентки. Стогодишната общинска съветничка е \"отлична реклама за града\", казва той с ентусиазъм.", "date": "2019.07.27", "title": "Стогодишната Лизел, която се впусна в политиката заради климата"}
{"url": "https://clubz.bg/85967-szo_elektronnite_cigari_sa_vredni_i_ne_pomagat_na_horata_da_otkajat_pusheneto", "text": "Световната здравна организация поиска регулация за електронните цигари като обяви, че няма доказателства, че те помагат на пушачите да се откажат от своя навик и дори може да са вратичка за пристрастяване на младите хора, съобщи \"Дойче веле\". Те са \"несъмнено вредни\", смятат още от СЗО. \"СЗО дава ясни насоки - да има регулация за електронните цигари\", каза Виняк Прасад, програмен директор на отдела за котрол над тютюневите изделия на организацията. Според производителите на електронните цигари технологията на продуктите им излага потребителите на по-ниски нива на токсични вещества отколкото се поемат при горенето на нормалните цигари. Макар вдишването да излага потребителите на по-ниски нива на токсини от тютюнопушенето, според СЗО устройствата все още представляват \"риск за здравето\" на потребителите. \"Въпреки че специфичното ниво на риск, свързано с ENDS (електронни системи за доставяне на никотин) все още не е окончателно оценено, ENDS несъмнено са вредни и следователно трябва да бъдат предмет на регулиране\", казва СЗО в нов доклад за глобалната епидемия от тютюнопушенето. Има и \"недостатъчни доказателства\" в подкрепа на твърденията за тяхната ефективност в подпомагането на пушачите, които се опитват да откажат конвенционалните цигари, се казва в съобщението Според СЗО тютюневата индустрия разпространява дезинформация за електронните цигари, коята е \"реална заплаха\". Индустрията създава нови продукти само за да разширява пазарите си под прикритието на стратегията за \"по-малката вреда\". Прасад отбелязва и че няма доказателства за твърденията на производителите, че електронните цигари помагат на пушачите да се откажат от навика си, а доказателства от САЩ дори показвали, че те водят до това повече млади хора да започнат да пушат. Миналия месец Сан Франциско забрани продажбата и производството на продуктите, като стана част от растяща световна тенденция за рестрикции в употребата им, посочва още ДВ. В новия си доклад СЗО отбелязва, че има някакъв напредък за намаляване на пушенето и употребата на тютюневи изделия, но все още по света има 1,1 млрд. пушачи като 80 на сто от тях са в бедните държани и страните със средни доходи. Последните данни на СЗО показват, че пушенето е причинило смъртта на над 7 млн. души в света за една години - чрез инфаркти, инсулти, рак на белия дроб и др. заболявания. ", "date": "2019.07.27", "title": "СЗО: Електронните цигари са вредни и не помагат на хората да откажат пушенето"}
{"url": "https://clubz.bg/85980-bedstveno_polojenie_v_dobrich_zaradi_chumata_po_svinete", "text": "Бедствено положение беше обявено на територията на област Добрич със заповед на областния управител Красимир Кирилов. Засега то ще остане в сила за 7 дни. Поводът е усложнената епизоотична обстановка в Североизточна България – установените случаи на африканска чума по свинете в индустриални обекти, както и множеството случаи на болестта в Румъния.   Чумата по свинете става новата голяма криза В заповедта за обявяване на бедственото положение са разписани и мерки, които се налагат с цел неразпространение на болестта в областта. \"България е заплашена да загуби цялото си свиневъдство\" В срок до 05 август 2019 г. всички стопани, отглеждащи прасета в т. нар. „заден двор“ имат гратисен период, в който могат да умъртвят животните и да приберат месото за лична консумация. В същия срок кметовете и кметските наместници на населени места трябва да посочат площадки в рамките на землищата на населените места, на които ще могат да бъдат загробвани животни. Комисии от експерти със съдействието на служители на ОД МВР започват проверки за спазване на разпоредените мерки. За същия период се забранява свободното събиране на трюфели, билки и горски плодове. За неспазването на разпорежданията ще следят служителите на държавните и ловни горски стопанства, като глобите достигат до 500 лв. \n\t \n\tСлед изтичане на гратисния период се преминава към санкциониране на нарушителите, като глобите за стопаните, отглеждащи прасета, са в размер от 150 до 1000 лв. Животно, открито в заден двор, ще бъде умъртвено от ОДБХ и загробено без право за консумация, изрично се подчертава в заповедта на областния управител. По време на гратисния период служителите на реда ще налагат санкции за нерегламентиран превоз на животни по пътната мрежа на територията на цялата област. \"България е заплашена да загуби цялото си свиневъдство\"", "date": "2019.07.27", "title": "Бедствено положение в Добрич заради чумата по свинете"}
{"url": "https://clubz.bg/85970-koj_realno_predlaga_geshev", "text": "Няма общество, което живее в идеален ред, но, за да е поне приемлива средата и да си струва цената (платените от нас данъци), следва критично опасните проблеми да намират решение. За целта трябва да бъдат извадени на повърхността, в нашата блатна действителност – да изплуват, за което са  нужни глашатаи. Преди всичко институционални – опозицията в народното събрание, магистратите в съдебната власт, овластени да говорят и действат, работоспособната и деполитизирана администрация в изпълнителната власт. Защо така изброените фактори ги няма в българската действителност ли? Защото не умеем да правим решителни и обосновани избори? А до няколко месеца предстои поредният, повече от значим избор – кой ще бъде главен прокурор в следващите седем години. След неговия мандат аз ще съм на 40 и около половината ми живот ще е преминал. Разбира се, в помощ на всеки избор стои добре организирана процедура, в която да се проверят и проявят качествата на кандидатите, да бъдат заявени и обсъдени възгледите им, включително по проблемите на системата, която предстои да оглавят. Процедурата, освен най-добрата проверка и избор, следва да даде и легитимност на получилия поста пред всички засегнати групи граждани, така че да са готови най-малкото да приемат избраните и да не оспорват законността на властта им (тоест да не хванат гората с пушка в ръка). За начало, оправомощените, тоест членовете на Висшия съдебен съвет,  трябва да имат сред кого да избират. Засега състезанието е, и ще бъде, с един кон. Видимо, той е силно подкован с подкрепата на всички членове на прокурорската колегия, а от вчера - и от всички прокурори и служители на специализираната прокуратура и районната прокуратура в София. Състезателят, макар и сам на старта, пък е видимо изнервен – дразнят го разните там недоволни членове на обществото с възгледи за съдебна реформа. А го дразнят, защото разглежда една част от обществото като олигархична и корумпирана, а приближените до властта корпулентни депутати остават периферни и почтени фигури. От самото начало се вижда, че няма как такъв кандидат да е легитимен. И ако и да бъде избран, рискуваме, като общество, да имаме прокуратура, в която не само отдавна никой не вярва, но скоро може и големи маси граждани да откажат да се подчиняват на действията и актовете ѝ. Конят явно трябва да бъде дисквалифициран още на старта. Защото след избора на Лозан Панов за председател на ВКС не бива да се допускат грешки. И за по-сигурно кандидатурата трябва да бъде безалтернативна. Гешев: Аз правя неща, които другите могат само да обещаят Но това носи и добавена стойност – единствената кандидатура за главен прокурор е сигурен знак за единомислие и обединение на политическите партии. Гешев Обединител. На практика, при състезание с един кон всички залози се капитализират и губещи няма. Въпросът е кой реално предлага Гешев, след като зад него стоят действащият главен прокурор, партийните протежета на ГЕРБ, БСП, ДПС и нещото, наричащо се „патриоти“, в прокурорската колегия? Толкова силно сплотени депутати на парламентарно представените партии съм виждал само в присъствието на действащия главен прокурор или в присъствието на един почтен периферен корпулентен опозиционен депутат. Иван Гешев: две изречения и три проблематични възгледа В общественото пространство върви паралелна номинация – над 5500 граждани предлагат кандидатурата на следователя Бойко Атанасов като конкурент на Гешев. На този етап обаче смелостта на Бойко Атанасов да застане срещу коня на властта е строго неглижирана от имащите право да номинират членове на прокурорската колегия и министъра на правосъдието Кирилов. И по-добре, грозно би било автентичната кандидатура на Бойко Атанасов да го превърне в мюре за употреба в легитимиране избора на Гешев. Тук обаче възниква следното – доколко обществото има вяра в настоящия състав на Висшия съдебен съвет и доколко имат самите магистрати? Да не се окаже, че има готови магистрати и граждани да откажат да изпълняват актовете и волята на ВСС? Току-виж пред очите ни се разпаднала държавната власт, а оттам - и българската държавност. Борисов ще се хапе по гъза за Гешев Ако обърнем внимание на разпоредбата в Закона за съдебната власт, която урежда как да бъде проведен изборът на главен прокурор, от 1994 г. до последното ѝ изменение през 2019 г., това е долу-горе един и същ текст, който от отменения Закон за съдебната власт е пренесен в действащия. Изследовател на българското законодателство от Запада с гордост би отбелязал, че този текст нормативно се е обогатявал през годините, като от 2012 г. насам е стигнал дотам процедурата да бъде далеч по–публична и продължителна във времето. А това следва да дава гаранции за добър избор. Само че докато я развиват нормативно, широката коалиция партии (начело с ГЕРБ, БСП и ДПС) я изпразват съдържателно. Така преди две години лишават от смисъл и съдържание и процедурата за избор на членове на Висшия съдебен съвет като унижават реалните участници и избират предварително договорените фигури. На практика става така, че поради неприлагане или поради превратна употреба действащият закон е фактически отменен и заменен от политическите договорки. А това също е белег за разпадаща се държавност. И ако сложим избора на главен прокурор до останалите избори в държавата, какво би се получило? Кой избор досега се провежда по правилата на състезание, основано на аргументи и политически възгледи: И сега ние искаме процедура, която да излъчи достоен и независим главен прокурор, как да стане?! Неспособните да поемат политическа отговорност понасят във времето историческа такава. Разбира се, този тип отговорност не поправя последиците от вредоносното управление. Иван Гешев: две изречения и три проблематични възгледа Борисов ще се хапе по гъза за Гешев", "date": "2019.07.27", "title": "Кой реално предлага Гешев"}
{"url": "https://clubz.bg/85977-v_centyra_na_moskva_skandiraha_putin_ostavka_nad_630_sa_zadyrjanite", "text": "Над 630 души бяха арестувани по време на днешните протести в Москва, съобщи правозащитната организация ОВД-инфо, цитирана от ДПА. Стотици руски активисти се събраха на демонстрация пред кметството в руската столица, след като няколко опозиционни кандидати не бяха допуснати до предстоящите избори за общински съвет. В центъра на Москва се чуваха скандирания \"Русия без Путин\" и \"Путин, оставка\", докато служители на силите за борба с безредиците налагаха с палки протестиращи и извършваха арести, отбеляза Ройтерс.  По-рано руската полиция започна \"да респектира\" лидерите на опозицията чрез обиски и разпити, предадоха световните агенции, съобщава БТА. Властите обявиха демонстрацията пред сградата на кметството в руската столица за незаконна с мотива, че тя може да прерасне в насилие. Още в сряда един от най-яростните критици на Кремъл Алексей Навални беше пратен превантивно за пореден път зад решетките за 30 дни. Жилищата на други членове на опозицията бяха претърсени. Притивници на властта бяха привикани за разпит. Навални отново в ареста Тази нощ полицията е претърсила апартамента на Иля Яшин в Москва преди да го задържи и откара извън руската столица. Яшин е едно от знаковите лица на руската опозиция. Кира Ярмиш, говорителката на Навални, съобщи в Туитър, че тя и друг активист са били задържани в събота сутрин. Други опозионери също се оплакаха, че домовете им са били претърсени, посочва Ройтерс. Задържан е бил и Дмитрий Гудков, който се кандидатираше за местните избори в Москва, но му беше отказана регистрация. Това съобщи пред ТАСС неговата адвокатка Оксана Опаренко. В апартамента на Гудков е извършен и обиск. Задържана била и нерегистрираната кандидатка за московската Дума Юлия Галямина, допълва агенцията. Кметът на Москва Сергей Собянин се закани в социалните мрежи, че властите ще действат \"решително, за да осигурят обществения ред\". До протестите на опозицията се стигна, след като нейни кандидати не бяха регистрирани за участие в местния вот през есента. Според властите те не събрали достатъчно действителни подписи в подкрепа на кандидатурите си. Опозицията оспорва това.", "date": "2019.07.27", "title": "В центъра на Москва скандираха: \"Путин, оставка\". Над 630 са задържаните"}
{"url": "https://clubz.bg/85972-ninova_ot_buzludja_bsp_si_otiva_na_nas_ni_izglejda_kato_idvane_gotvete_se_snimki", "text": "Това бяха част от призивите на лидерката на БСП Корнелия Нинова от Бузлуджа. Борисов: Пожелавам им да се приберат от Бузлуджа живи и здрави, възрастни хора са Тя посвети основна част от обръщението си по време на традиционното честване на БСП за задочен диалог с вътрешната опозиция. \"Срещу нас се сипят упреци и удари. Твърди се, че партията е разделена и разцепена. И днес, ние, вие трябва да дадем ясен отговор на това - кой е партията. Не съм аз. Партията сте вие\", каза тя. Рокади в БСП: Нинова праща Кутев на \"свободна практика\", издига Вигенин \"Разделени ли сме, че сме против Истанбулската конениция и Пакта за миграцията\", попита тя. Изброи и други традиционни за БСП теми. И сама доволно си отговори: Ето това е народният референдум. \"Второто обвинение, продължи Нинова, - е, че няма такава партия БСП, тя си отива. 80 депутати е повече от 38, пет евродепутати са повече от четири. БСП е единствената партя побеждавала ГЕРБ на избори - Румен Радев е президент, а Илияна Йотова - вицепрезидент\", предложи тя своята аритметика на соцуспехите. След което обяви: Соцлидерката засегна и проблема с финансирането на партиите като се оплака, че се опитват да накарат БСП или да се предаде, или да се продаде на олигархията.. Нинова повтори тезата си, че управлението на ГЕРБ е “пълзяща диктатура“. Нинова беше доста лаконична по въпроса за предстоящите местни избори.  \"Какво се случва в ГЕРБ? Ден след ден се отказват от свои кметове. Нали бяха най-успешните кметове\", каза тя. Иван Тотев се отказа от кметския вот в Пловдив. Ще си почива Нинова каза, че БСП ще има и много млади и нови кандидати, но държала и на успешните си кметове.  Тя обяви и че соцпартията ще търси партньори, защото \"сами не можем\". \"Скъпи социалисти, остава най-важният въпрос – въпросът за партньора, защото сами не можем. Подайте ръка на всеки българин, който милее за род и отечество, за семейство и дом, за добри доходи, достъпно здравеопазване, справедливост, борба с корупцията. Нека отворим умовете и сърцата си за всеки, който е готов заедно да извървим този път за промяната на България. Днес политиката вече не е дискусия в студията , политиката се превръща в будителство, възрожденско будителство. Нашата задача е оттук да тръгнем по страната и да будим. Нека си припомним надписа на едно възрожденско читалище „Помогни ми да те возвися“. Народе, помогни ни да спасим България\", каза още Нинова. Водещ на партийния събор беше депутатът от БСП Александър Симов, според когото на Бузлуджа имало 40 хил. души. Речта бяха прекъсвани от вели скандирания \"Победа\" и единични ръкопляскания. На Бузлуджа липсваха повечето от популярните политически лица на БСП. Рокади в БСП: Нинова праща Кутев на \"свободна практика\", издига Вигенин Иван Тотев се отказа от кметския вот в Пловдив. Ще си почива", "date": "2019.07.27", "title": "Нинова от Бузлуджа: БСП си отива? На нас ни изглежда като идване. Гответе се (СНИМКИ)"}
{"url": "https://clubz.bg/85971-kiril_dobrev_maq_manolova_e_naj_podhodqshtiqt_kandidat_za_kmet_na_sofiq", "text": "Мая Манолова е най-подходящият кандидат за кмет на София. Това каза пред Нова тв Кирил Добрев преди началото на събора на БСП на Бузлуджа. Честванията са под мотото \"Бузлуджа 2019 - Единни за България\".  \"На тези местни избори БСП ще успее да извади ново поколение политици, подготвени през последните 3 години. За оставки не мислим, защото знам, че можем да спрем феодалното управление в българските общини\", каза още Добрев.  Добрев обясни, че предизвикателствата на местния вот ще бъдат много. \"Ако започнем с машинния вот, тъй като на изборите те се използват, за да стане по-лесно и са изключително важни. Спирането на държавната субсидия също ще бъде на дневен ред\", отбеляза той. \"Не мисля, че Бузлуджа е изпитание. Оттам левицата черпи сили и енергия. Със стартирането на нашата кампания за местния вот, БСП ще има сили да победи\", каза Кирил Добрев от БСП. Левицата вече проведе национално съвещание в Габрово. Днес се очаква обръщението на Корнелия Нинова към симпатизантите. Предстоят и срещи на ръководството на партията и депутатите от парламентарната й група с участници в събора.", "date": "2019.07.27", "title": "Кирил Добрев: Мая Манолова е най-подходящият кандидат за кмет на София"}
{"url": "https://clubz.bg/85962-iztochna_evropa_veroqtno_shte_e_zad_kristalina_georgieva", "text": "65-годишната Кристалина Георгиева вероятно ще бъде подкрепена от източноевропейските държави, но нейната кандидатура ще изисква промяна в правилата на МВФ, според които кандидатите за поста на управляващ директор трябва да са под тази възраст, съобщи Ройтерс. Правителствата от ЕС работят за избора на един европейски кандидат за ръководител на МВФ сред група от петима, сред които е и Кристалина Георгиева, съобщи френски представител, цитиран от агенцията.  Според източника европейските правителства обмислят кандидатурите на холандеца и бивш председател на Еврогрупата Йерун Дейселблум, испанската министърка на икономиката Надя Калвиньо Сантамария, португалеца Мариу Сентену, който е настоящият председател на Еврогрупата, гуверньора на финландската централна банка Оли Рен и Кристалина Георгиева.  \n\t \n\tПравителствата на държавите от ЕС остават разделени, тъй като северноевропейските държави застават зад Дейселблум или Рен, а държавите от Южна Европа настояват за Калвиньо или Сентену, каза служител от ЕС. Франция ръководи процеса на подбор на европейски кандидат.  ЕС търси общ кандидат за шеф на МВФ. Кристалина Георгиева е в списъка МВФ обяви вчера, че започва процедурата за приемник на Кристин Лагард на поста управляващ директор. Тя подаде оставка, след като бе номинирана за президент на Европейската централна банка.  Съветът възнамерява да завърши процедурата до 4 октомври 2019 година, допълва МВФ.  Кандидатите трябва да обявят кандидатурите си между 29 юли и 6 септември.  От създаването си през 1944 г. МВФ винаги е бил ръководен от европеец, докато ръководството на Световната банка се поема от американец.  Ако в списъка с кандидати се окажат повече от три имена, то съветът на МВФ за седмица ще избере трима финалисти. Това ще стане след допитване до членовете на съвета като се отчете влиянието на гласовете на страните, които те представляват, но \"без географски предпочитания\".  Тази формулировка е много важна предвид действащото досега \"джентълменско споразумение\", отбелязва ТАСС.  В последния етап се предвижда изпълнителният съвет на МВФ да проведе с финалистите индивидуални интервюта, след което ще бъде направен окончателният избор. В идеалният случай той може да бъде приет с единодушие, но при необходимост не се изключва и гласуване, съобщава БТА. ", "date": "2019.07.27", "title": "Източна Европа вероятно ще е зад Кристалина Георгиева"}
