{"url": "https://clubz.bg/82500-kadri_reshayut_vs%C3%AB", "text": "Българинът е цар да чака. БДЖ, свободата, поредния спасител „отгоре“, който ще го изведе към светли бъднини. Така стои и въпросът с новата Европейска прокуратура. Той има най-малко две страни: институционална и индивидуална. За втората, а и изобщо за правото е показателно колко много могат да направят шепа хора. Стига да искат и да им стиска. Справка – работата на румънската антикорупционна прокуратура DNA по времето на Лаура Кьовеши. Която до такава степен обърна обществения ред на съседите с хастара навън, че до ден днешен върнатите на власт крадливи социалисти опитват да замазват последиците по типичния „чекистки“ начин – брутално и с репресии. Всичко, свързано с фундамента на новата европейска прокуратура, е залегнало в Регламент 1939/2017 г., който е обнародван на български и всеки може да си го прочете. Ако се съди по това, че бяхме от държавите, радушно подписали т. нар. засилено сътрудничество – ларвата за излюпване на бъдещата Европейска прокуратура, чел го е и Цацаров. Т.е. едва ли нещо ни притеснява, като възможните причини за това са две: или няма какво да крием в борбата с корупцията и престъпността, или са... качествата на самия регламент. Да започнем с това – материалната компетентност на Европейската прокуратура ще бъде ограничена до престъпления, засягащи финансовите интереси на Съюза. Всъщност надежда има: ако Съюзът усети, че проект, съфинансиран от него, е спечелен за 1 милиард от едни момчета, пък е изпълнен за 100 милиона, ще се намеси... Двете страни „следва взаимно да се подкрепят и информират“. Което вече е спорно дали е чак толкова добре в пленената държава: кой кого ще информира по-добросъвестно, така че... КОЙ да научава бързо „новините“ и да си пази интереса? Структурата е ясна – ще има европейски главен прокурор. Дали той ще се казва по определен начин, предстои да видим. Този европейски главен прокурор ще има заместници. После ще има колегиум от по един прокурор (избран между трима) и подаден от всяка страна членка. Още тук трябва да отбележим, че българският европейски прокурор ще бъде предложен от България – не от извънземните... Т.е. практически от Главна прокуратура. Всички тези 27-28 или колкото ще бъдат европейски прокурори ще се делят в тройки – постоянни камари. \n\tВ тези камари ще е реалната власт: ще могат да внасят обвинителни актове, да прекратяват наказателни производства, да прилагат опростена (т.е. бърза) процедура, да препращат делото на националните органи, да възобновяват стари разследвания. Именно те ще могат да възлагат на европейския делегиран прокурор да започне разследване, а при необходимост да изземе дадено дело от местните, както и да преразпределя дела. \n\tА сега си представете една такава тройка от българина, румънеца и... поляка примерно. Но най-важното е следното: кой ще е „мечът“, щипците или тежката ръка на закона, с която ще оперира новата служба? Това ще са споменатите делегирани прокурори, които ще са „поне двама“ за всяка страна членка, но отсега се знае, че ще са повече, вероятно дори в малка страна като България. Тези прокурори ще бъдат практически и функционално Европейската главна прокуратура у нас. Те ще бъдат българи и ще са действащи членове на прокуратурата на Република България, четем още в регламента. Тук е мястото да припомним, че в България действа Висш съдебен съвет, от който зависи почти всичко в системата. Като плод на борбата на предните реформаторски сили той бе разделен на колегии – съдийска и прокурорска. Като плод на краха на същите тези реформаторски сили остана съотношението в двете въпросни колегии, така че в прокурорската колегия реалностите са, че взема почти всички свои решения единодушно. Т.е. всичко, свързано с всеки прокурор, следовател, а напоследък и с други неща, се решава от колективен орган, който по някакви причини през XXI век гласува единодушно... Хм. Но да се върнем на делегираните прокурори. \n\tИменно бидейки подчинени на въпросния ВСС и на Цацаров или бъдещия му наследник, тези действащи български прокурори, колкото и независими да са – ще концентрират в себе си мощта и на европейската прокуратура за мандат от 5 години. А кой ще клевети „лошите“? Като гледа какво става с определени кметове точно преди избори, човек неволно си задава въпроса – дали пък споменатите национални органи няма да предават на евроколегите си само „неправилни“ кметове, общинари и пр. чиновническа маса? Но да кажем, че се изберат двама (или повече) ангели неземни – неопетнени, разкошни в своите професионални и нравствени качества, действащи български прокурори... За да захапят здраво престъпността, техни пък „челюсти“, очи и уши ще са органите на следствието и на МВР. Именно те трябва да проведат добросъвестно и компетентно процесуално-следствените действия, на базата на които тези прокурори – ангели неземни – да защитават обвинителните си актове в съда. И евентуално да издействат осъдителна присъда на някой ас от управляващата гарнитура. „Ми те службите са си на Делян“ – помните ли това изказване на едната от „Двете каки“ Владимира Янева? Просто няма как и никой не е заложил да бъдат „внесени“ от Финландия или от Литва например разследващи полицаи и следователи с нужните права – напротив. \n\tМоже би и на създателите на Регламент 1939 им е ясно откъде може да дойдат някои проблеми: „За ефективността на разследването и наказателното преследване на престъпления, засягащи финансовите интереси на Съюза, е от особено значение Европейската прокуратура да може да събира доказателства, използвайки поне минимален набор от действия по разследването, като същевременно зачита принципа на пропорционалност... ...Наред с минималния набор от действия по разследване, изброени в настоящия регламент, европейските делегирани прокурори следва да имат право да поискат или да разпореждат извършването на всякакви действия, с които разполагат прокурорите съгласно националното право по сходни дела на национално ниво.“ Тук притеснението е – на кого всъщност го възлагат? И как може, ако един недобросъвестен разследващ заложи „бомба с часовников“ механизъм в конструкцията на дадена проверка или досъдебно производство, това да бъде хванато и отстранено. Общо взето и двете ни казват, че ако случайно у нас се завъди такъв недобросъвестен магистрат, той ще има право да разпорежда и процесуално-следствени действия в Германия. Макар да е мислено обратното. Иначе в параграф 87 на преамбюла четем още: „В много случаи действията ще се осъществяват от национални правоохранителни органи, работещи съгласно указанията на Европейската прокуратура, в някои случаи след получаване на предварително разрешение от национален съд... ...Настоящият регламент не засяга правомощията на националните съдилища, разглеждащи делото по същество.“ Да стискаме палци и съдилищата на България да се окажат на нужното ниво. Регламентът залага и на друго: Да го илюстрираме така: вие сте редови чиновник, експерт в отдел в министерство. Научавате, че ГЕРБ/ДПС/БСП дава винаги обществените поръчки на различни проксита на една тясна група от лица, после с парите се наемат подизпълнители на 30% от стойността, а 70% потъват... Чисто хипотетично – не че е възможно такова нещо да става в България. \n\tБъдете спокойни: ако подадете сигнал, държавата е насърчена да ви осигури защита дори срещу уволнение. Камо ли срещу нещо друго – примерно от хората, които ще изгубят стотици милиони взятка от проекти по вина на вашия сигнал. Да, делата на Европейската прокуратура ще могат да се изземват и делегират на друг национален (европейски) прокурор. Но това е по-скоро форсмажор. \n\tБуквално казано, звучи така: А коя е спънката у нас да очакваме едни и същи печално познати прокурори просто да станат „делегирани“? И съответно на техните професионални и нравствени качества да легне цялата бъдеща европейска прокуратура с всичките допуснати репресии в прерогативите й? А и защо трябва да са известни или познати – ако у нас някой се е доказал, че има „дълга резервна скамейка“, това е единствено мафията. Трябват ви чисти и неопетнени лица с високи професионални и нравствени качества? Ние ще ви ги осигурим. Винаги имаме в ръкава някой магистрат, готов да услужи. Да, прекрасно е, че ще има наблюдаващ европейски прокурор, който ще може да изземва разследването и да го води лично „в изключителни случаи след получаване на одобрението на компетентната постоянна камара“. „Органите на държавите членки следва да създадат система, която да гарантира, че информацията се докладва на Европейската прокуратура възможно най-бързо.“ А дали само на нея – ще видим... Тъй като започнахме с Кьовеши и добрия пример, нека видим и лошия. За съжаление, той е отсам Дунав. Обратна по знак бе бившата Комисия за предотвратяване и установяване конфликта на интереси - случай, в който България буквално прекопира една западна добра практика. Но я даде в ръцете на Искра Фидосова и нейното „Мини Ми“ Филип Златанов с прилежащото му тефтерче. Дали след години ще водим същия разговор за КПКОНПИ и Пламен Георгиев – предстои да видим. Но със сигурност не написаните правила, а кадрите ще решат всичко и този път. Правилата би трябвало само да ги подпомагат. ---  ", "date": "2019.05.05", "title": "Кадры решают всë*"}
{"url": "https://clubz.bg/82547-tusk_svikva_evropejski_syvet_na_28_maj", "text": "Извъндерна среща на върха на ЕС вероятно ще бъде свикана на 28 май, веднага след изборите за Европарламента. Новината съобщиха специално за Клуб Z дипломатически източници в Брюксел. Според тях е възможно срещата да бъде свързана както с \"Брекзит\", така и с предстоящия избор на председател на Еврокомисията. Ааман не спомена нищо за \"Брекзит\". все още не е ясно дали великобритания ще проведе избори за Европарламент. Тя трябваше да напусне ЕС на 29 март. \"Брекзит\" обаче бе отложен за 31 октомври. Но е възможно той да се осъществи по-рано, ако бъде постигнато споразумение. Редовният Европейски съвет - последният по време на румънското председателство на ЕС, ще се състои на 20-21 юни.", "date": "2019.05.05", "title": "Туск свиква Европейски съвет на 28 май?"}
{"url": "https://clubz.bg/82549-bylgariq_trqbva_da_se_spravq_s_emigraciqta_i_novata_zima_demografskata", "text": "След срещата си с президента Румен Радев папа Франциск произнесе първото си слово на пл. \"Атанас Буров\". Той говори за България като мост между Изтока и Запада, за братята Кирил и Методий и тяхното дело, за предизвикателствата пред страната ни и демографската зима. Ето и пълния текст, публикуван на  .  Радвам се, че се съм в България, място на среща между различни култури и цивилизации, мост между Източна и Южна Европа, отворена врата към Близкия изток; земя с дълбоко захванати древни християнски корени, подхранващи призванието в полза на сближаването както на регионално ниво, така и с международната общност. Тук различията се считат за възможност, за богатство, при зачитане на специфичните особености, те не са причина за разногласия. Поздравявам сърдечно държавните власти, като им изказвам благодарност за поканата, която ми отправиха да посетя България. Благодаря на господин Президента за любезните думи, с които се обърна към мен, Отправям с почтителност моя поздрав към Негово Светейшество патриарх Неофит – с когото ще се срещна след малко, към митрополитите и епископите на Светия Синод и към всички вярващи на българската православна църква. Отправям сърдечен поздрав и към епископите, свещениците, монасите и монахините, и всички членове на католическата църква, които утвърждавам във вярата и окуражавам в техния всекидневен житейски път и християнско свидетелство. Отправям сърдечен поздрав към християните на другите църковни общности, към членовете на еврейската общност и към верните на исляма; и преутвърждавам  заедно с вас „силното убеждение, че истинските учения на религиите  призовават да оставаме закотвени за ценностите на мира; да подкрепяме ценностите на взаимното опознаване, на    и на общото съжителство“ ( , Абу Даби, 4 февруари 2019 ). Нека се възползваме от гостоприемството на българския народ, за да може всяка религия, призвана да насърчава хармония и съгласие, да спомага за развитието и израстването на такава култура и среда, изцяло пропити с уважение към човешката личност и нейното достойнство, установявайки жизнени връзки между различните култури, реалности и традиции, и отричайки всяко насилие и принуда. По такъв начин ще бъдат победени онези, които с всички средства се стремят да манипулират и да се възползват с определени цели. Папа Франциск: Христос возкресе! Да бъдат благословени Кирил и Методий  и се провежда в признателния спомен за присъствието в София, в продължение на близо едно десетилетие, на тогавашния апостолически делегат монс. Анджело Джузепе Ронкали. Той винаги носеше в сърцето си чувства на благодарност и дълбоко уважение към вашия народ, до такава степен, че винаги твърдеше, където и да се намираше, че неговият дом винаги ще бъде отворен за българския брат, без значение дали той е католик или православен. ( от 25 декември 1934). Свети Йоан ХХIII  работи неуморно за насърчаването на братското сътрудничество между всички християни и с Втория Ватикански събор, свикан по негова инициатива, на който той ръководи само първата сесия, даде силен тласък и повлия на развитието на икуменическите отношения. Именно по следата на тези благоприятни събития, от 1968 г. досега – тоест вече 50 години – официална българска делегация, съставена от най-високи граждански и църковни власти, всяка година идва на посещение във Ватикана, по случай празника на Светите Кирил и Методий. Те евангелизираха славянските народи и бяха в основата на развитието на техния език и култура, и най-вече на богати и трайни резултати на християнско свидетелство и святост. , съпокровители на Европа, които със своите молитви, със своята мисъл и със своя задружен апостолски труд, остават пример за нас и след повече от хилядолетие продължават да са вдъхновители на плодотворен диалог, на хармония, на братска среща между църквите, държавите и народите! Нека техният сияен пример да има много последователи, дори и в наши дни, и да създава нови пътища на мир и съгласие! Сега, в този исторически момент, 30 години след края на тоталитарния режим, който възпрепятстваше свободата и инициативите,  . В същото време България – както и редица други страни от стария континент – трябва да държи сметка за онова, което може да се нарече   паднала като ледена завеса над голяма част от Европа, последица от намаленото доверие в бъдещето. Следователно спадът на ражданията, който се прибавя към интензивния миграционен поток, доведе до обезлюдяването и напускането на много села и градове. Освен това България трябва да се справя и с явлението на онези, които искат да влезнат в страната, за да избягат от войни и конфликти, или от бедност, и се стремят да стигнат по всякакъв начин до по-богатите региони на европейския континент, за да намерят нови възможности за съществувание или просто сигурен подслон. Уважаеми господин Президент, запознат съм с усилията, с които управниците на страната вече години наред  се стремят да създават условия, при които, най-вече младите хора, да не са принудени да емигрират. Бих искал да ви окуража да продължавате по този път, да полагате всякакви усилия за създаване на благоприятни условия, за да могат младежите да инвестират свежата си енергия и да програмират личното си и семейно бъдеще, намирайки в родината си условията, които ще им позволят достоен живот. А вас, запознати с драмата на емиграцията, си позволявам да посъветвам, според вашата традиция, да не затваряте очите, сърцата и ръцете пред онези, които чукат на вратата.  Вашата страна винаги се е отличавала като мост между изтока и запада, способна да благоприятства за срещата между различните култури, етноси, общества и религии, които от векове мирно съжителстват тук. Развитието на България, било то икономическо или гражданско, непременно преминава през признаването и оценяването на тази нейна специфична характеристика. Нека тази земя, граничеща с голямата река Дунав и с бреговете на Черно море, станала плодотворна благодарение на смирения труд на редица поколения и отворена към културния и търговски обмен, интегрирана към Европейския съюз и към солидните връзки с Русия и Турция, да може да предложи на своите чеда надеждно бъдеще. Нека Господ благослови България, нека я съхрани мирна и гостоприемна, и я направи преуспяваща и щастлива!", "date": "2019.05.05", "title": "\"България трябва да се справя с емиграцията и новата зима - демографската\""}
{"url": "https://clubz.bg/82536-da_ocelqvash_kato_beyr_grils_ej_shturcho_ela_u_pazardjik", "text": "Новите серии на Беър Грилс \"Враждебната планета\" текат от 28 април при голям интерес по \"Нешънъл джиографик\". С анонса им във фейсбук страницата на телевизията обаче се получи нещо като... Помните ли какво стана на профила на Никол Шерцингер, когато се разбра, че тя е приятелката на Григор Димитров? Ех, Никол... Да я сготвиш с боб и лютеница, или колко струва Голф 3 Подобна забележителна дискусия се вихри като коментари под съветите на Грилс за оцеляване в Океана, качени във фейсбук във вторник. Естествено, те са свързани с историята с изядената от спеца по оцеляване жаба у нас и нямат нищо общо с конкретното му видео за океана. Има коментатори, въплъщаващи исконното българско гостоприемство и грижа за чужденците: И други, които - ако не бяха исконните ценности - щяхме да помислим за злоради: Не става ясно какво му е \"неоцелялото\" на Грилс, който на клипа изглежда съвсем витален... И още един: Въплъщавайки и исконната българска критичност и мнителност, друг пише за снимките му на бушуващия океан: Има и \"градивни\" критики, в които не липсва исконното родно самочувствие: Плюс загриженост за събираемостта на административните наказателни актове в Р. България: Присъства също така социален елемент: А пък една дама се възмущава от простотията: Правописът е оригинален. Друга прави на пръв поглед странен паралел, който сигурно дълго трябва да бъде обясняван на самия Грилс: Адеде - що не ги споменават наистина?... Допреди дни обаче видим бе един наистина култов анализ на ситуацията, който явно е \"филтриран\" от администраторите:  ", "date": "2019.05.05", "title": "Да оцеляваш като Беър Грилс: \"Ей, щурчо, ела у Пазарджик...\""}
{"url": "https://clubz.bg/82552-ranite_koito_se_otvoriha_sred_nas_hristiqnite_sa_bolezneni", "text": "\"В Синодната палата днес се състоя среща между Негово Светейшество Българския патриарх Неофит и Св. Синод на БПЦ-БП с папа Франциск, който е на посещение у нас. Заедно с него на срещата присъстваха кардинали и епископи от Ватикана, придружаващи го във визитата му. \"От името на Светия Синод на Българската православна църква – Българска Патриаршия приветстваме Вас и Вашите спътници с „Добре дошли”.  \", каза в обръщението си към папа Франциск патриарх Неофит. Той изтъкна още, че \"глава и кормчия на кораба на Едната, Света, Вселенска и Апостолска църква е сам Господ Иисус Христос и в днешните бурни времена наш безусловен дълг е да пазим Неговия кораб от каквито и да е пробойни, за да се спасят повече човешки души. Стараем се да опазваме Църквата, която е „без петно, или порок, или нещо подобно” (Еф. 5:27) и полагаме всички усилия да не допускаме компромиси с вярата. Радваме се всеки път, когато научаваме, че и други духовни водачи споделят сходни на нашите убеждения.\" От своя страна папа Франциск сподели в обръщението си: \"В радостта на възкръсналия Господ отправям към Вас пасхалния поздрав в тази неделя, която в Християнския изток е наричана „Томина неделя\". Съзерцаваме апостола, който слага ръка в ребрата на Господ и след като е докоснал раните Му, изповядва: „Господ мой и Бог мой!\" (Йоан. 20:28).  \"... \"\"Бих искал отново да благодаря за оказания ми прием и да Ви уверя, че ще нося в сърцето си спомена за тази братска среща.Христос воскресе!\", завърши словото си папа Франциск. На срещата участие взеха Техни Високопреосвещенства Плевенски митрополит Игнатий, Ловчански митрополит Гавриил, Пловдивски митрополит Николай, Западно- и Средноевропейски митрополит Антоний, Варненски и Великопреславски митрополит Йоан, Неврокопски митрополит Серафим, Русенски митрополит Наум, Старозагорски митрополит Киприан и Врачански митрополит Григорий и Мелнишки епископ Герасим, гл. секретар на Св. Синод, както и Негово Величество цар Симеон II. Срещата завърши с благопожелания и вдъхновение от Пасхалната радост. След приема в Св. Синод папа Франциск посети Патриаршеската катедрала \"Св. Александър Невски\" и се поклони пред Северния олтар на Храм-паметника, носещ името на светите братя Кирил и Методий.", "date": "2019.05.05", "title": "\"Раните, които... се отвориха сред нас, християните, са болезнени\""}
{"url": "https://clubz.bg/82554-bylgariq_chaka_proekt_na_dogovor_za_f_16_prez_yuni", "text": "България обачка в средата на юни месец да получи проект за договор със САЩ за покупката на нови изтребители F-16 Block 70 за българските военновъздушни сили. Това се разбра от думите на зам.-министъра на отбраната Атанас Запрянов пред БНР два дни преди делегация на Министерството на отбраната да замине за САЩ за преговори. Посещението започва на 7 май. Първоначално приетия с решение на Народното събрание по предложение на правителството проект за инвестиционен разход за нови изтребители гласеше, че одобрената оферта трябва да се вмести в сумата до 1,8 млрд. лв. с ДДС. На ценовото ограничение отговаряше офертата на \"Сааб\" за изтребители \"Грипен\", а тази на САЩ и производителя на F-16 - компанията \"Локхийд Мартин\" - я надвишава. Правителството обаче прие да започне разговори с американската страна за нови бойни самолети. Това решение също бе скрепено от Народното събрание, като се допусна и разминаване с първоначално заложените параметри на инвестицията.  В армията: 83% от авиационната техника и 48% от танковете - неизправни По думите на зам.-министър Запрянов, който ще води делегацията в САЩ във вторник, въпреки разрешението на парламента разминаването в договорената цена Освен това инвестиционния разход за военната ни авиация и смяна на старото съветско въоръжение е обвързан с други два проекта - за модернизация във въоръжението на сухопътните войски и на флота.  По думите на зам.-министъра има червени линии, които няма да бъдат прекрачени:    Какво ще покаже армията за Деня на храбростта за 6 май Според приетия проект за инвестиционен разход за нов боен самолет доставката на първите машини трябва да е факт на втората година от подписването на договора.  По думите му при подписване на договор със САЩ и \"Локхийд Мартин\" ще помогне и за създаването на много по-модерно военновъздушно училище. Шансът е чрез инвестиции от фирмата-изпълнител на основната част на проекта за самолета да създадем модерни способности във военновъздушното училище. В последната пленарна седмица на Народното събрание преди Великден по предложение на Министерския съвет бе възстановен статутът на Висшето военно училище в Долна Митрополия.  Какво ще покаже армията за Деня на храбростта за 6 май", "date": "2019.05.05", "title": "България чака проект на договор за F-16 през юни"}
{"url": "https://clubz.bg/82510-krystena_na_fregata_video", "text": "Британската министърка на отбраната Пени Мордонт - първата жена на този пост във Великобритания, започна в петък да изпълнява задълженията си, участвайки в публична церемония редом с британския принц Уилям, предаде Франс прес, цитирана от БТА. \n\tМордонт беше назначена на поста в сряда вечерта, след като министър-председателката Тереза Мей уволни Гавин Уилямсън. Дотогава 46-годишната Мордонт беше министър на международното развитие - пост, който беше поет от Рори Стюарт. \n\tМордонт е позната на обществото със своите евроскептични позиции и с участието си в риалити шоу по бански.     Назначението й за министър на отбраната подхрани спекулации, че един ден тя може да стане и премиер на мястото на Тереза Мей. За момента Мордонт казва, че е очарована от назначението си, за което има натрупан солиден опит и за което от дълго време е бленувала. Мордонт е резервистка от кралските военноморски сили и е била държавен секретар по въпросите на отбраната. Тя е и депутатка от Портсмут, където се намира основната британска военноморска база. Бащата на Пени е бил парашутист. Той кръстил дъщеря си на  , изиграла важна роля за победата над аржентинците във Фолклендската война през април-юни 1982 г. Таблоидът \"Сън\" подчертава, че тя познава и трудната страна на живота - заедно с брат си е отгледала по-малкия си брат, след като родителите й са починали от рак, докато тя още е била тийнейджърка. Плащала си е разходите в колежа, работейки като асистентка на фокусник, пише вестникът. Повечето от британците познават Мордонт заради пламенната й подкрепа за Брекзит в кампанията за референдума през 2016 г. Но тя беше критикувана няколко пъти заради изявления, че Турция е на прага от присъединяването в ЕС. \n\tНейните про-Брекзит позиции в даден момент навеждаха на мисълта, че може да напусне правителството, тъй като не беше съгласна с начина, по който Тереза Мей ръководеше преговорите по този въпрос. Но в крайна сметка Мордонт остана лоялна на началничката си. Нейните позиции я направиха популярна сред активистите на Консервативната партия. \n\tМордонт се прочу през 2014 г., когато участва в риалити шоу, наречено \"Пляс? Голямото гмуркане\". В него знаменитости по бански се хвърляха във водата. След като стана ясно, че е назначена за министър на отбраната, снимки на Пени по бански от тази програма се завъртяха отново в социалните мрежи и бяха доста споделяни. \n\tПени Мордонт не се страхува от полемиките. През 2014 г. на дебати в Камарата на общините тя каза, че във военноморските сили са я учили как \"да си пази пениса и тестисите на бойното поле\", подчертавайки по този начин, че получените там напътствия изобщо не са адекватни за жените новобранци. \n\tПрез 2013 г. тя произнесе в парламента реч за благоденствието на домашните птици след бас, сключен с нейни колеги от военноморските сили колко пъти ще се осмели да произнесе в пленарната зала думата cock, означаваща едновременно петел и пенис.   \n\tПреди да бъде избрана за депутатка през 2010 г. Пени направи кариера в медиите и комуникацията. \n\tВ петък тя участва в церемония редом с принц Уилям в Уестминстърското абатство, на която бе отбелязана 50-ата годишнина на британските сили за морско ядрено възпиране. \n\tПредшественикът на Пени Мордонт - Гавин Уилямсън, беше отстранен, след като беше обвинен, че издал на медиите информация от закрито заседание на Съвета за национална сигурност. Той отхвърля обвиненията. Равносметката от пребиваването му на поста е смесена, но той спечели уважението на мнозина военни, като издейства повече пари за въоръжените сили. И Мордонт трябва да се бори за по-голям бюджет за тях. Встъпвайки в длъжност, тя каза, че за нея е чест и привилегия да работи с най-добрите в света въоръжени сили и цивилни в сектора на отбраната.  ", "date": "2019.05.05", "title": "Кръстена на фрегата (ВИДЕО)"}
{"url": "https://clubz.bg/82557-manchestyr_yunajted_bez_shans_za_top_4_sled_sramno_ravenstvo", "text": "Кръг преди края на сезона във Висшата лига \"Манчестър Юнайтед\" загуби и теоретически шанс за топ 4, а оттам и за участие в Шампионската лига от лятото. Това стана при унизително равенство 1:1 на терена на отдавна изпадналия \"Хъдърсфийлд\". Скот Мактомини откри резултата в 8-ата минута, а в 60-ата Мбенза изравни след грешка на гостите. \"Червените дяволи\" играха много слабо и по никакъв начин не заслужиха трите точки. Дори натискът в последните минути беше анемичен, макар че Пол Погба удари греда. Представянето на терена на \"Хъдърсфийлд\", който има едва 15 т. и голова разлика от минус 54 попадения, е илюстрация за представянето на тима през целия сезон. В същото време \"Челси\" спечели важна победа срещу \"Уотфорд\" - 3:0 с голове след почивката (Лофтъс-Чийк, Дави Луис и Гонсало Игуаин) и зае третото място, измествайки \"Тотнъм\", който вчера загуби с 0:1 като гост \"Борнемут\". А малко по-късно битката за топ 4 напрактика приключи с равенството между \"Арсенал\" и \"Брайтън\" (1:1). \"Топчиите\" взеха само точка и изостават на 3 от \"Тотнъм\" и осем гола в пасив. Ясно е, че това няма как да се навакса за един двубой след седмица.  Обамеянг откри от дузпа в 9-ата минута, а Мъри изравни в 61-ата - също от наказателен удар. Все пак \"Арсенал\" има шанс за Шампионската лига - през спечелване на Лига Европа. За тази цел обаче първо трябва да се класира на финал и да го спечели. Тимът на Унай Емери записа 3:1 у дома в първия полуфинал срещу \"Валенсия\". Така в Шампионската лига ще играят \"Ливърпул\", \"Манчестър Сити\", \"Челси\" и \"Тотнъм\" (на 99,9 процента). \"Юнайтед\" е в Лига Европа, където за момента е и \"Арсенал\". Снощи \"Ливърпул\" спечели много трудно срещу \"Нюкасъл\" - 3:2. Победният гол вкара резервата Дивок Ориги в 87-ата минута. Така \"червените\" се върнаха на първото място с две точки повече от \"Манчестър Сити\", който в понеделник приема \"Лестър\". Последният кръг е идната неделя.", "date": "2019.05.05", "title": "\"Манчестър Юнайтед\" без шанс за топ 4 след срамно равенство"}
{"url": "https://clubz.bg/82555-ne_se_strahuvajte_da_bydete_svetcite_ot_koito_tazi_zemq_se_nujdae", "text": "\"Скъпи братя и сестри, Христос Воскресе! Поздравът, с който християните във вашата страна споделят радостта на Възкръсналия през пасхалното време, е прекрасен!  Целият откъс, който чухме, разказан в края на Евангелията, ни позволява да се потопим в радостта, че Господ ни призовава да привличаме другите, припомняйки ни за три прекрасни момента, които бележат живота ни като ученици: Бог призовава, Бог изненадва, Бог обича. Бог призовава. Пред опита на провала, на болката и дори на факта, че нещата не са така, както сме надявали, винаги се появява едно фино и опасно изкушение, което ни кара да се обезкуражим и да махнем с ръка. По този начин се развива най-голямата заплаха, която може да се закорени в една общност: сивият прагматизъм на живота, в който на пръв поглед всичко изглежда нормално, но където в действителност вярата се изпарява и дегенерира в дребнавост първото му призоваване. Господ не очаква идеални ситуации или вътрешни разположение, Той ги създава и не чака да се срещне с хора без проблеми, без разочарование, грехове или ограничения. Самият Той беше изправен пред греха и разочарованието, за да отиде при всеки човек и да го накара да върви. Братя, Господ не се уморява да призовава. Силата на Любовта преобръща всяка прогноза и знае как да се започне отново. Бог изненадва. Той е Господ на изненадите, който ни призовава не само да се изненадваме, но и да постигнем изненадващи неща. Господ призовава и виждайки учениците с празни мрежи, предлага им нещо необичайно за тях: риболов през деня, което е нещо доста странно за това езеро. Той им дава отново увереност, като ги пускат в движение и ги принуждава отново да рискуват, за да не смятат нещо или особено никой за изгубен. Той е Господ на изненадата, който разкъсва парализиращата затвореност, като връща смелостта, способна да преодолее подозренията, недоверието и страха, който се крие зад „винаги е било така“. Бог призовава, Бог изненадва, защото Бог обича. Любовта е Неговият език. Да бъдеш християнин е призив да вярваш, че Божията любов е по-голяма от всяко ограничение или грях. Една от най-големите болки и пречки, които изпитваме днес, не се корени в това да разберем, че Бог е любов, а във факта, че сме започнали да Го възвестяваме и свидетелстваме по такъв начин, че за мнозина това не е Негово име. Бог е любов, която обича, дава себе си, призовава и изненадва.  Бъдете влюбени в Христос, живи свидетели на Евангелието във всеки ъгъл на този град. Не се страхувайте да бъдете светците, от които тази земя се нуждае. Светостта няма да отнеме вашата сила, живот или радост; всъщност, точно обратното, защото вие и децата на тази земя ще станете това, за което е мечтал Отец, когато ви е създал  Призвани, изненадани и изпратени от любов!\"  ", "date": "2019.05.05", "title": "\"Не се страхувайте да бъдете светците, от които тази земя се нуждае\""}
{"url": "https://clubz.bg/82558-pochina_radoslav_qnkulov", "text": "На 66 години почина бившият директор на Българското национално радио Радослав Янкулов. Той беше сред най-популярните ни спортни журналисти. Роден е на 11 февруари 1953 г. в София. Учи в 7-а гимназия, но в края на 10-и клас се премества в спортното училище \"Олимпийски надежди\". Завършва ВИФ (НСА) и журналистика в СУ \"Св. Климент Охридски\". През 1976 г. постъпва в БНР. В края на 80-те напуска \"Хоризонт\" и за кратко е зам.-главен редактор на спортната редакция в БНТ. Оглавява частното радио \"Експрес\" през 1992 г. от самото му тръгване, а когато го напуска, става шеф на радио \"99\". След него оглавява софийския канал на пловдивското радио \"Канал Ком\". В средата на 90-те години е и водещ в предаването \"Неделен стадион\" по Ефир 2.  Основател е на първото спортно радио в България - \"Спорт\". Директор е на пресслужбата на БФС от 2001 до 2003 г. След това става шеф на спортната редакция на BBT, когато в ефира на медията са излъчвани мачове от английската Висша лига. Ръководител е на пресслужбата на бившата Държавна агенция за младежта и спорта (ДАМС), когато начело бе Весела Лечева (2005-2009 г.) Генерален директор е на Българското национално радио от 23 май 2013 г. до 17 май 2016 г. Радослав Янкулов е семеен, има две дъщери.  Клуб Z изказва съболезнования на семейството на Радослав Янкулов. Поклон пред паметта му.", "date": "2019.05.05", "title": "Почина Радослав Янкулов"}
{"url": "https://clubz.bg/82556-vetko_arabadjiev_e_vyrnat_v_bylgariq", "text": "Обявеният за международно издирване Ветко Арабаджиев е върнат в България, съобщи МВР. Спeциализираният съд реши той да остане в ареста. Арабаджиев бе обявен за международно издирване в Шенгенската информационна система  въз основа на Европейска заповед за арест, издадена от Специализираната прокуратура, за участие в организирана престъпна група, укриване на данъци в особено големи размери, данъчни престъпления и изпиране на имущество, придобито от престъпна дейност. Заедно със съпругата му Маринела Арабаджиев бе задържан в градче край Барселона през март. За нея все още няма решение за екстрадиция. Предаването на 63-годишния мъж на българските власти бе осъществено след решение на втори съд в Испания, който уважи искането на Специализираната прокуратура за екстрадиция. В края на август българските власти обвиниха задочно съпрузите за участие в организирана престъпна група за данъчни престъпления, които включват укриване на данъци и пране на пари. По това време двамата бяха на почивка в чужбина. Тогава при акция на прокуратурата в хотелите на Арабаджиеви \"Маринела\" в София и \"Марица\" в Пловдив бяха открити и иззети над 10 млн. лв. От лятото в ареста са синът им Вълчо Арабаджиев и две счетоводителки. В началото на април синът на Арабаджиеви - Вълчо, бе пуснат от ареста срещу гаранция от 500 хил. лв.", "date": "2019.05.05", "title": "Ветко Арабаджиев е върнат в България"}
{"url": "https://clubz.bg/82504-za_petata_rakiq_ili_kolko_e_hubav_jivotyt", "text": "Новата книга на Георги Бърдаров е двуезично издание на български и английски, включващо популярните разкази „За петата ракия или колко е хубав животът“ и „Дядо“. Разказът „За петата ракия или колко е хубав живота“ е най-четеният български разказ в интернет, където има над 200 000 четения и ни потапя в магията на Родопите и човешката топлина на хората, която може да се почувства само там. Това е разказът, който предизвика фурор в интернет пространството през 2013г. и направи Бърдаров популярен, като писател. Три години по-късно той спечели първото интелектуално риалити в България „Ръкописът“ с романа си „Аз още броя дните“, който се превърна в бестселър. Разказът „Дядо“ е посветен на всички бежанци, чийто сърца остават разделени между тоя и оня свят, но никога у дома.  --- Ей, тази история никога няма да ми омръзне да я разказвам. Може би защото в един ден стигнах края на света, изпих пет ракии, усетих Бог и почувствах колко е хубав животът... \n\tА втората ракия, ех, втората ракия… Втората ракия е като откровение, за втората ракия могат да се напишат трактати! След втората ракия се отпускаш на стола – отначало с притеснение, а после с цялата си тежест. Дотогава си седял прегърбен напред, целият стегнат като пружина, готов всеки момент да скочиш и да забиеш юмрук в лицето на някой гад, да докажеш на друг колко си прав, да задминеш трети на финалната права. А след втората ракия, ех, след втората ракия буцата в гърлото ти се стапя, почваш да чувстваш тялото си леко като перушинка. Разтягаш рамене, наместваш кокалите, вдишваш с пълни гърди. Пълниш дробовете с чист родопски въздух и усещаш как животът бавно се завръща в теб. А бай Стоил разказва – а той умее да разказва, ах, как само умее да разказва! Бай Стоил е като препълнена двесталитрова бъчва, която само чака да се отпуши канелката и историите сами да потекат. Разказва за селото – за неговото начало, за неговия край, за хората, които са оставили следи по същите тези камънаци, дето седим сега с него. За това, как са минавали булките с менците и как мъжете са правили вино, как се е вило хорото от мегдана чак до хоризонта. За това, как някога е кипял животът и как постепенно хората са се превърнали в птици, които са забравили обратния път към гнездата си. И как накрая са останали само 6 души – четирима мюсюлмани и двама християни. Ти слушаш и не слушаш. Неее, по дяволите, не слушаш, ти го преживяваш заедно с бай Стоил! Само между две ракии изтече повече от половин век от живота на селото. Само между две ракии се родихме и умряхме с него. Само между две ракии преминаха покрай нас стотици души. Усмихнати, разплакани, влюбени, тъжни, с щастливи лица, с подпухнали от безсъние очи. С белези от наган по телата, с рани от насилие по душите. Говорят, смеят се, разказват, оплакват се, крещят, псуват, пеят и вървят без да спират, на тумби, по двойки, по единици.", "date": "2019.05.05", "title": "За петата ракия или колко е хубав животът"}
{"url": "https://clubz.bg/82559-jozef_kudelka_stanal_fotograf_zaradi_prajkata_prolet", "text": "Той е автор на прочутите снимки на агенция „Магнум“ от нахлуването на войските на Варшавския договор в Чехословакия през 1968 г. Публикувани са без неговото име в редица издания по цял свят, за да се отбележи първата годишнина от Пражката пролет. Без да знае, Йозеф Куделка получава наградата „Златен медал на Робърт Капа“, давана ежегодно от Международния пресклуб на Америка за изключителни фотографии. Призът е присъден на „анонимен чешки фотограф“.  Във вторник, 7 май, Куделка ще открие първата си изложба у нас, „Изгнания“. От няколко дни чехът е в България и лично реди фотографиите си в Софийската градска галерия. С тях ще разкаже истории за изгнаничеството, номадството, политическите и социални конфликти, природата, променена от човешката дейност. През август 1968 г. Йозеф Куделка снима инвазията в Прага, без да проявява филмите – нямало време за това. По-късно обработва кадрите и някои от снимките му стигат до Вацлав Хавел, който предлага да ги изнесе в Америка, където бил поканен от Артър Милър – но това пътуване така и не се осъществява. Няколко кадъра все пак са изнесени от страната от Евгений Остроф, куратор на фотографския отдел в института „Смитсониън“, който е на посещение в Прага по това време. В Ню Йорк Остроф ги показва на фотографа Елиът Еруит, президент на фотографската агенция „Магнум“. „Това, което се случваше в Чехословакия, засягаше пряко живота ми – разказва в едно свое интервю Куделка. – Това беше моята страна. Именно това беше разликата между мен и други фотографи, които дойдоха от чужбина. Направих тези снимки за себе си, а не за списание. Бяха публикувани съвсем случайно. Не бях репортер. Никога не бях снимал нещо, което бихте нарекли „новини“. За първи път в живота си се сблъсках с подобна ситуация. Реагирах на това. Знаех, че е важно да снимам, затова снимах. Когато дойдоха руснаците, хората забравиха кой кой е. Не беше важно кой е комунист и кой не е, кой е млад и кой е стар или каква е професията му. Единственото нещо, което беше важно, беше, че една нощ чужда армия е нахлула в страната ни и всички бяха против това. Беше време, когато се случваха чудеса. Когато всички бяха добри един към друг. Хората се държаха така, както никога преди. Аз също. Усетих, че всичко, което може да се случи в живота ми, се случва през тези седем дни.“ Когато за пръв път вижда своите снимки публикувани, Йозеф Куделка се чувства неловко, защото не може да каже, че ги е правил той. Напуска Чехословакия през май 1970-а с разрешение за престой в чужбина за 80 дни, след като е получил предложение за стипендия от „Магнум“ да снима цигани в Западна Европа. Започва пътешествието си от Южна Франция, после заминава за Англия и Ирландия. На минаване през Париж, от „Магнум“ го съветват да не се връща в Прага, защото може да пострада заради снимките си. За да се избегнат репресии срещу семейството му, снимките продължават да се разпространяват анонимно. Едва след смъртта на баща си Куделка признава, че са негови. Прави го 15 години след Пражката пролет, на първата си голяма изложба в Лондон. А в Чехословакия снимките са публикувани за първи път 22 години, след като са направени – през август 1990-а, след падането на Берлинската стена. Куделка разказва, че в продължение на 15 години не е работил за никого, не е приемал поръчки за пари. Снимал за себе си, имал минимални разходи: „Не ми трябваше много: добър спален чувал и дрехи – един чифт обувки, два чифта чорапи и един панталон за една година. Едно сако и две ризи ми стигаха за три години. С парите, които имах от „Магнум“ от публикуването на снимките от нахлуването през 1968 г. – които на повечето хора биха стигнали за няколко месеца – аз успях да живея няколко години“. Писмата си получавал в офиса на „Магнум“ в Париж, там правел официалните си срещи и нощувал, когато минавал през града. През 1987 г., след седемнадесет години без гражданство, Йозеф Куделка получава френски паспорт. А чехословашкото си гражданство губи през 1970 г., когато напуска родината си. През следващите години фотографът ползва политическо убежище във Великобритания, но прекарва времето си като номад. Посвещава обектива си на ежегодните цигански събори, църковни празници и фолклорни фестивали в Западна Европа. „Не знам точно какво ме накара да започна да снимам цигани, но със сигурност знам, че след като започнах, не можех да спра – въпреки че понякога ми се искаше. Снимането в циганските селища не винаги беше лесно. Но музиката им ме караше да започвам отново и отново. Мисля, че интересът ми към фолклорната музика ми помогна да снимам. Докато посещавах техните селища, често правех записи на цигански песни. Циганите са добри психолози: вероятно са разбрали, че ако харесвам песните им, то трябва да съм харесал нещо повече“, обяснява Куделка. Когато получава френско гражданство, в знак на благодарност към Франция Йозеф Куделка дарява 75 фотографии от серията „Изгнания“ на културния център „Помпиду“. Тъкмо тази серия снимки ще бъде показана в София. „Изгнания” излиза в албум през 1988 г. Носител на наградата „Надар”, в продължение на близо 40 години Куделка създава фотодокументи за генезиса и страховете на Европа. Той е един от най-видните артисти, засвидетелствали, че Eвропейският проект е донесъл мир и просперитет. Творчеството му представлява връзка между художествената фотография и фотожурналистиката и илюстрира поетично един живот на скитничество от Ирландия до Италия, от Испания до Полша. Чрез снимките на изоставени или разпилени предмети, образи на бездомни животни и самотни хора, творчеството му поставя въпроса за границите и идентичността.   Куделка не поддържа връзка с родината си по време на социализма – и в момента не живее там. Независимо от това, през 2002 г. му е присъден Орден за заслуги към Чешката република. Десет години по-късно е почетен и във Франция с Ордена за изкуство и литература на Министерството на културата. Изложбата „Изгнания” може да бъде разгледана в Софийската градска галерия от 7 май до 9 юни 2019 г. Експозицията се организира от Френския институт в България, Столичната община и Софийската градска галерия в партньорство с Център „Помпиду“.", "date": "2019.05.05", "title": "Йозеф Куделка, станал фотограф заради Пражката пролет"}
{"url": "https://clubz.bg/82542-rojters_bylgarskata_cyrkva_protivnik_na_dialoga_s_katolicite", "text": "Папа Франциск пристига на визита в България и Северна Македония. Светият отец ще трябва да демонстрира внимание и такт при посещението си заради доста „чувствителните отношения“ на Светия престол с доминиращата в двете държави Източноправославна църква, където католиците са малцинство, се казва в коментар на Ройтерс, цитиран от БГНЕС България – страна с население от 7,1 милиона души, има едва 58 000 католици. В Северна Македония, която е с население от едва 2 милиона души – католиците са около 15 000 души – по-малко от някой от кварталите на Рим. Една от причините на тридневната визита на главата на Римокатолическата църква е да подобри отношенията си с Православните църкви. Това е поредният опит на Ватикана за евентуално обединение на източния и западния клон на църквата, която се разцепи на две през 1054 година, отбелязва Ройтерс. Това обаче е доста деликатно начинание. Православните църкви и в двете държави са раздирани от вътрешни конфликти, които влияят на официалните им взаимоотношения с Католическата църква. Българските духовни водачи призоваха вярващите да не вземат участие в месите на папата, с мотива, че законите забраняват това. Но Светият отец ще се срещне с православния патриарх Неофит и ще посети катедралния храм „Свети Александър Невски“ в София. В изявление Българската православна църква миналия месец мотивира позицията си като подчерта, че поканата към папата е била отправена от политическите и държавни лидери, като заяви, че в случая на църквата е отредена второстепенна роля при посещението, припомня Ройтерс. Българската православна общност е една от най-твърдолинейните в отношенията си в Католическата църква. Това е единствената православна общност, която бойкотира скорошните срещи от официалния православно-католически диалог и бойкотира Пан-православния съвет през 2016 година, като се позова на различия в предварителните текстове. Според православния свят църквата на Северна Македония е в състояние на схизма откакто обяви едностранно автокефалност (независимост) от Сръбската православна църква. Очевидно в опит да не обиди другите православни църкви папата няма да проведе частен разговор с македонския православен архиепископ Стефан. Това е първата визита на папа в Северна Македония и идва само няколко месеца след подписването на историческия Договор от Преспа, с който беше променено името на страната, беше сложен край на близо 30-годишния спор с Гърция и се откри възможност за Скопие да поеме по пътя на европейската и северноатлантическата интеграция. Папа Франциск ще пристигне в македонската столица Скопие във вторник. Градът е родното място на покойната Майка Тереза – родена под името Анеза Гонджа Бояджиу в семейството на албанци през 1910 година, когато страната все още е част от Османската империя. Наричана „светицата от каналите“ заради работата си в едни от най-бедните и мизерни села на Индия, тя почина през 1997 година и беше обявена за светица от папа Франциск през 2016 година. Очаква се Светият отец да посети мемориалният паметник, издигнат в чест на Майка Тереза, и да се срещне с бедни хора, подпомагани от монашеския орден, основан от носителката на Нобелова награда за мир. ", "date": "2019.05.05", "title": "Ройтерс: Българската църква - противник на диалога с католиците"}
{"url": "https://clubz.bg/82523-mirajyt_za_byudjeten_izlishyk", "text": "Правителството продължава да отчита едни от най-високите бюджетни излишъци, което е напълно очаквано в предизборна година. Превишението на приходите над разходите за първото тримесечие е в размер на над 1,8 млрд. лв., а прогнозата на Министерството на финансите сочи излишък от близо 2,7 млрд. лв. за периода януари-април. Неминуемо данните за изпълнението на бюджета вдъхват доверие относно подобряване на икономическата активност през първото тримесечие на годината, но крият и някои опасности, основно по линия на забавени разходи. Докато приходите от ДДС през януари бяха учудващо ниски, то през февруари и март са на рекордно високи нива, което навежда на мисълта за оживление както при потреблението, така и при инвестициите. Това се дължи в по-голяма степен на сделки в страната, докато ръста на приходите от ДДС от внос допринася с едва около 20% към общия ръст. Експресните оценки за БВП през първото тримесечие на 2019 г. ще бъдат публикувани в средата на май, когато ще може да се направи по-точна оценка за икономическата активност и нейните двигатели. Добра новина ли е високият бюджетен излишък за април? При приходите от акцизи също се наблюдава увеличение след по-слабото им представяне през януари. Както вече писахме това е статистически ефект в резултат от освобождаване на по-големи количества акцизни стоки в края на 2017 г., за които дължимият акциз се внася през януари 2018 г., за да се избегне облагането с по-висок акциз (акцизът на 1000 къса се увеличава от 168 лв. на 177 лв. от началото на 2018 г.). Този ефект изчезва през февруари и март 2019 г., когато приходите от акциз върху тютюневите изделия са по над 220 млн. лв. в сравнение с между 45 и 82 млн. лв. през февруари-март 2018 г. Сериозно увеличение се наблюдава и при приходите от акциз върху горивата, които през първите три месеца на 2019 г. са с близо 9% по-високи в сравнение със същия период на предходната година. Другият приходоизточник, освен косвените данъци, който подпомага увеличението на данъчните приходи през първата четвърт на 2019 г. са приходите от социални и здравни осигуровки. От една страна тяхното увеличение се дължи на естественото увеличение на заплатите, продиктуван както от икономическото развитие на страната, така и от недостига на квалифицирана работна ръка в някои сектори и групи професии. От друга страна от началото на годината влязоха в сила и редица административни мерки, като увеличаване на Въпреки че не са договорени нови нива на минимални осигурителни доходи (МОД) за 2019 г., увеличението на МРЗ с 9,8% води и до ефективно увеличение на МОД с 4,7%. Сериозен принос за бюджетния излишък през първото тримесечие на 2019 г. има Фонд „Сигурност на електроенергийната система“ (ФСЕС) по две причини. От една страна фондът има нов приходоизточник от началото на 2019 г. – цена задължения към обществото, която се плаща от всички потребители на електрическа енергия в страната. В резултат на това приходите на фонда се увеличават от 62,7 млн. лв. през първото тримесечие на 2018 г. до 434,7 млн. лв. през първите три месеца на 2019 г. Заедно с това се увеличават и приходите от продажба на квоти въглеродни емисии от 118 млн. лв. до близо 204 млн. лв. Общото увеличение на приходите на ФСЕС през първата четвърт на 2019 г. е с над 461 млн. лв. Въпреки това разходите на фонда за първите три месеца на тази година са едва 77,3 млн. лв. в сравнение със 183,2 млн. лв. за същия период на предходната година. По-ниските плащания се дължат на забавяне от страна на фонда поради липса на механизъм за разплащане с някои групи производители на електрическа енергия поради отменени актове на Комисията за енергийно и водно регулиране. Това означава, че разходи на фонда, а оттам – и по консолидираната фискална програма, са изкуствено ниски, което ще бъде компенсирано с по-високи разходи през втората половина на годината. БСП: Харченето на 2 млрд. лв. излишък е кражбата на годината на ГЕРБ Сходна е ситуацията и с други разходни пера в консолидираната фискална програма, като издръжка, субсидии и капиталови разходи. Традиционно при тях има по-слабо изпълнение през първата половина на годината, което се компенсира с ударно харчене, обикновено през последните два месеца на годината. С други думи това, което изглежда като умерено увеличение на консолидираните разходи през първото тримесечие на годината, много бързо ще изчезне през втората половина на 2019 г. Съвсем различна е ситуацията по отношение на разходите за заплати, които растат много бързо. Планираното увеличение на тези разходи за 2019 г. е около 700 млн. лв. в сравнение с изпълнението им през 2018 г. Само за първите три месеца на годината се наблюдава увеличение с 270 млн. лв. и представлява близо 40% от планирания ръст за 2019 г. Това, заедно с опита от последните години, отново навежда на мисълта за преизпълнение на тези разходи за сметка на неизпълнение на други разходи – обикновено това са капиталовите разходи. Трудно е да се очаква реформа в администрацията точно в изборна година, но опитът от последните три години показва, че просто липсва интерес и/или воля за такава дори и да няма избори. Бюджетното изпълнение за първите три месеца на годината носи както положителни новини, така и обезпокоителни такива. От една страна развитието на икономиката естествено води до по-високи приходи и преки и косвени данъци, но от друга – чрез увеличаване на минимални заплати, както и на минимални и максимални осигурителни доходи правителството изземва все повече доходи от населението и бизнеса. Заедно с това редица разходи традиционно се отлагат за втората половина на годината, докато разходите за заплати растат по-бързо от необходимото. Към това се прибавят и местните избори през есента, които неминуемо ще доведат до редица непредвидени разходи. БСП: Харченето на 2 млрд. лв. излишък е кражбата на годината на ГЕРБ", "date": "2019.05.05", "title": "Миражът за бюджетен излишък"}
{"url": "https://clubz.bg/82541-papa_francisk_kojto_izdiga_steni_svyrshva_kato_zatvornik_citati", "text": "Папа Франциск, който от днес до 7 май ще е е на историческо посещение в България, наложи нов начин на общуване с миряните. В този различен стил много важна роля е отделена на неговия език - той говори за важните неща по картинно, лесно за разбиране, красноречиво, въздействащо, цветно. Понякога неочаквано откровено. Ето някои цитати от речи на главата на Римокатолическата църква:  \"Аз съм грешник, чувствам се като грешник, със сигурност съм такъв. Дори сега допускам грешки и извършвам грехове”, казва Франциск пред ватиканското седмично списание „Кредере” през 2015 г.. През 2017 г. папа Франциск изненадващо говори пред конференцията на инициативата TED. Ето трите му урока, синтезирани от Си Ен Ен.  \"Преди години заздравих убеждението си, че съществуването на всеки от нас е дълбоко свързано с другите хора. Животът не е само време, което минава. Животът е взаимодействие\", казва папата. \"Колко хубаво би било, ако развитието на технологиите и науката е съпроводено с повече равенство и социално включване. Колко чудесно би било, докато откриваме далечни планети, да преоткрием нуждите на братята и сестрите ни, които са около нас\", смята Франциск. \"Чувствителност означава да използваме очите си, за да виждаме другите хора, ушите си, за да чуваме другите, да се вслушаме в децата, в бедните, в тези, които се страхуват от бъдещето. Да се вслушаме и във вика на нашия общ дом, нашата заразена и замърсена планета. Означава да използваме ръцете и сърцата си, за да утешаваме другите, за да се погрижим за тези, които са в нужда\", обяснява папа Франциск. Трите урока на папа Франциск (ВИДЕО) TED започва през 1984 г. като конференция, която се фокусира върху теми от технологиите, дизайна и забавленията, но днес покрива всички теми - от наука през бизнес до глобалните въпроси. Днешното общество е жадно за развлечения и ваканции и индустрията на забавленията показва идеалния свят като един голям увеселителен парк, където всички са забавляват. Но пътуванията и круизите не изпълват настина сърцето. Освен това, образът-модел, който ни се предлага е този на един преуспял човек, който си позволява широки пространства на забавления и удоволствия. Но този манталитет води до едно своеобразно недоволство от един „упоен от забавления“ живот, който не е почивка, а бягство от реалността. Човекът никога не е почивал толкова, колкото днес, и въпреки това човекът никога не е изпитвал толкова празнота, колкото днес.. Докато е много лесно да се огъне сърцето към нещастието, за да благославяш и да се радваш е необходимо едно зряло сърце, което да се отвори към доброто. В действителност доброто не се налага, а бива избирано, така както мирът, който се избира, не може да се наложи и не се намира случайно. Необходимо да се помирим със собствената история, с фактите, които не се приемат, с трудните моменти от собствения живот. Ще ви попитам: дали всеки от вас се е помирил със собствената история? Това е въпрос, над който трябва да се замислим: дали съм се помирил с моята история? Истинският мир не се състои в промяната на собствената история, а в нейното приемане и валоризиране, такава каквато е. Какво да направя, за да наследя вечния живот?. Някои, за да стигнат се самоунижават, вървейки зад ефимерните неща. Други си мислят, че е по-добре да се укроти импулсът, защото е опасен. Но нашият най-лош враг не са конкретните проблеми, колкото сериозни и драматични да са: най-голямата опасност в живота е лошият дух на адаптирането, което не е кротост или смирение, а малодушие, посредственост Кротост и сила, но не малодушие и посредственост..Трябва да се живее, а не да се живурка. Малодушните, посредствените живуркат. Трябва да се живее със силата на живота. Трябва всеки ден да просим за младежите от Небесния отец дарът на разумното неспокойствие. Когато един младеж стои седнал по цял ден, неговите родители си мислят, че е болен и го водят при лекаря. Младежите трябва да бъдат гладни за истински живот, да не се задоволяват от живот без красота, защото накъде може да отиде човечеството с тихи и спокойни млади хора, а не неспокойни. Не е достатъчно да си по цял ден в мрежата, за да се чувстваш признат и обичан. Дева Мария не е излизала по социалните мрежи на своята епоха. Тя не е била \"инфлуенсър\", но без да го е искала и търсила, се е превърнала в жената, която най-много е повлияла на историята. Сексуалността и сексът са дар Божи. Няма табута. Това е дар, който Бог ни дава. Той има две цели - да обичаш и да продължиш живота. Това е страстна любов, истинската любов е такава. Страстната любов между мъжа и жената води към вечен живот. В днешно време има много бедност по света и това е скандално, защото притежаваме и много богатства и ресурси, които можем да дадем на бедните. Всички трябва да мислим как да станем малко по-бедни. Онези, които вдигат стени - било то от бодлива тел или тухли - ще свършат като затворници зад стените, които сами изграждат. ( . Папата: Лидери, които строят стени, ще се превърнат накрая в затворници Един човек веднъж ме попита, с провокативен маниер, дали одобрявам хомосексуалността. Отговорих с друг въпрос: Кажи ми - когато Бог гледа гей, дали се отнася към неговото съществуване с любов или с отхвърляне и презрение? Винаги трябва да мислим за човека. Папата: Не ставайте роби на телефона Моля ви, освободете се от своята зависимост от мобилните телефони. Те трябва да се използват и е хубаво, че всеки знае как да ги използва, но когато станеш роб на мобилния си телефон, губиш свободата си..  Папата: Лидери, които строят стени, ще се превърнат накрая в затворници Папата: Не ставайте роби на телефона", "date": "2019.05.05", "title": "Папа Франциск: Който издига стени, свършва като затворник (ЦИТАТИ)"}
{"url": "https://clubz.bg/82548-papa_francisk_hristos_vozkrese_da_bydat_blagosloveni_kiril_i_metodij", "text": "С тези думи на български започна словото на папа Франциск в България. Той припомни, че нашата страна е \"място на среща на различни култури, мост между източна и южна Европа. врата към Близкия изток. Папа Франциск кацна в България (СНИМКИ) Той отправи поздрави към православните, католиците, мюсюлманите и евреите. Той изтъкна, че Кирил и Методий са \"евангелизаторите на славянските народи\". Папа Франциск припомни, че повече от 2 млн. българи са в емиграция. И насърчи българските власти да създават условия за това младите българи да не емигрират. Преди това президентът Румен Радев заяви: И припомни, че в центъра на София на няколко метра има правосавен храм, джамия, католическа църква и синагога.", "date": "2019.05.05", "title": "Папа Франциск: Христос возкресе! Да бъдат благословени Кирил и Методий"}
{"url": "https://clubz.bg/82538-trymp_gneven_na_socialnite_mreji", "text": "Президентът на САЩ Доналд Тръмп разкритикува компаниите - собственици на социални медии, след като Фейсбук забрани редица екстремистки личности, и предупреди, че \"следи и наблюдава внимателно\", предаде Асошиейтед прес. \n\tТръмп публикува неколкократно възраженията си през последните два дни и заяви, че ще \"следи цензурирането на американските граждани в социалните медии\". По-рано Тръмп е заявявал, че компаниите, които стоят зад социалните медии, проявяват неприязън към хора с консервативни възгледи, което компаниите отричат. \n\tРеакцията на президента Тръмп беше предшествана от забраната, наложена от Фейсбук на някои екстремистки фигури като Луис Фарахан и Алекс Джоунс, тъй като нарушават забраната срещу \"опасни лица\". Фейсбук отстрани също крайно десни фигури като Пол Нелън, Майло Янопулос, Пол Уотсън и Лора Лумър, заедно със сайта на Джоунс \"Инфоуорс\", където често са публикувани теории на конспирацията. Фейсбук - в нов скандал с лични данни Последната забрана обхваща текстове във Фейсбук и Инстаграм и се простира и върху страници на почитатели и други свързани акаунти. \n\tВ Туитър Тръмп изброи редица хора, които според него са несправедливо третирани от социалните медии и изтъкна, че \"за консерваторите нещата в социалните медии стават все по-зле\". Според президента социалните медии и медиите на фалшивите новини заедно с партньора си - Демократическата партия, нямат представа какви проблеми си създават.", "date": "2019.05.05", "title": "Тръмп гневен на социалните мрежи"}
{"url": "https://clubz.bg/82537-s_noviq_si_trenor_levski_prekysna_seriq_bez_pobeda_snimki", "text": "\"Левски\" победи \"Ботев\" с 3:1 в Пловдив в мач от 32-ия кръг на Първа лига. Двубоят премина в отдаване на почит на Динко Дерменджиев, който бе погребан часове по-рано, а на поклонението му се стекоха хиляди хора. За разлика от фиаското в срещата ЦСКА-София - \"Левски\" (0:0), когато само привържениците на \"сините\" почетоха Сашо Костов, днес и двата клуба, както и техните фенове, показаха, че могат да уважават големите в родния футбол. \"Левски\" също имаше повод - на 4 май Георги Аспарухов-Гунди щеше да навърши 76 години. Футболна България изпрати пловдивския Чико (СНИМКИ) Отборите и съдиите излязоха с фланелки с лика на Дерменджиев и надписа \"Легендите не умират\". Имаше минута мълчание, а в 8-ата минута срещата бе прекъсната за ръкопляскания за Чико. Прякорът му ехтеше в базата в \"Коматево\". - такъв транспарант издигнаха пък левскарите. \"Левски\" заигра по-добре от първите минути и в 22-ата откри от дузпа, отсъдена за нарушение срещу Живко Миланов. Точен от 11-те метра беше Станислав Костов. След това \"Ботев\" стана по-активен и на няколко пъти пропусна да изравни. Това стана в 66-ата минута, когато Тодор Неделев шутира и топката влезе в мрежата след рикошет. Звездата на \"канарчетата\" посвети гола си на Дерменджиев, показвайки тениската с образа му. \"Жълто-черните\" тръгнаха да правят обрат, но получиха два гола в края. В 87-ата Станислав Иванов отново донесе аванс на \"Левски\", затвърден от Валери Божинов в добавеното време - 3:1. Тимът на \"Герена\" беше без победа от близо месец - от 28-ия кръг, когато отново спечели като гост - във Варна. Оттогава имаше две загуби и едно равенство. Временният треньор на \"Левски\": Бях много недоволен на първата тренировка (ВИДЕО) \"Левски\" повтори нещо и то срещу \"Ботев\". През юли миналата година \"сините\" биха \"канарчетата\" в Пловдив в първия мач на временния треньор Тодор Симов, заменил Делио Роси. Сега това стори и Георги Тодоров, назначен до края на сезона на мястото на Георги Дерменджиев. Временният треньор на \"Левски\": Бях много недоволен на първата тренировка (ВИДЕО)", "date": "2019.05.05", "title": "С новия си треньор \"Левски\" прекъсна серия без победа (СНИМКИ)"}
{"url": "https://clubz.bg/82539-mej_zove_korbin_za_dogovorka_za_brekzit", "text": "Британската министър-председателка Тереза Мей днес призова в авторски текст във в. \"Мейл он съндей\" лидера на лейбъристите Джереми Корбин да загърбят различията си и да се договорят за Брекзит, предаде Ройтерс. В. \"Съндей таймс\" съобщи, че консерваторите ще предложат нови отстъпки на лейбъристите, когато преговорите бъдат възобновени във вторник. Те ще включват временен митнически съюз с Европейския съюз, който може да продължи до парламентарните избори през юни 2022 г. Лейбристите изтъкват, че постоянен митнически съюз с ЕС е условие за подкрепа на плановете на Мей за Брекзит, докато консерваторите се противопоставят на такъв съюз, защото би попречил на Великобритания да сключва търговски договори с други държави. \n\tКакъвто и да е митнически съюз със сигурност ще разтревожи повечето подкрепящи Брекзит членове на Консервативната партия, посочва Ройтерс. \n\tВестник \"Обзървър\" съобщи, че десетки депутати лейбъристи са писали до Корбин с настояване за втори референдум за Брекзит. \n\tРевностният застъпник за Брекзит Найджъл Фараж написа в \"Съндей телеграф\", че сделка между консерватори и лейбъристи за Брекзит, включваща митнически съюз, ще бъде \"коалиция...срещу народа\", пише БТА.", "date": "2019.05.05", "title": "Мей зове Корбин за договорка за Брекзит"}
{"url": "https://clubz.bg/82491-evroparlamentyt_kakvo_kolko_kak", "text": "Колко души работят в Европейския парламент? По колко печелят избраните му членове? Какво доверие имат гражданите в Европейския съюз? Ето десет факти за парламента и предстоящите избори, подбрани от ДПА. \n\t1. НЕРАВНОСТОЙНИ ИЗБОРИ: Изборите за Европейски парламент са свободни и преки, на тях гражданите на ЕС гласуват тайно с бюлетините си. Но демократичният принцип, че всички гласове имат еднаква тежест, тук не важи. Всеки от 96-те сегашни германски депутати в Европарламента, например, представлява над 860 000 души от приблизително 83-милионното население на страната. Всеки от шестимата депутати от малката островна държава Малта, в същото време, представлява само около 80 000 жители. Но гласовете на евродепутатите имат еднаква тежест, когато вземат решения в парламента, независимо колко граждани представляват. Това е записано в договорите за ЕС.  \n\t2. ЗАДЪЛЖИТЕЛНО ГЛАСУВАНЕ: Само в пет страни от ЕС избирателите са задължени по закон да участват в изборите за Европейски парламент: Белгия, България, Гърция, Кипър и Люксембург. Това важи и за други граждани на ЕС, които живеят и имат право да гласуват в тези страни.  \n\t3. БОГАТА ПАЛИТРА ОТ ПАРТИИ: След първите избори за Европейски парламент през 1979 г. броят на националните политически партии, представени в него, е нараснал от 57 на 212 днес. Това се дължи на увеличението на броя на страните членки в ЕС от 9 на сегашните 28. Броят на политическите групи в парламента, обаче, остава в общи линии стабилен. След последните избори те нараснаха от 7 на 9.  \n\t4. ЗАПЛАТИ: Всеки евродепутат печели 8757 евро на месец - сума, която се облага с данъци. Към това той или тя получава еднаква за всички добавка от 4513 евро за покриване на общи разходи, както и дневна добавка от 320 евро при участие в заседания. Основната заплата е приравнена към тази на съдия от Съда на Европейския съюз.  \n\t5. ДЕЛЪТ НА ЖЕНИТЕ: Броят на жените в Европейския парламент расте при всеки избори. В ранната 1979 г. те съставляваха само 16,3 на сто от евродепутатите. След последните избори през 2014 г. те достигнаха 36,9 процента. Най-високият женски контингент в ЕП е на Малта - 67 процента, следвана от Ирландия и Швеция с по 55 процента.  \n\t6. ПЕРСОНАЛ: През януари 2018 г. за Европарламента и неговите политически групи са работили 7698 души. Над половината от тях (55 на сто) са били жени. Повечето от служителите са работили в брюкселското му представителство (4903), следвано от люксембургското (2251), а във фактическата централа във френския град Страсбург е имало само 292 души персонал. От началото на 90-те години на 20-и век парламентът работи предимно в белгийската столица.  \n\t7. ИЗБИРАТЕЛНА АКТИВНОСТ: През 2014 г. в изборите за Европарламент гласуваха средно 42,6 процента от гражданите на ЕС. Мъжете имат по-висока степен на участие - 45 процента - от жените (40,7 процента).  \n\t8. ДЯЛ ОТ НАСЕЛЕНИЕТО: Германия е страната с най-много граждани сред страните от ЕС: там живее 16,1 на сто от общото население на съюза. Следват Франция (13,1 на сто), Великобритания (12,9 на сто) и Италия (11,8 на сто). На другия край на таблицата са Люксембург и Малта с по 0,1 на сто.  \n\t9. ДОВЕРИЕ: Евроскептичните Унгария и Полша не са страните с най-ниско доверие на гражданите към съюза. Това са двете страни основателки Франция и Италия. Проучване на Евробарометър през 2018 г. показа, че само една трета от запитаните в тези две страни са отговорили, че \"клонят към доверие\" в ЕС. Положението е сходно в Чехия и Великобритания, която се готви да напусне ЕС. Най-слабо е доверието в Гърция, която пострада тежко от финансовата и миграционната кризи в ЕС. Там едва всеки четвърти вярва в ЕС. Най-силно доверие е констатирано в Литва, Дания и Швеция, където почти две трети от гражданите имат доверие в ЕС.  \n\t10. ПРОБЛЕМИ: В почти всички страни членки гражданите посочват имиграцията като най-важния проблем, стоящ пред ЕС, сочи проучването на Евробарометър. Има само две изключения: в Швеция проблем номер едно са климатичните промени, а в Португалия - тероризмът. Но и в двете страни гражданите поставят имиграцията на второ място сред проблемите на ЕС. БТА", "date": "2019.05.05", "title": "Европарламентът - какво, колко, как?"}
{"url": "https://clubz.bg/82546-toj_idva_te_go_chakat_snimki", "text": "Папа Франциск е на посещение в България от 5 до 7 май. Основна част от подготовката за визитата са мерките за сигурност. Ето и как изглеждат част от тях:  \"Тези усилия, които положих лично аз – да не звучи като самохвалство - бяха оценени от папата\"    ", "date": "2019.05.05", "title": "Той идва, те го чакат (СНИМКИ)"}
{"url": "https://clubz.bg/82540-decata_v_qponiq_sa_namaleli_za_38_ma_poredna_godina", "text": "Децата в Япония са намалели за 38-ма поредна година и броят им е рекордно малък, съобщи вчера правителството, цитирано от Асошиейтед прес. \n\tБроят на децата на възраст под 15 години е 15,22 милиона към 1 април или с 180 000 по-малко, отколкото миналата година, уточни статистическата служба на страната. Това е най-малкият брой деца от 1950 година, откогато службата разполага с данни за сравнение. \n\tРаждаемостта в Япония остава ниска на фона на липсата на подкрепа за работещите жени, които продължават да се сблъскват с товара на домашните задължения и други традиционни роли, както и с прекалено многото работни часове и високите разходи за образование. \n\tДецата представляват едва 12,1 процента от населението на страната и така Япония е най-ниско в класацията на страните с население над 40 милиона души, като пред нея е Южна Корея с дял на децата 12,9 процента, както Италия и Германия - 13,4 процента според статистическите данни. \n\tЗа 2017 година японките средно са раждали по 1,43 деца за целия си живот. В САЩ и Великобритания жените са дали живот средно на 1,8 деца. \n\tСпоред най-новата правителствена статистика броят на ражданията през 2018 година е спаднал до 921 000, което е най-ниското равнище, откакто Япония води такава статистика от 1899 година. Населението на Япония е спаднало с рекордните 448 000 души до 126 милиона. \n\tДо 2050 година се очаква населението на страната да спадне под 100 милиона, ако няма голям приток на мигранти. \n\tЯпония миналия месец разреши на повече чужденци да работят в страната, за да се справи с недостига на работна ръка. ", "date": "2019.05.05", "title": "Децата в Япония са намалели за 38-ма поредна година"}
{"url": "https://clubz.bg/82543-papa_francisk_kacna_v_bylgariq_snimki", "text": "Папа Франциск, който днес и утре е на посещение в България, кацна на летището в София. Той бе посрещнат от премиера Бойко Борисов.   Премиерът връчи на папата златовезана икона, омофор и българско кисело мляко, което Франциск е разказвал, че свързва с детството си. За пръв път той е чул думата България от баба си, която му правела кисело мляко.  ", "date": "2019.05.05", "title": "Папа Франциск кацна в България (СНИМКИ)"}
