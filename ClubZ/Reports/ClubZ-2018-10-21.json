{"url": "http://clubz.bg/74764-glo_ili_iqos", "text": "Все по-популярното устройство за нагряване на тютюн IQOS на \"Филип Морис\" се сдоби с конкурент - Glo на \"Бритиш Америкън Тобако\". Glo е на българския пазар от буквално 2 дни и засега се продава само на две места в столицата - The Mall и Бизнес парк-София. IQOS е на българския пазар по-малко от година и вече доби достатъчно популярност, за да се загрижи Народното събрание за приходите в бюджета и да увеличи сериозно акциза върху т. нар. бездимни тютюневи изделия. Двете устройства използват една и съща технология - нагряване на тютюна, така че да няма запалване и да се отделят значително по-малко катрани, но достатъчно никотин, който да задоволи пушачите. И двете устройства се рекламират като по-здравословен метод за консумация на никотин, и двете компании признават открито, че това не ги прави безвредни.  Но и данните на \"Филип Морис\", \"Бритиш Америкън Тобако\" и независими изследователи сочат, че нагряването на тютюна в действителност води до поемане на по-малко вредни вещества - катрани и други канцерогени. Каква обаче е разликата? Като размер двете устройства са изключително близки - IQOS е малко по-висок, Glo - малко по-дебел. Но веднага се вижда ключова разлика в това как се поставят т.нар. \"пръчки\" за нагряване (и двете компании много настоятелно не ги наричат цигари). Докато при IQOS тютюневата пръчка се забива в керамичен нож, при Glo тя просто се поставя в тънкия канал в устройството. Видима е и следващата ключова разлика - IQOS представлява две устройства в едно, държач и батерия. В първото се поставя цигарата, но батерията му е малка и стига само за една \"пръчка\". Затова след всяка цигара се налага да връщаме устройството обратно в батерията и да чакаме, докато се зареди отново. Glo премахва този досаден елемент - когато приключим с една цигара, просто я вадим и поставяме друга. Натискаме бутона за загряване и пушим следващата. Да, ама не - Glo има нужда от 40 секунди, за да загрее. При IQOS това става за около 15 сек. Държачът на IQOS според \"Филип Морис\" може да се зарежда до 6 минути, но на практика в повечето случаи това отнема между 2,5-3 минути. Факт е обаче, че батерията на Glo е по-голяма - при тестове и според производителя тя стига за около 30 Neosticks при пълно зареждане. Дори да изтърпим връщането на държача в IQOS, няма да ни се наложи повече от 20 пъти, преди батерията да се предаде. Добрата новина е, че и двете се зареждат напълно за около час и половина. Предимствата са видни - IQOS залага на приликата с цигара при държача (който е с дебелината на тънка пура), докато Glo ви предлага по-голяма батерия, по-малко чакане, но трябва да ползвате цялото устройство.  IQOS идва в два основни цвята на базовата си цена - синьо и бяло и е изработено от здрава и приятна на пипане пластмаса. Glo предлага повече разнообразие - бяло, черно, сиво, розово, златисто, и е опаковано в солиден алуминий. И двете струват 90 лв., като в компликта има и 10 пакета бездимни \"пръчки\". Вече познатите ни късички цигари Heets изглеждат като половин стандартна цигара. Новите Neosticks залагат на повече дължина за сметка на дебелина, приличайки повече на цигари Slim.  Разликата на пръв поглед е сериозна: Слагането на цигарите в устройството и употребата им разкрива друга разлика - докато Heets се забиват на острие, което ги загрява отвътре, Neosticks се загряват от стените на камерата, в която влизат: Важно е да се отбележи, че двете цигари се нагряват на различна температура - Heets на 350 градуса, Neosticks - на 240 градуса (Целзий). Използването на острие обаче има своя недостатък - след около година активна употреба то се изтъпява и цялото устройство трябва да се смени. А камерата на Glo се чисти и далеч по-лесно, с включена в комплекта четка: Тя се отваря от долната страна на устройството и така можем да минем с четката през цялата камера. В IQOS за жалост острието често се замърсява в основата и почистването става все по-трудно след няколко месеца употреба. Не! Всъщност, количеството на пръв поглед е почти същото - просто това в Neosticks е в по-дълъг, но по-тънък контейнер. Всъщност, както и при Heets, по-голямата част от \"пръчката\" не е тютюн, а камери за охлаждане на дима. В Neosticks има просто дълга куха част, след това филтър. Heets ползват първи филтър, камера от термоиздръжлив материал, в който дима се задържа, и чак тогава филтър. Реалното количество тютюн в Heets всъщност е повече - 6,1 грама в кутия спрямо 5,7 грама в кутия Neosticks. За сравнение - обикновените цигари имат около 18 грама в кутия. В момента има цели 5 вида Heets - леки, средни и силни (жълти, оранжеви и червени, или Gold, Amber, Sienna) и леки и силни ментолови (светло- и тъмносини). Сега цената им се качва от 5,50 лв на 5,80 лв, след вдигането на акциза. За момента Neosticks предлагат три вида - сини (напободяващи вкуса на класически син Dunhill), жълти (с лек цитрусов аромат) и зелени (ментолови). Има ли сериозна разлика във вкуса? Според повечето пушачи ключово предимство на бездимните цигари пред други електронни цигари досега (с течност) е, че са по-близко до вкуса на реална цигара. Това важи както за IQOS, така и за Glo. Дебатите за IQOS: лоби, формалдехид и цианид Glo обаче произвежда малко по-малко пара и се усеща леко по-слабо. За това вина може да има както по-ниската температура (която обаче може да се отплаща с по-малко канцерогени), така и фактът, че \"пръчките\" са по-тънки. При Glo обаче отсъства натрапчивата особена миризма на IQOS, която отблъсква много пушачи. Класическият син Dunhill е наистина близо до вкуса на горящите цигари Dunhill. Възможно е Neosticks да ползват по-малко гликол - веществото, което се слага в тютюна и на двете, за да спомага за негоренето и отделянето на веществата. Цитрусовият вариант на Neosticks също има интересен вкус - ако те бяха обикновени цигари, вероятно щяха да влязат в забраната за ароматизирани, която ЕС прие преди няколко години. Важно е да се отбележи за пореден път, че и двете устройства са вредни за употреба - независимо колко изследвания размахват пред очите ни производителите, всяко дръпване вкарва в организма ни както катрани, така и канцерогенни вещества. Наистина, в по-малки количества от традиционните цигари. iQOS - по-малко вредни ли са за нас и околните? Glo определено представя конкурентен продукт - по-голяма батерия, по-малко чакане между цигарите (40 секунди спрямо около 3 минути), по-лесно почистване, здрав алуминиев корпус и евентуално по-дълъг живот. Засега обаче видовете цигари, които предлага, са малко и 2/3 са ароматизирани. IQOS до преди два дни беше единственото устройство на родния пазар и едва ли ще загуби бързо това си свое предимство пред продукта на \"Бритиш Америкън Тобако\". Задръстването и изтъпяването на острието обаче, както и няколкото минути чакане между всяка цигара, изнервят някои хора до степен, че си купуват две устройства. С Glo няма такава нужда. От друга страна, Heets предлагат повече разнообразие. Пък и чакането е предимство за някои пушачи, които не искат автоматично да палят цигара след цигара. Добрата новина за българския пазар е, че вече има избор и реална конкуренция при бездимните устройства iQOS - по-малко вредни ли са за нас и околните?", "date": "2018.10.21", "title": "Glo или IQOS? "}
{"url": "http://clubz.bg/74763-katalunski_separatist_es_da_se_vzre_v_ispaniq_kakto_v_polsha_i_ungariq", "text": "Жорди Куишар – един от арестуваните и подсъдими сепаратистки лидери в Каталуня, настоява ЕС да не се взира единствено в Полша и Унгария, но да погледне по -критично и към Испания и дефицита на демокрация там. Той отправя призива си в статия, специално за „Нешънъл“ - шотландско издание, подкрепящо отцепването от Великобритания. Според него кризата в Каталуня прекалено дълго време е в задънена улица.  Наскоро бившият каталунски премиер Карлес Бучдемон, който е в доброволно изгнание в Белгия, заяви, че разглежда възможността председателят на Европейския съвет Доналд Туск да стане посредник в евентуални преговори с Каталуня. Куишар оглавява гражданското движение „Омнуим културал“. То е създадено пред 60 г. на ХХ век  за насърчаване на каталунските език и култура, когато те са подтискани от режима на Франко. Днес движението наброява над 115 000 членове и през последните години призовава за масови и мирни демонстрации за правото на каталунците на самоопределение. Арестуваха двама сепаратистки лидери от Каталуня Каталунският политик бе арестуван на 16 октомври 2017 г. Оттогава той вижда само за по няколко часа на месец едва 18-месечния си син, отбелязва „Нешънъл“. Сепаратисткият лидер обвинява испанските власти, че постоянно променят обвиненията срещу него, само и само да намерят причина да го съдят: Куишар е убеден, че обвинението за размирици е трудно доказуемо. Но ако бъде обвинен, случаят ще бъде отнесен до европейските съдилища. Испания вече получи отказ от Германия, Шотландия (британските съдилища са поделени на региони – б.р.) и Белгия да изпълнят нейната европейска заповед за арест и екстрадиране на регионални каталунски министри, които избягаха в търсене на убежище заради подобни обвинения. Съдиите решиха, че обвиненията са неоснователни според самото испанско законодателство. Каталунският лидер търси помощ от Тръмп и папата Как Каталуня хем ще се отцепи, хем ще остане в ЕС? Само Пучдемон знае Куишар пита риторично нима Испания е единствената страна, която не вижда, че към насилие в Каталуня е прибягнала единствено испанската полиция, пребивала мирни демонстранти. Той смята, че ако 80 на сто от който и да било народ кажат, че искат да гласуват за своето политическо бъдеще, какъвто според него е случаят в Каталуня, не може някой да се прави, че не чува този призив. Сепаратисткият лидер дава за пример Канада и Великобритания. Като чули подобни призиви, те решили да проведат референдуми в Квебек и Шотландия. И призовава ЕС да не гледа само Полша и Унгария, а да се взре и в неговата страна: Каталунският лидер търси помощ от Тръмп и папата Как Каталуня хем ще се отцепи, хем ще остане в ЕС? Само Пучдемон знае", "date": "2018.10.21", "title": "Каталунски сепаратист: ЕС да се взре в Испания, както в Полша и Унгария"}
{"url": "http://clubz.bg/74765-nikoq_demokratichna_dyrjava_ne_finansira_100_kulturata_si", "text": "Призив да се заличи дълга на Русенската опера в размер на около 3 млн. лв. отправя трупата в   трупата, адресирано до Председателя на Комисията за култура и медии в парламента, до Министъра на културата, до Областния управител на Русе, до Кмета на Русе, до народни представители и др. В него се казва, че дългът им е виртуален и е натрупан заради настоящата система на финансиране „делегиран бюджет“ – затова трупата апелира да бъде отменен този принцип при музикалните институти у нас. Ето още някои от исканията на състава: Всичко това се случва в навечерието на две годишнини, които през 2019-а ще празнува съставът: 70-и юбилеен сезон от основаването на Русенската опера и 100 години от началото на оперното дело в Русе. В отвореното писмо изпълнителите заявяват, че министърът на културата Боил Банов незабавно трябва да изпълни исканията им, за да не  . По този повод публикуваме статия на директора на Софийската филхармония Найден Тодоров, бивш директор на Русенската опера, който дава някои примери за финансиране на оперните театри у нас и по света и коментира как работи с делегиран бюджет. Мнозина няма да харесат това, което ще напиша тук. Поводът е статия във вестник „Бряг“, която е обръщение на колегите от Русе с искане за премахване на делегирания бюджет. Признавам, че аз самият имам много противоречиво отношение към тази форма на финансиране, но написаното в обръщението ме изплаши. Първо, защото показва неразбиране на начина, по който функционира тази система, и второ, защото познавайки реакциите на политиците днес, някой може да реши да възстанови ситуацията от 2010 година. А тя беше страшна. Наясно съм, че нашият народ няма дългосрочна памет. Но помня случаи, в които трябваше да обявим „престой“   поради невъзможност за изплащане на задълженията  . Помня как криехме всеки лев приход, за да можем да платим най-забавените хонорари. Помня унизителни срещи, които имах с доставчици на услуги, които искаха от мен лични гаранции, за да не пратят съдия-изпълнители в Операта. Помня и периодичните съкращения в щата. Особено добре си спомням заповедта за „масови уволнения“, когато се поиска от директорите да съкратят между 60-90 човека. Помня я, защото тогава си разбих здравето, за което си плащам и до днес. Делегираният бюджет има много пробойни и аз ще се радвам някой ден всички заедно да насъберем сили да ги запушим. Но сега няма да говоря за минусите му, а за основния му плюс – той дава на културните институти такава автономия, каквато те никога в историята си не са имали! За съжаление, тази свобода на действие в почти всяко отношение е обвързана със собствените приходи. Нещо, което нямаше императивен характер до 2011 година, когато тази странна форма на финансиране бе въведена. На колегите от Русе няма да припомням нищо, защото са в прекалено трудна ситуация, за да им усложнявам и аз допълнително темите за размисъл. Но помня, че Русенската опера до края на 2016 година нямаше подобни финансови задължения като тези в момента, а системата оттогава не е променяна. По личен опит, това, което е създавало някаква несигурност в работата ми, са били моментите на промени – от фиксиран към делегиран бюджет, от изчисление на билет към изчисление на лев… От друга страна, с въвеждането на делегирания бюджет бяха мотивирани директорите на държавните културни институти да осъвременят и активизират работата на институтите. Отново повтарям, че делегираният бюджет има и минуси, които бих се радвал да дискутираме, но в мениджърско отношение той дава много по-голяма свобода от предишната форма на финансиране. Бих искал също да подчертая, че към датата на въвеждане на делегирания бюджет държавните опери разполагаха с 188 щатни бройки – цифра, която благодарение на новата форма на финансиране бе драстично повишена, в резултат на което бе дадена работа на повече музиканти и бе възможно създаването на малко по-нормален работен процес, с възможност за назначаване на допълнителни служители там, където е необходимо. Наблюденията ми към момента, в качеството ми на директор на Софийската филхармония – благодарение на делегирания бюджет, институцията е в състояние да планира и осъществява конкурентноспособна дейност на подобни състави в европейски мащаб и да осигурява сравнително нормално заплащане на своите служители, според техните достижения в работния процес. Смятам, че трябва да се намери начин да се помогне на Русенската опера, но не такъв, от който да пострадат всички, включително и колегите от Русе. Според настоящото финансиране, различните културни институти имат различен принос към собствения си бюджет. За извънстоличните оперни театри съотношението между собствените приходи от билети и държавната субсидия е 14.28% собствени приходи от билети към 85.72% държавна субсидия. Колегите са били убедени да искат отмяна на сегашното финансиране, според което собствения им принос е под 15%. Искам да припомня обаче, че българите през последните години   отричат категорично всеки ляв модел на управление на държавата. Това се вижда и по изборните резултати, и по мненията във форумите и в социалните мрежи. А тежката истина е, че в онзи свят, към който се стремим, държавата не подпомага културните институции на 100%. Никъде. В нито една „демократична“ държава. И смятам да дам няколко примера с онези оперни театри, които всички ние сочим, когато ни питат кое е онова, към което се стремим. Бих искал да подчертая и факта, че операта по света и у нас принципно има много повече публика от симфоничната и камерната музика взети заедно. Причината е, че днес хората са свикнали да възприемат околния свят визуално, за тях е много по-важно какво виждат, отколкото какво чуват. Има и още един аспект – в театъра, операта и оперетата се разказват истории, които могат да привлекат вниманието на хората, докато в симфоничната и камерната музика се изисква повече въображение и абстрактна мисъл. И така, как стоят нещата по света:  – 948, включващи музиканти  , балет, солисти, технически служби  , администрация.  – около 100 млн. евро.   – 55%. Останалите 45% са собствено финансиране – от билети, наеми, спонсори и провеждането на ексклузивния Оперен бал. . – 97.2%  , като цените на билетите варират от 5 евро до 255 евро   – 956, от тях: ръководство – 12, оркестър – 162, хор – 97, балет – 76, солисти – 27, други артисти – 77, технически персонал – 230, ателиета – 62, грим и костюми – 152, администрация – 61.  – 466, от тях в собствената сграда – 273. Девет премиери годишно.  – 95,27%, в цифри – 578 405 публика годишно.  – 102 465 479 евро годишно, от тях за артисти – 50 774 995 евро.  – 37 672 777 евро, от тях 30 536 262 евро от билети. Държавна субсидия  – 56 741 260 евро. Общинска субсидия – 4 959 700 евро.  – в три категории: обществени , билети  , други  . Обществени приходи – 81 440 000 франка; приходи от билети – 26 051 000 франка; други приходи – 13 592 000 франка.  – заплати и хонорари: 93 576 000 франка; постановки, реклама и други разходи: 21 398 000 франка.  – 331. Посетители – 237 642. Средно посещение на залата към сезон 2014/2015 – 84.1%  – общо 592. От тях 25 – ръководство; 55 – солисти; 115 – оркестър; 63 – хор; 45 – балет; 248 – технически служби и ателиета; 34 – администрация, 7 – други.  – 141 000 000 британски лири. От тях 18% са от държавата, 31% са от приходи от билети, 29% са от спонсори и меценати, 20% са от реклама, 1% са от наеми и 1% – други.  – 130 300 000 британски лири. От тях 15% са капиталови, 63% са за дейност, 5% са за реклама, 4% са за заплати на ръководството и администрацията, 13% – други.   – 19 опери   и 12 балета  . Общо 326 спектакъла.  – 670 500 посетители при пълняемост 95%. Посетители на кинопрожекциите на спектакли на „Ковънт Гардън“ – 806 900 в 41 страни. Посетители на спектакли на театъра в турне – 63 000 човека.  – 161 млн. долара, 52%. От тях 90 500 000 долара   – от продажба на билети; 70 500 000 долара – други приходи.  – 0%.  – 149 800 000 долара – 48%.  – 309 700 000 долара. От тях за заплати и хонорари – 243 500 000 долара.  – 63.1% – разходи за оперни спектакли, 2.3% – балетни спектакли, 5.5% – премиери, 6.9% – стрийминг, 2.5% – медии, 19.7% – други разходи.  – 24, 297 спектакъла. Спектакли извън театъра – 12.  – 113 847 000 евро.  – 49 328 411 евро, от тях 33 238 474 – държавна субсидия.  – 64 518 589 евро.  – 65 545 640 евро. Разходи за хонорари – 16 284 000 евро.  – 65% италианска, 35% чуждестранна.  – 68% е от Милано, 15 % гости от Италия, 17% чужденци. Общо продадени билети – 402 050.  – 197 241 784 евро.  – 105 941 784 евро.  – 91 300 000 евро.  – 5508 места  .  – 800 хил. за 2011 г., от тях 78 хил. – чужденци. За финал ще се върна към България и финансовите резултати на родните оперни театри за 2017 година.    – собствени приходи – 2 351 585 лева, държавна субсидия – 7 531 892 лева, разходи – 11 401 582 лева.  – собствени приходи – 495 220 лева, държавна субсидия – 2 608 416 лева, разходи – 3 943 686 лева.  – собствени приходи – 449 627 лева, държавна субсидия – 2 362 346 лева, разходи – 4 600 758 лева.  – собствени приходи – 478 597 лева, държавна субсидия – 2 452 526 лева, разходи – 3 046 798 лева.  – собствени приходи – 896 328 лева, държавна субсидия – 3 806 147 лева, разходи – 4 803 239 лева.  – собствени приходи – 876 372 лева, държавна субсидия – 4 177 093 лева, разходи – 4 801 874 лева. Тези цифри не са виртуални. Пълната информация може да бъде изтеглена от сайта на парламента, има я и  . Казано съвсем просто – принципът на тази система е разходите да се съобразяват с приходите. И колкото повече искаме да променим системата, толкова по-опасно е на някой да му хрумне да ни приравни към останалия западен свят. Тогава наистина ще пострадаме. Така че, моето мнение е – вместо да искаме да махнем нещо, преди да сме намерили по-добро  , нека се концентрираме върху това как да се стабилизира Русенска опера, която винаги е била и си остава една от най-добрите в България.", "date": "2018.10.21", "title": "Никоя демократична държава не финансира 100% културата си"}
{"url": "http://clubz.bg/74761-govorite_telugu_dobre_doshli_v_amerika", "text": "Телугу е най-бързо разпространяващият се език в САЩ. Данните са от изследване на американски тинк-танк, пише Би Би Си. Броят на говорещите южноиндийския език телугу расте - с 86 на сто през последните седем години. Но все още той е извън топ 20 на най-разпространените в САЩ езици. Помислете за най-популярните езици, които се говорят в САЩ освен английския, и едва ли ще се сетите точно за телугу. Броят на жителите на САЩ, които говорят телугу е нараснал с 86 на сто от 2010 до 2017 г., според видео от Световния икономически форум. То се позовава на данни от намиращия се в САЩ Център за имиграция. Телугу се говори основно в южните индийски щати Андхра прадеш и Телангана. Те общо имат население от 84 млн. души. Това е четвъртият най-разпространен език в Индия, според преброяването от 2011 г. Изследването на Центъра за имиграция използва данни от проучване на американските общности и сравнява броя на хората, които казват, че говорят език, различен от английския вкъщи през 2010 и после през 2017 г. Миналата година в САЩ е имало 400 хил. говорящи телугу - почти двойно повече спрямо 2010 г. Едно от обясненията е във връзките между Хайдерабад и инженерните и технологични индустрии в САЩ, казва Прасад Кунисетти, основател на фондацията на телугу, неправителствена организация в САЩ. Той се е преместил през 2001 г. в търсене на кариера в IT сектора. Бурният ръст на информационните технологии в средата на 90-те години води до голямо търсене на софтуерни инженери, обяснява той. Много от тях идват от Хайдерабад, най-големият град с телугу говорящо население. Двата индийски щата, в които се говори телугу, сега имат над 800 колежа и университета по инженерни специалности. Хайдерабад стана голям хъб за технологичната и инженерната индустрия в Индия и праща големи количества студенти в САЩ. След което телугу говорящите американци през годините продължават да назначават софтуерни инженери от двата индийски щата. Много индийци се възползваха от схемата, която осигурява работна виза за хиляди чужденци основно в сектора на технологиите. От тези визи около 70 на сто отиват при индийци. А тези облекчения позволяват да се кандидаства за постоянно жителство. Сред известните телугу говорящи, които живеят в САЩ, са първата индо-американска Мис Америка Нина Давулури и сегашният изпълнителен директор на \"Майкрософт\" Сатия Надела. Телугу набира скорост, но все още процентът на хората, които го говорят, остава доста по-скромен в сравнение с езици като испански, китайски и т.н.", "date": "2018.10.21", "title": "Говорите телугу? Добре дошли в Америка"}
{"url": "http://clubz.bg/74762-borisov_v_abu_dabi_hubavo_posreshtate_i_nie_hubavo_posreshtame_no_ima_smisyl_ako_ima_kakvo_da", "text": "Това казал българският премиер на домакините си в Обединените арабски емирства, където той е на официално посещение, съобщи самият Бойко Борисов пред журналисти. Престолонаследникът на Абу Даби и заместник-върховен главнокомандващ въоръжените сили на ОАЕ шейх Мохамед бин Зайед ал Нахаян знае много за България и лично за Бойко Борисов..И иска връзките между двете страни да се укрепват. Това съобщиха от правителствената пресслужба след срещата на шейха с българския премиер. \"С престолонаследника на Обединените арабски емирства (на Абу Даби - б.р.) се разбрахме да работим активно за бързо подписване на стратегически договор за сътрудничество в няколко сфери\", каза още Борисов.  От думите му се разбра, че българското европредседателство и акцентът на Западните Балкани в него е намерило силен отзвук в този регион. „Темата, която сложихме на вниманието на ЕС за присъединяването на Западните Балкани е намерила доста силен отзвук и в този регион. Сами видяхте вниманието и очакването, което имаше нашето посещение тук. На практика нашето желание за мир и проспериращи Балкани, нашата етническа толерантност, се ценят изключително високо в този регион“, се похвали още българският премиер. С престолонаследника са се разбрали да работят активно за бързо подписване на стратегически договор за сътрудничество в няколко сфери - на изкуствения интелект, образованието, цифровата икономика, дигиталните технологии, киберзащитата. \"Името на България в тази сфера е изключително популярно и в момента се работи по тази тема точно как да изглежда\", каза Борисов.  Не пропуснато и селското стопанство. \"С някои от държавите досега са подписани споразумения, но мисля, че като цяло именно в контекста на тези Обединени Балкани могат да се направят доста неща в сферата на селското стопанство и животновъдството. И то в завършен цикъл“, продължи да изброява Борисов. Както и сигурността. „Следващото е сферата на сигурността. Знаете, че и Обединените арабски емирства участват в Афганистан, България също не си изтегли силите. Борбата с тероризма, борбата за истинската религия, която не проповядва радикален ислям, камо ли терористични актове. Този бич, който връхлетя и Европа, в частност България преди няколко години да направим една много добра координация между службите и правозащитните ни органи“, допълни премиерът.   Мохамед бин Зайед ал Нахаян изразил и желание да посети България, допълниха от МС. Борисов в ново приключение в петролния свят - при шейховете в Абу Даби Премиерът Борисов благодарил за гостоприемството, поздравил шейха от името на българския народ и подчертал, че за него е чест да чуе българския химн в Абу Даби.  Шейх Мохамед бин Зайед ал Нахаян проявил интерес към българското европредседателство на Съвета на ЕС тази година и неговия приоритет - подкрепата за евроинтеграцията на Западните Балкани. Борисов казал по време на срещата, че България и ОАЕ имат общи стратегически интереси в икономиката, земеделието, строителството, развитието на технологиите и военната промишленост. Борисов казал още, че Балканските страни са етнически разнообразни, но България е пример за етническа толерантност. Българският министър-председател му разказал за предстоящата среща на Съвета за сътрудничество на високо равнище между България, Румъния, Сърбия и Гърция на 2 ноември във Варна. Борисов посочил и благоприятния бизнес климат, който има в България. \"С престолонаследника на емирство Абу Даби и заместник-върховен главнокомандващ въоръжените сили на Обединените арабски емирства шейх Мохамед бин Зайед Ал-Нахаян обсъдихме възможностите за активизиране на двустранното сътрудничество. Вече са направени реални стъпки в тази посока – както с откриването на посолства на България и на ОАЕ съответно в Абу Даби и в София в началото на годината, така и с настоящото ми посещение, което е първа визита на това равнище в историята на двустранните отношения на страната ни с ОАЕ. По време на срещата акцентирах върху развитието на търговско-икономическите връзки и инвестициите, както и върху изграждането на ефективно партньорство между двете страни в областта на сигурността\", написа Борисов в профила си във фейсбук.", "date": "2018.10.21", "title": "Борисов в Абу Даби: Хубаво посрещате и ние хубаво посрещаме. Но има смисъл, ако има какво да подпишем (ВИДЕО, СНИМКИ)"}
{"url": "http://clubz.bg/74759-varvarstvo_vmesto_sigurnost", "text": "Две десетилетия след законовия отказ на България от смъртното наказание през 1998 г. в обществото отново се събужда дискусията за връщането му в системата от наказания. Характерното е, че употребата на тази меко казано странна идея идва от центъра на властта в лицето на вицепремиера Красимир Каракачанов ( ). Всъщност идеята не е никак нова. След всяко знаково убийство т.нар. патриоти търсят потушаване на общественото недоволство не чрез укрепване на правоохранителните и правораздавателни институции, а по пътя на лесно смилаемия популизъм, който да засити обществото и да потисне гнева и желанието за мъст. През 2015 г.  патриотите искаха подписка в подкрепа на смъртното наказание след убийството на студентка във Велико Търново, а през 2018 г. вече говорят за референдум по темата. Реално нищо, тъй като и в миналото не са липсвали брутални убийства и престъпления с особена жестокост. Знаков криминален случай, подобен на станалото в Русе, е убийството на млада жена през 1982 г. И ако тогава тези случаи не са разгласявани, за да не се засилва недоволството срещу властта, то днес сме свидетели на пошло медийно внимание върху личната трагедия и психодетайли от характера на извършителя. Ще припомня, че основната причина да има дела от висок обществен интерес и да се назначат пиари в прокуратурата и съда бе да се даде гласност на проблемите в системата в предприсъединителните години на членството в ЕС. Тогава се залагаха очаквания медиите да осветят структурните проблеми, а обществото да накара МВР, прокуратурата и съда да работят на светло. Всичко това, обаче, се изроди до въпроси към пострадалите близки на жертвата от рода „Как се чувствате?”. И ако днес някой иска да върне смъртното наказание, е необходимо да знае, че то се e налагало в изключително редки случаи, а до реалното му изпълнение се е стигало още по-рядко. В същото време действащата към настоящия момент система от наказания, на чиито връх стои доживотният затвор без право на замяна, е в пълно състояние да изолира от обществото всеки осъден, високо общественоопасен престъпник. Разбира се, настървеното политическо говорене не отчита (а вероятно и не съзнава), че е далеч по-важно да избегнем наличието на жертви, отколкото да се радваме на крайното възмездие. Елементарното познаване на чл. 5, ал. 4 от Конституцията прави съвсем излишна подобна дискусия. По силата на този текст международните договори, по които Република България е страна, имат преимущество пред противоречащото им вътрешно законодателство. България е ратифицирала Европейската конвенция за правата на човека на Съвета на Европа още през 1992 г., а допълнителните протоколи № 6 и № 13, които забраняват налагане на смъртно наказание при всички обстоятелства - съответно през 1983 г. и 2002 г. За отбелязване е, че само три страни от Съвета на Европа не са подписали протоколите и съответно не са възприели тази концепция – Армения, Русия и Азербайджан. И за да бъдат потушени спекулациите за твърдата ръка на един популярен държавник, трябва да се отбележи, че в Русия има мораториум над смъртното наказание и реално то е неприложимо. Хартата на основните права на ЕС също забранява смъртното наказание. Тук популярен е рефренът как в Унгария може, а в България не, тъй като Виктор Орбан възнамерява да върне смъртното наказание. След критики от страна на ЕС още през 2015 г. Орбан категорично заявява, че в Унгария по никакъв начин не предстои повторно въвеждане на смъртното наказание. Лошото е, че родните популисти три години по-късно копират поведението му. „Инициативи” като тази спокойно могат да ни оставят не само извън формата „широка Европа” (Съвет на Европа), но и извън формата „тясна Европа” (Европейски съюз); да не говорим за репутацията на страната сред останалите страни-членки на ЕС. Основно в арабския свят и частично в Африка. Сред икономически водещите страни - в някои щати на САЩ, Китай, Индия. Отричането му започва в края на 70-те и началото на 80-те години на 20-ти век и първоначално се отхвърля като допустимо наказание в Европа и Канада. Това течение обхваща и част от щатите в САЩ – към настоящия момент 18 щата са забранили смъртното наказание (Ню Йорк, Масачузетс, Вашингтон и други). САЩ остават единствената страна от западния свят, които не са отрекли отнемането на живот като част от системата от наказания. Когато правят ежегоден мониторинг на прилагането на смъртното наказание \"Амнести интернешънъл\" неслучайно разглежда в една група „Европа и Централна Азия”. Общото им разглеждане е продиктувано от това, че в Европа наказанието е отменено, а в страните от Централна Азия или е отменено, или има мораториум над изпълнението на смъртни присъди. Изключение е Беларус с две изпълнени смъртни присъди за 2017 г. Смисълът на възмездието за извършеното престъпление е както заради обществената укоримост на стореното, така и заради близките на жертвата. В този смисъл, възмездието е неизменна част от наказателното правораздаване. В развития свят е възприето разбирането, че доживотният затвор без право на замяна и строгия режим на изтърпяване на наказанието са гаранция за сигурното наказване. Съществено важно е да знаем, че основната цел на наказанието е поправянето на дееца, а това е трудно постижимо при условията в българските затвори, които много бавно се приближават към минималния стандарт за хуманност. Да не говорим за произтичащите от това осъдителни дела срещу държавата, нови разходи и загуба на социален капитал. При превзети институции рискът смъртното наказание да се употреби срещу невинен човек е повече от реален.", "date": "2018.10.21", "title": "Варварство вместо сигурност"}
{"url": "http://clubz.bg/74768-chujdite_investitori_se_otyrvaha_ot_sauditski_akcii_za_11_mlrd_dolara_za_sedmica", "text": "Чужди инвеститори са продали саудитски акции на чиста стойност 4,01 милиарда риала (1,1 милиарда долара) през седмицата до 18 октомври, предаде Ройтерс, позовавайки се на борсови данни. Как точно е умрял Кашоги - не е разрязан, а удушен Това е най-голямата разпродажба на акции от отварянето на пазара за преки чужди инвестиции в средата на 2015 година.  Голямото разпродаване на акции е станало на фона на влошаването на отношенията между Саудитска Арабия и международната общност след изчезването на саудитския журналист Джамал Кашоги на 2 октомври в саудитското консулство в Истанбул. Публикуваните подробни борсови данни сочат, че чужденци са продали акции за 5 милиарда риала, а са купили ценни книжа за 991,3 милиона риала. Саудитската фондова борса изгуби около 4 процента след изчезването на Кашоги. Фондовият пазар беше започнал да спада преди това, тъй като чуждестранните фондове забавиха темпа на купуване, след като през юни специалисти по борсовите индекси MSCI съобщиха, че догодина кралството ще бъде включено в неговия референтен индекс на световните нововъзникващи пазарни икономики (global emerging market benchmark). Днес водещият индекс на Риядската фондова борса Tasi продължаваше да отчита покачване с 5 на сто от началото на годината, но от началото на тримесечието е спаднал с 5 на сто.", "date": "2018.10.21", "title": "Чуждите инвеститори се отърваха от саудитски акции за 1,1 млрд. долара за седмица"}
{"url": "http://clubz.bg/74698-bednite_se_uvelichavat_zashtoto_i_zaplatite_se_uvelichavat", "text": "Ръстът на бедното население у нас се дължи на повишаването на трудовите възнаграждения. Това се казва в   по повод публикуваното през тази седмица от Евростат международно сравнение на населението, живеещо в риск от бедност и социално изключване. Относителният ръст на бедното население в България през последните няколко години (от 21% през 2013 г. до 23,4% през 2017 г.) се дължи на покачването на линията на бедност от 285 на 351 лв. Тя се равнява на 60% от медианния доход, т.е. на 60% от дохода на хипотетичния среден българин. Ръстът на медианния доход и оттук линията на бедност е следствие от повишаването на трудовите възнаграждения и експанзията на пазара на труда. Повече хора работят, повече хора получават заплати (при това нарастващи), което води до повишаване на благосъстоянието на споменатия среден българин. Това бута линията на бедност нагоре, поради което лица с никакви, ниски и фиксирани, ниски и бавно нарастващи доходи като пенсионерите са сред най-често сменящите статута си от \"беден\" на \"не-беден\" при промяна на линията на бедност. Комбинираният индикатор за риск от бедност и социално изключване включва три показателя: риск от бедност, нисък интензитет на икономическа активност и материални лишения. Това е и причината неговата стойност винаги да е по-висока от относителния дял на бедните, тъй като има домакинства, които макар да не са бедни, имат ниска икономическа активност или отговарят на поне 4 от 9-те критерия за живот в материални лишения. В периода между 2008 г. и 2017 г. този риск у нас намалява от 44,8% на 38,9%, като най-високата стойност е регистрирана през 2010 г. (49,2%), а най-ниската е именно последната публикувана от Евростат. Анализът изтъква, че част от населението на страната е трайно изключено от случващото се в икономиката - доброволно или принудително, дори що се отнася до периоди на относителна стабилност.", "date": "2018.10.21", "title": "Бедните се увеличават, защото и заплатите се увеличават"}
{"url": "http://clubz.bg/74743-kak_charli_chaplin_izmykna_bogatstvoto_si_ot_amerika", "text": "Чарли Чаплин тъкмо обядвал някъде в средата на Атлантическия океан, когато чува ужасяваща новина на 19 септември 1952 г. Звездата на киното, британският гражданин и американски жител получава телеграма на борда на \"Кралица Елизабет\" и в нея ясно се казва, че няма да му бъде позволено да влезе в Съединените щати, освен ако не се съгласи да се яви пред имиграционните власти, за да отговори на обвиненията, че е комунист и прелюбодеец. И победител е... пясъчният Чарли Чаплин Чаплин пътува за родната си Англия за първи път от над 20 години, а заедно с него са съпругата и четирите му деца, които го придружават за световната премиера на последния му филм, разказва ozy.com. Подобно на мнозина в Холивуд, той все повече се разочарова от това, че е бил обект на комунистическите обвинения, хвърлени от сенатор Джоузеф Маккарти и други във Вашингтон. Великият комик взема смело решение след получаване на телеграмата: няма да се върне в САЩ. Огромната холивудска империя на Чаплин, богатство, натрупано в продължение на десетилетия успешни филми, остава обаче в осиновилата го родина. Повече от един милион долара също са погребани в задния двор на Бевърли Хилс. Как да измъкне богатството си, без да се връща? За да разреши този сериозен проблем, Чаплин се обръща към човека, комуто се доверява повече от всеки друг - четвъртата му съпруга и американски гражданин Уна О'Нийл - Чаплин. Чарли Чаплин карал жена си да правят секстройка Чарли Чаплин карал жена си да правят секстройка", "date": "2018.10.21", "title": "Как Чарли Чаплин измъкна богатството си от Америка"}
{"url": "http://clubz.bg/74766-kak_tochno_e_umrql_kashogi_ne_e_razrqzan_a_udushen", "text": "Насред скептицизма, който предизвикаха саудитските обяснения за смъртта на журналиста и дисидент Джамал Кашоги, днес се появи нова версия за случилото се в саудитското консулство в Истанбул, където Кашоги влезе на 2 октомври. Версията е предоставена от пожелал да запази анонимност саудитски представител, предаде Ройтерс. Застрашена ли е властта на принц Мохамед след аферата \"Кашоги\" Той разказа, че екип от 15 саудитци е бил пратен за среща с Кашоги на 2 октомври в саудитското консулство в Истанбул. Този екип е заплашил журналиста, че ще бъде упоен и отвлечен, а после, когато той е оказал съпротива, е бил убит по време на хватка, причиняваща задушаване. Член на екипа тогава облякъл дрехите на Кашоги, за да изглежда, че той напуска сградата на консулството, допълни саудитският представител, пожелал да запази анонимност. Саудитските власти казаха, че Кашоги умрял в юмручен бой в консулството. Преди това близо две седмици те казваха, че той е напуснал сградата и отричаха твърденията, че нещо се е случило с него вътре. Малко след като тази версия бе разпространена вчера, друг саудитски представител каза, че Кашоги е починал в следствие на задушаване. Сега версията за задушаването бе потвърдена от пожелалия да остане анонимен саудитски представител. Той разказа още, че трупът на журналиста бил увит в килим и бил предаден на \"местен сътрудник\", който да се отърве от него. Така представителят опроверга появилите се твърдения, че тялото на Кашоги е било разрязано на части. Той каза, че предварителни резултати от разследването не навеждат на мисълта, че Кашоги е бил измъчван или обезглавен. Саудитският представител представи и документи, за които каза, че са на вътрешното разузнаване на саудитското кралство, в които се говори за инициатива за връщане в страната на дисидентите. Сред тях е имало документ, отнасящ се до Кашоги. Саудитският представител представи и свидетелски разкази на онези, които са били замесени в прикриването на екипа от 15-те саудитски представители, както и първоначални резултати от вътрешно разследване. Саудитска Арабия призна: Кашоги почина при бой в консулството Представителят каза, че първоначалната версия на саудитското правителство за съдбата на Хашоги е била базирана на \"фалшиви информации, предоставени от вътрешни източници по онова време\". След като станало ясно, че тези информации са неверни, правителството започнало вътрешно разследване и се въздържало от коментари, разказа представителят и допълни, че разследването продължава. Турски източници пък казаха, че властите имат аудиозапис, който, според тях, документирал убийството на Хашоги в консулството, но не са го публикували. Според анонимния представител екипът от 15 души е трябвало да похити Кашоги и го държи за известен период от време в безопасна къща извън Истанбул. Но после трябвало да го пусне, ако той откажел да се върне в родината си. Нещата обаче се объркали в началото, защото екипът прекрачил заповедите и бързо прибягнал до насилие. Според саудитския представител Кашоги бил вкаран в генералното консулство, където служител на име Махер Мутреб започнал да му говори за връщане в Саудитска Арабия. Кашоги отказал да се върне и казал на Мутреб, че човек го чака отвън и ще се свърже с турските власти, ако той не се появи след час. Тогава Мутреб заплашил Кашоги с дрогиране и отвличане и Кашоги повишил глас. Тогава екипът изпаднал в паника и предприел действия, за да заглуши виковете на Кашоги. Стигнало се до хватка през врата и запушване на устата. В резултат на това Кашоги починал. После представителят разказа, че екипът увил тялото в килим и то било изкарано с кола и предадено на местен сътрудник, за да се отърве от него. Той бил жител на Истанбул. Сега следователите се опитвали да установят къде е тялото, разказа анонимният представител. Междувременно на саудитец от екипа на име Мустафа Мадани били дадени часовникът Епъл, очилата и дрехите на Хашоги и той излязъл през задната врата на консулството в опит да изглежда, че журналистът е напуснал сградата. Мадани отишъл в квартал Султанахмет, където се отървал от вещите на Хашоги. Представителят каза, че екипът после написал фалшив доклад за случилото се, който заблудил властите, и след това бързо напуснал страната. Сега и 15-те членове на екипа били задържани и разследвани, както и трима местни заподозрени, допълни представителят. Саудитска Арабия призна: Кашоги почина при бой в консулството", "date": "2018.10.21", "title": "Как точно е умрял Кашоги - не е разрязан, а удушен"}
{"url": "http://clubz.bg/74767-finlandkata_koqto_osydi_ruskite_trolove", "text": "Израснала в страна, която често се нарежда на първо място в света по отношение на свобода на печата, Аро никога не е могла да предположи как това един ден ще се обърне срещу нея. През 2014 г. репортерката на общественото радио Yleisradio решава да научи повече за руската пропаганда, която се разпространява с нарастващи темпове във Финландия, особено в социалните мрежи. “Смятах, че това е особено интересен феномен и че представлява заплаха за свободата на словото на финландците\", споделя Аро пред Дойче Веле. Само че разследванията на Аро поставят в опасност самата нея. Тя започва да публикува събраната информация, включително от пътуване до Санкт Петербург, където прави интервюта със служители от т. нар. \"фабрика за тролове\", на които се плаща, за да създават фалшиви онлайн профили и да публикуват фалшиви истории. Реакцията от проруска страна е мигновена и ожесточена. Започва непрекъснат тормоз в социалните медии върху Аро, а атаките са особено преднамерени. Личните ѝ медицински данни са оповестени публично, публикувани са изфабрикувани снимки, изобразяващи я по унизителен начин, многократно е обиждана и окачествявана като \"шпионка на НАТО.\" Всяко нейно движение е следено, включително и когато отива на почивка в Тайланд. Аро разбира за това, когато вижда своя снимка онлайн, придружена от унизителни коментари. Тормозът придобива смразяващи нотки, когато към онлайн атаките, се прибавят и телефонни обаждания, придружени от звук на стрелящ пистолет. Някой ѝ изпраща съобщение, твърдящо, че е от баща ѝ, починал всъщност преди двадесет години. Аро е особено шокирана от големия брой смъртни заплахи, които получава, включително и от човек, когото познава лично и за когото докладва на полицията. Но заплахите са толкова чести, разказва тя, че органите на реда никога не биха могли да разследват всички заплахи, дори и след установяване на тяхната сериозност. “За съжаление нямам достатъчно ресурси, за да проследя всяка една и да проуча кой стои зад нея - дали е руски трол или финландски трол, повлиян от руски тролове, или пък реален човек, който може да бъде вкаран в затвора”, обяснява Аро. Въпреки огромните лични неприятности, Аро не се обезсърчава, тя продължава работата си по случая и получава Голямата награда за журналистика във Финландия. В един момент решава, че не е достатъчно само да разкрие механизмите на пропагандата, но и че трябва да се бори в съда срещу финландските “доставчици” на руска пропаганда - дългогодишният говорител на Москва Йохан Бакман и Иля Яничкин, основател и управител на прокремълския сайт MV-Lehti. В профила си във Фейсбук Бакман е описал ролята си като представител на \"Сепаратисткото движение в Донецк\", а освен това могат да се видят негови снимки, на които се ръкува със сирийския президент Башар Асад. Според обвинения на Аро, двамата мъже са я преследвали както онлайн, така и офлайн. Тя завежда срещу тях дело по обвинения в преследване, клевета и подбуждане към клевета. Междувременно финландски съд призна обвиняемите за виновни и произнесе присъдите: 22 месеца лишаване от свобода за Иля Яничкин и условна присъда от една година за Йохан Бакман.   От \"Репортери без граници\" подкрепиха Аро: \"Ние приветстваме този процес, който е много повече от показателен. Днес много журналисти са обект на преследване от страна на армиите от тролове, стремящи се да ги обезкуражат или да ги накарат да замълчат. Разчитаме, че финландската съдебната система ще изпрати ясно послание към онези, които тормозят журналисти онлайн\", се казва в изявление на организацията.   Финландският председател на \"Репортери без граници\" Джармо Макела заяви пред ДВ, че тази присъда е изключително важна. Процесът ще насърчи властите да се борят срещу езика на омразата много по-активно, отколкото досега. Искаме да поставим ясна граница между свободното слово и езика на омразата, изтъкна той.  Бен Нимо, старши сътрудник по информационна защита в лабораторията за цифрови криминалистични изследвания на Атлантическия съвет, споделя неговото мнение. \"Троленето е един от най-лошите аспекти в онлайн живота на журналистите. Това е ситуация, в която онлайн тормозът излиза извън контрол и в този случай Джесика Аро е била идеалната цел. Разследването показа порочността на кампанията срещу с нея, с която се целеше да бъдат унищожени кариерата и морала й.\" Джесика Аро превърна интернет от злодей в благотворител. С помощта на различни дарители тя успя да събере над 30 000 долара, за да довърши журналистическо си разследване и да напише книга, озаглавена \"Империята за тролове на Владимир Путин\". Книгата ще бъде издадена през февруари идущата година.", "date": "2018.10.21", "title": "Финландката, която осъди руските тролове"}
{"url": "http://clubz.bg/74749-trymp_shte_vadi_sasht_ot_raketen_dogovor_s_rusiq_moskva_tova_e_mnogo_opasna_stypka", "text": "Президентът на САЩ Доналд Тръмп заяви, че ще изтегли своята страна от сключения с Русия Договор за ликвидиране на ракетите със среден обсег на действие, предаде Асошиейтед прес. Тръмп заяви, че руската страна е нарушила споразумението, но не съобщи подробности. Той уточни, че САЩ ще се откажат от споразумението и ще разработят нови оръжия със среден и малък обсег, освен ако Русия и Китай не предложат сключването на нов договор. САЩ - готови да напуснат договор за ядрените оръжия, ако Москва \"продължава с нарушенията\" САЩ се оплакват от разполагането от Москва на ракетната система 9М729, което, според Вашингтон, представлява нарушение на Договора за ликвидиране на ядрените ракети със среден обсег, подписан от Роналд Рейгън и Михаил Горбачов през 1987 г., отбелязват ДПА и Франс прес. Русия от своя страна смята, че американската система за противоракетна отбрана нарушава договора. Сключеният през 1987 г. договор сложи край на кризата, започнала през 80-те години на миналия век с разполагането на ракетите СС-20, насочени срещу западните столици. Споразумението укрепва сигурността на САЩ и техните съюзници в Европа и Далечния изток. С него се забранява на Вашингтон и Москва да притежават, произвеждат или изпробват изстрелвани от земята крилати ракети с обхват от 500 до 5500 километра, припомня АП. \"Не ни давате ракети \"Пейтриът\", а искате да се откажем от руските С-400\" Тръмп направи изявлението си след среща с избиратели в град Елко, щата Невада. Съветникът на Тръмп по националната сигурност Джон Болтън пристигна днес в Москва, започвайки Русия, Азербайджан, Армения и Грузия. Според британския в. \"Гардиън\" самият Болтън е оказал натиск върху Тръмп за оттегляне от договора. Той блокира и всякакви преговори по договора за балистичните ракети СТАРТ, чийто срок изтича през 2021 г. и който Москва иска да удължи, отбелязва АФП. Бившият посланик на САЩ в Русия Майкъл Макфол заяви, че напускането на Договора за ликвидиране на ракетите със среден обсег на действие от страна на САЩ е в интерес на Кремъл. Руският сенатор Алексей Пушков коментира в туитър, че евентуално изтегляне на САЩ от договора би представлявало втори удар на Вашингтон по световната стратегическа стабилност. Първият удар беше напускането на договора за противоракетна отбрана, уточни той. САЩ нямат никакви доказателства за предполагаемите руски нарушения на Договора за ликвидиране на ракетите със среден обсег и искат да въвлекат Русия в надпревара във въоръжаването, подобно на СССР преди време, заяви руският сенатор Франц Клинцевич. Този план няма да проработи, подчерта той, уверявайки, че страната може да гарантира сигурността си при всякакви обстоятелства.  Главният мотив за решението на САЩ да излязат от договора е мечтата за еднополюсен свят, която няма да се сбъдне, заявява източник от руското външно министерство, цитиран от ТАСС и АФП. Навремето точно разполагането на американски крилати ракети със среден обсег на действие в Европа и разгорялата се надпревара във въоръжаването бе един от факторите, довели до рухването на комунизма и разпада на СССР, припомнят дипломати. Оттеглянето най-вероятно е свързано с разработването на руската ракета „Новатор 9М729“, която според НАТО ще даде на Русия възможността за скоростен ядрен удар срещу страна от военния пакт. Според Москва няма доказателства, че разработеното оръжие нарушава договора от 1987. Русия твърди още, че US системата за противоракетна отбрана в Европа нарушава договора, защото пусковите установки за иначе защитните ракети можело да се използват за изстрелване на нападателни. Сергей Рябков смята, че договорът е „важен за международната сигурност в сферата на ядрените оръжия и за поддържане на стратегическата стабилност“. Той добави, че Русия осъжда опитите на САЩ да получат „отстъпки чрез изнудване“. \"Не ни давате ракети \"Пейтриът\", а искате да се откажем от руските С-400\"", "date": "2018.10.21", "title": "Тръмп ще вади САЩ от ракетен договор с Русия. Москва: Това е много опасна стъпка"}
{"url": "http://clubz.bg/74747-uchen_leonardo_e_bil_krivogled", "text": "\"Как да обясним майсторството на ренесансовия творец Леонардо да Винчи? Дали е резултат от неговия уникален гений? Или на неговото кривогледство?\", пише \"  \". Да Винчи – Шекспир в изобразителното изкуство Професор офталмолог твърди, че въпреки че няма портрети, за които е доказано, че на тях е Леонардо, има косвени доказателства, че той е имал екзотропия - при която едното око гледа леко изкривено. Това може би обяснява как той е претворявал три измерения върху платното с две измерения така блестящо. Автор на тази хипотеза е Кристофър Тайлър от Сити юнивърсити в Лондон. Професор Тайлър е проучил две скулптури, две картини с маслени бои и две други рисунки, които или са автопортрети, или Леонардо е позирал за тях като модел. Сред тях са “Спасителят на света”, “Витрувианския човек” и бронзовата статуя на Давид – дело на Андреа Верокио. Тайлър, който се занимава с изследвания на зрителните функции в мозъка и обработката на визуална информация, стигнал до извода, че ренесансовият художник и изобретател е бил кривоглед. Британският професор обърнал внимание и на особеностите на ъгъла на зрение, под който са създавани творбите. Този повтарящ се ъгъл направил впечатление на учения, който поставил на художника диагноза пулсираща екзотропия. Тази особеност дава на човек стереоскопично зрение. Във всекидневния живот това пречи, но на художниците подобно зрение помага, тъй като те виждат триизмерен свят в двуизмерно изображение, което им помага по-точно да го презсъздадат на платното", "date": "2018.10.21", "title": "Учен: Леонардо е бил кривоглед"}
{"url": "http://clubz.bg/74753-zastrashena_li_e_vlastta_na_princ_mohamed_sled_aferata_kashogi", "text": "Американският президент Доналд Тръмп заяви в събота, че не е удовлетворен от отговора на Саудитска Арабия за смъртта на дисидент журналист, но предупреди, че няма да отмени сделката с Кралството за стотици милиарди долари, предаде Франс прес. Саудитска Арабия призна: Кашоги почина при бой в консулството Саудитска Арабия призна, че критикът на властта в Рияд журналистът Джамал Кашоги е бил убит в истанбулското консулство след сбиване. Признанието дойде със закъснение от две седмици, но местонахождението на тялото на Кашоги остава неясно. От Рияд съобщиха, че 18 саудитци са били арестувани във връзка със смъртта му и двама висши служители, приближени на принц Мохамед бин Салман, както и трима други разузнавателни агенти, са били уволнени. Турция твърди, че не е споделяла записи от изчезването на саудитския дисидент Въпреки това Тръмп предупреди да не се спира продажбата на оръжие на Рияд, заявявайки, че това ще навреди на американските работни места, въпреки международния гняв заради смъртта на Кашоги. Разкритията, направени от Рияд, който обяви, че журналистът Джамал Кашоги е починал при юмручна схватка в саудитското консулство в Истанбул, целят да защитят саудитския престолонаследник Мохамед бин Салман, чиято власт до този момент изглеждаше непоклатима, смятат анализатори, отбелязва Франс прес, съобщава БТА. Саудитската агенция по печата, цитирайки саудитската прокуратура, съобщи първо, че разговорите между Кашоги и онези, с които се е срещнал той в саудитското консулство в Истанбул са прераснали в ръкопашна схватка, в която е починал журналистът. Саудитският главен прокурор Сауд ал Моджеб също публикува съобщение, в което се казваше: \"Разговорът, който се проведе между него и хората, които го посрещнаха в консулството в Истанбул, прерасна в спор и юмручен бой с гражданина Джамал Хашоги, което доведе до неговата смърт. Нека неговата душа почива в мир\". В съобщението не се уточняваше къде се намира тялото на Кашоги. Турски следователи продължават разследването си и претърсват гора близо до Истанбул. Турция каза, че ще разкрие всичко относно съдбата на саудитския журналист. Али Шихаби, директор на мозъчен тръст, смятан за близък до властта в Рияд, обаче даде друга версия на събитията в консулството в Истанбул. \"Кашоги е умрял от задушаване по време на физически сблъсък, а не в юмручен бой\", каза той. Доскоро Рияд твърдеше, че Кашоги, който влязъл в консулството на 2 октомври за административни процедури, е излязъл оттам. Рияд досега определяше като неоснователни обвиненията на турски представители, че журналистът е бил убит в сградата. Потвърждавайки смъртта на Кашоги, Саудитска Арабия, обяви и уволнението на съветника по медийните въпроси в кралския двор Сауд ал Кахтани и на заместник-ръководителя на разузнаването Ахмед Асири. И двамата бяха част от приближеното обкръжение на престолонаследника принц Мохамед бин Салман. Но според анализатори тази опасност изглежда смекчена. Принцът, който е на 33 години, се радва на несравнима власт и само баща му, 82-годишният крал Салман може да го отстрани, казват специалистите. А днес монархът публикува кралски указ за съставянето на министерска комисия, ръководена от принца за реорганизация на разузнавателните служби. Това се възприе като индикация, че той иска принцът да запази мястото си. Кризата с Кашоги подтикна също така краля, който беше поверил както изглежда текущите дела на престолонаследника, да умножи дипломатическите контакти, по-специално с Турция и със САЩ. Кралят именно нареди и отстраняването на двамата висши саудитски представители. За анализатора Кристиан Улрихсен от Института Бейкър към Университета Райс в САЩ уволнението на двамата представители е \"възможно най-близкото доближаване до престолонаследника\". Според консултативната компания за оценка на рисковете Юрейжа груп решението за отстраняването на двама представители на приближения кръг на принца цели да покаже действително желание за \"даване на обяснения\", като същевременно принцът бъде отдалечен от убийството. В. \"Вашингтон пост\", на който Кашоги беше сътрудник, написа, че ЦРУ е подслушало разговори на турски представители, доказващи, че журналистът е бил зверски убит от саудитски агенти, които после са разчленили тялото му. ЦРУ отрече обаче да е слушало записи на турски представители. Според \"Ню Йорк таймс\" в случилото се бил замесен саудитски агент, идентифициран от Турция като придружаващ саудитския престолонаследник по време на пътуванията му зад граница. Замесени били и трима други агенти, свързани със саудитските служби за сигурност и високопоставен съдебен лекар, посочва изданието. Турция твърди, че не е споделяла записи от изчезването на саудитския дисидент", "date": "2018.10.21", "title": "Застрашена ли е властта на принц Мохамед след аферата \"Кашоги\""}
{"url": "http://clubz.bg/74755-zaplashva_li_ostavka_valeri_simeonov", "text": "Протестът \"Искаме оставката на Валери Симеонов\" е насрочен за понеделник от 12,30 ч пред Министерския съвет. Отстраняването на вицепремиера Симеонов се иска \"заради системните обиди към членове на обществото и използването на езика на омразата\". \"Група кресливи жени с уж болни деца\" може да \"вземе главата\" на Валери Симеонов Конкретният повод е изказването му пред собствената му телевизия СКАТ, в което квалифицира протеста на майките на деца с увреждания като \"група кресливи жени с уж болни деца\". Валери Симеонов: Знам, че истината боли, не се отказвам от думите си  Симеонов срещу \"Господари на ефира\": Колко души сте изгорили със скалъпени пошли обвинения Това се призовава от организаторите на  . До момента участие в събитието са потвърдили над  5200 души, а  23 000 са заявили интерес.   \n\tНабира сила и онлайн петиция, която настоява за отстраняването на националиста от кабинета. До момента тя е подписана от над 3500 души.    Освен в столицата  се очаква протести за отстраняването на вицепремиера да има в Пловдив и Стара Загора, като те ще започнат от 18 часа. Българите пък в Лондон се събират пред посолството ни във вторник от 19 часа. Валери Симеонов има отворен и още един фронт - в собствената си коалиция. Миналата седмица телевизията на \"Атака\" \"Алфа\" се появи с черен екран с призив да се пита защо няма излъчване правителството, а след това се появиха поредица от надписи, в които Симеонов беше обявен за джендър и човек на Сорос в България. Този взрив дойде след като от НФСБ призоваха БПЦ да признае независимостта на Украинската православна църква. От \"Атака\" в момента са много активни в демонстрация на възмущението си от Симеонов. А новият партньор по \"консерваторски\" дела на Волен Сидеров Николай Бареков даде поредната демонстрация на маниера на общуване сред т.нар. патриотични сили. \"Това не е човек, а изверг и към него трябва да проявим безпощадност. Между убиеца от Русе и този политик разликата само е във властта, която има вторият\", написа Бареков във фейсбук.      Валери Симеонов: Знам, че истината боли, не се отказвам от думите си  Симеонов срещу \"Господари на ефира\": Колко души сте изгорили със скалъпени пошли обвинения", "date": "2018.10.21", "title": "Заплашва ли оставка Валери Симеонов"}
{"url": "http://clubz.bg/74756-kak_e_vyzmojno_nashiqt_car_simeon_i_familiqta_mu_sled_godini_gospodstvane_da_nqmat_sobstvenost", "text": "Нормално е бившият премиер Симеон Сакскобургготски да спечели делото в Страсбург по казуса с царските имоти. Такава прогноза направи в предаването „Тази неделя” по бТВ бившият председател на парламента и бивш служебен премиер Огнян Герджиков. Държавата си взима \"Врана\" от Симеон Сакскобургготски Олимпи Кътев: Не може само Царя да няма собственост в България Според него това би било шамар за българската държава. „Доста дела губим в Страсбург, което не е добър атестат”, заяви той. Симеон Сакскобургготски: Стигам до момента да прелее чашата По думите му след изтичането на двата мандата с участието на НДСВ във властта следващото Народно събрание вместо да направи това, което се очаквало – да издаде реституционния закон за царските имоти, взело решение за мораториум върху тези имоти. \"Един такъв мораториум е абсолютно ограничаване на всякакви правомощия, нищо не може да правят с тези имоти. Това е много сериозно засягане на собствеността – нещо, което е много лош знак навън”, твърди Герджиков. Симеон Сакскобургготски: Посегателствата срещу мен няма да останат незабелязани в чужбина Бившият служебен премиер отрече да е получивал предложение от президента Румен Радев да бъде неговата номинация за конституционен съдия. На въпрос дали би приел, ако такова се появи, Герджиков отговори: „Нека първо се появи, и второ, вероятно няма да приема. Чувствам се много активен, занимавам се с много дейности, с някои от които няма да мога да се занимавам, ако евентуално бих станал конституционен съдия\". Олимпи Кътев: Не може само Царя да няма собственост в България Симеон Сакскобургготски: Стигам до момента да прелее чашата Симеон Сакскобургготски: Посегателствата срещу мен няма да останат незабелязани в чужбина", "date": "2018.10.21", "title": "\"Как е възможно нашият цар Симеон и фамилията му след години господстване да нямат собственост\""}
{"url": "http://clubz.bg/74754-zashto_riana_otkaza_da_pee_na_poluvremeto_na_superboul", "text": "Риана е отказала да изнесе шоуто на полувремето на финала по американски футбол Супербоул на 3 февруари в Атланта, информира US Weekly. В края на септември официално бе обявено, че спектакълът е поверен на групата Maroon 5. Националната футболна лига (НФЛ) на САЩ е отказала да коментира информацията за Риана. Представители на певицата също мълчат до момента. От Би Би Си са отправили запитване, но няма отговор. В САЩ горят екипи на Nike заради реклама със спорна звезда (СНИМКИ) Според US Weekly мегазвездата е отклонила поканата заради скандала с нашумелия и покрай Nike играч Колин Каперник. През 2016 г. то първи започна да коленичи по време на химна преди всеки мач в знак на протест срещу расизма и полицейския произвол над тъмнокожи. През миналата година играчи и цели отбори го последваха масово, а отзвукът стигна до Белия дом. Сега протестират единици, но наскоро Каперник предизвика нова полемика - Nike го включи в кампания по случай 30-годишнината на слогана Just do it. Бившият лидер на \"Сан Франциско Фортинайнърс\" води дело срещу лигата с претенции, че нито един отбор не го ангажира само заради заявената му позиция. Наскоро арбитраж даде ход на процеса против желанието на НФЛ. Как Nike превърна скандална реклама в печеливш бизнес (ВИДЕО) US Weekly пише, че Риана е отхвърлила поканата заради несъгласие с позицията на НФЛ. Така лигата се е насочила към популярната група Maroon 5, която ще забавлява над 70 хиляди зрители на закрития стадион \"Мерцедес Бенц арена\" в Атланта и още стотици милиони пред телевизорите на 3 февруари. Супербоул е най-гледаното и популярно събитие в Америка всяка година с аудитория от над 100 милиона души само отвъд океана. Понякога 20-минутното шоу на почивката бие по рейтинг и самия мач. Гастролирали са най-големите в шоубизнеса, като се почне от Майкъл Джексън, Мадона и Джъстин Тимбърлейк, та се стигне до \"Ролинг Стоунс\" и Пол Макартни. Спектакълът Супербоул в снимки Стадион \"Мерцедес Бенц\" бе открит преди година и е сред най-модерните и скъпи в САЩ, като цената му надхвърля 1,5 млиард долара. Арената притежава атрактивно изглеждащ подвижен покрив. Как Nike превърна скандална реклама в печеливш бизнес (ВИДЕО) Спектакълът Супербоул в снимки", "date": "2018.10.21", "title": "Защо Риана отказа да пее на полувремето на Супербоул"}
{"url": "http://clubz.bg/74758-protest_sreshtu_stroitelstvoto_na_germankata", "text": "Рибарите от Созопол, местни жители и любители на природата се събраха днес сутринта на легендарната скала Германката, за да протестират заради бъдещото строителство там. Хората питат ще има ли свободен достъп до местността, след като се реализират инвестиционните намерения на собственика на парцела, намиращ се в непосредствена близост до Германката – да строи две вили с басейн на около 2000 квадратни метра. Както Клуб Z писа, преди няколко дни собственикът на парцела – столичният ресторантьор Петър Димитров постави заграждения около парцела си и започна строителните дейности. По проект (визата за проектиране е от август 2017 г.) градежът трябва да се разполага на площ от 2108 квадратни метра и включва две вилни сгради и басейн. Плътността на застрояване е 20%, височина – 6,4 метра, кинт 0,4. Територията се води „урбанизирана“. Две вили и басейн кацат на \"Германката\" Тъй като площта не попада в зони по Закона за опазване на околната среда няма нужда от задължителна екологична оценка и оценка на въздействието върху околната среда, посочват от РИОСВ-Бургас в свое решение от март тази година. В същото време обаче Буджака попада в границата на защитена територия по смисъла на едноименния закон. Защитена е местността Колокита, чийто план за управление не забранява строителните дейности. Така че според РИОСВ изграждането на вилите на Димитров там са допустими при спазването на няколко условия – да не се изграждат подпорни стени по-високи от 60 метра, да не се допуска увреждане на скалите, намиращи се на границата на „строителната площадка“ и \"да не се изграждат стълбища или други подобни съоръжения до скалните образувания и Черно море\". Имотът попада и в границите на защитена зона за опазване на дивите птици \"Бакърлъка\" по смисъла на Закона за биологичното разнообразие. И тук екоинспекцията постановява, че „реализацията на инвестиционното предложение е допустима спрямо режима на защитената зона“.  Палатка не може, а хотел върху пясъка може! Протестиращите не оспорват правото на собственост върху земята, получено преди 15 години. Това, което ги интересува обаче е ще се запази ли достъпът до фиордите предвид факта, че общински път по план там не е предвиден. Пред бТВ Костадин Тодоров, представител на собственика даде заявка, че достъп ще има. Но на добра воля.  Друг е въпросът защо свободният достъп на гражданите до държавните обекти, гарантиран по конституция, е казус, оставен на добрата воля на в случая собственика на парцела на Германката. Горанов изразява и съмнение, че с багери се правят археологически проучвания на мястото. Горанов и съмишлениците му са изпратили заявления до областният управител Вълчо Чолаков и до кметството в Созопол, с които задават въпросите си за достъпа до Германката. Отговори все още няма.   Палатка не може, а хотел върху пясъка може!", "date": "2018.10.21", "title": "Протест срещу строителството на Германката"}
{"url": "http://clubz.bg/74751-na_masata_v_kremyl_vinagi_ima_vodka", "text": "На руския книжен пазар излезе енциклопедията “Протоколът на президента на Руската федерация”. Тя е дело на бивши и действащи сътрудници на направление “Държавен протокол”, сътрудничили са и от издателството “Голяма руска енциклопедия”. В 320-страничния труд, включващ и стотици илюстрации, се разкрива какво за наблюдателите остава тайна. Журналисти от агенция ТАСС са подбрали 9 от най-интересните факти от книгата, посветена на тайните на кремълския церемониал. Нито в конституцията на Руската федерация, нито в избирателния закон се съдържа описание на реда за провеждане на церемонията по встъпване в длъжност на държавния глава. Ето защо през последните 25 години по време на церемонията, а и според желанията на президента, бяха внесени някои допълнения и промени. Въпреки това общият ред и смисъл на инаугурацията по същество остана непроменен. Обикновено преди официална визита държавен глава на чужда държава се пита каква кухня предпочита. Ако високият гост има проблеми с определени храни, сътрудници на неговия протокол го съобщават. Приемащата страна прави всичко възможно гостът да се наслаждава на сервираните му блюда. В международната практика е прието да се сервират червени и бели вина. В Кремъл на масата винаги има водка. След произнесените от държавните ръководители тостове започва сервирането на блюдата. Менюто предварително е съгласувано. По правило то е предимно руска кухня, но често включва и блюда от националната кухня на госта. При определянето на менюто домакините се съобразяват с културните и религиозни особености на гостите. Сътрудници на протокола предварително проучват вкусовете и предпочитанията на госта. При подбора на подарък се взимат под внимание националния и религиозен произход на чуждестранния гост, професионалната му биография и ред други подробности. Сътрудниците на протокола подбират подаръците по време на изложения, по каталог, понякога дори в антикварни магазини. Най-важно относно предметите, които президентът на Русия подарява, е те да са произведения на руски майстори и художници. Най-често от името на президента се подаряват картини, гравюри, книги, образци на хладно оръжие, изделия на народното художествено творчество, че даже и салфетки. Отчита се и отношението на госта към президента. Правилно подбраният подарък може да се превърне в залог за установяване и поддържане в бъдеще на такива отношения между лидерите, които да са с неформален и открит характер. С цел да се подчертае високия статус на госта и важността на неговата визита при съпровождането му от летището до резиденцията, а впоследствие и при преминаването по улиците, на него му се полага ескорт от мотоциклетисти. Ако гостът е държавен глава и визитата е държавна, ескортът е от девет мотоциклетисти. Ако посещението е официално – седем. При официално посещение на премиер, ескортът е от петима мотоциклетисти. При работни посещения ескорт не се предвижда. При осъществяване на държавно и официално посещение на чужд президент и премиер като правило е провеждането на церемония по полагане на венец на Гроба на Незнайния воин. В рамките на официалната визита церемонията се провежда преди началото на срещата и на разговорите с президента на Руската федерация. Официалните мероприятия от името на съпругата на президента де факто са неизменни. Среща в Георгиевската зала на Големия кремълски дворец, разглеждане на архитектурни паметници, като църквата “Свети Спас”, кремълската резиденция на руския президент, експозицията в Оръжейната палата, Елмазния фонд на Кремъл. В чест на гостите се поднася и чай от името на първата дама. Като правило на чая се кани и съпругата на посланика на съответната държава в Москва, също съпругата на руския посланик в държавата на госта, както и преводачи. В съответствие с утвърдената програма е възможно разглеждане на забележителности в Москва, посещение в болници, детски градини, музеи и други обществени и учебни заведения. Предвидено е също съпругата на госта държавен глава да участва в официалната част от програмата, примерно на официалния обяд. ( ). От над 20 години е традиция в навечерието на Нова година в Кремълския дворец да се дава прием от името на президента. Канят се представители на органите на държавната власт, видни деятели в областта на руската култура и образованието, лидери на политически обединения, обществени организации, също и представители на средствата за масово осведомяване. Като правило в списъка фигурират над 1000 души. Това е най-неформалният прием, организиран от името на държавния глава. Всички гости се канят заедно със съпругите или съпрузите си. Облеклото трябва да е официално. След официалната част гостите се отправят към банкетната зала на Кремълския дворец. Кой къде ще седне, е негов избор. Така се създава топла и непринудена атмосфера. При задгранични визити на президента на Руската федерация мястото за отсядане, хотел или резиденция, трябва да отговаря на редица изисквания, както от гледна точка на протокола, така и за обезпечаване на максимална сигурност. Хотелът, както и резиденцията, трябва да разполагат с конферентна зала за срещи на руския лидер с чуждестранния му колега, с членове на руската делегация, с представители на медиите, също и за протоколни мероприятия. Трябва да са налице и различни услуги, както и технически възможности – примерно достъп до ресторант, гараж за автомобилите на президенския кортеж за периода на визитата, обезпечение на надеждни канали за свръзки. Важно също е хотелът да се намира близо до местата, където се провеждат основните мероприятия по време на посещението. Церемонията по официални срещи на короновани особи изисква особена подготовка. През февруари 1994 г. в хода на преговорите между руското външно министерство и тогавашния британски премиер Джон Мейджър беше изготвена програма за пребиваването на кралица Елизабет Втора в Русия, включваща близо 50 официални мероприятия. На руската служба “Протокол” беше възложена огромна работа по предотвратяване на протоколни гафове. Отчитайки статуса и възрастта на кралицата, приемащата страна Русия максимално приложи кралския протокол. Преди началото на официалната среща стана малък инцидент. Всички чакаха Елизабет Втора, но кралицата не се появи. Сътрудници на руската служба “Протокол” тръгнаха, за да разберат какво се е случило. Стана ясно, че главната гувернантка на кралицата проспала да ѝ подготви букет. По протокол кралицата не може да се появи без букет. В крайна сметка кралицата се появи и се извини: ", "date": "2018.10.21", "title": "На масата в Кремъл винаги има водка"}
{"url": "http://clubz.bg/74757-balkanite_sklad_za_mrysnite_dizeli", "text": "Мирко е на паркинга на фирмата за коли втора употреба \"S-Auto\" в Белград. Той много добре знае какво търси и какво иска: стар икономичен дизел с ниски разходи по поддръжката. Мирко внимателно следи дискусията в Германия за дизеловите автомобили. Вече е ясно: дизелът си отива Още миналото лято сръбските медии обявиха, че в Сърбия ще пристигнат над 300 000 употребявани автомобили от Германия. Това обаче не се случи, споделя сътрудничката във фирмата \"S-Auto\" Биляна. Ценовият сегмент за нейните клиенти е в долната част на скалата. \"Нашите коли идват от Германия, Франция, Белгия, Холандия и Швейцария. Купуваме ги от застрахователните компании. 20 до 30 процента от автомобилите идват от германския пазар за автомобили втора ръка. Става дума преди всичко за дизелови автомобили с до два кубика двигател, произведени между 2005 и 2008 година. Ние обаче продаваме всякакви коли, както по-стари, така и нови, от евронорма 3 до 5 и 6. В Сърбия могат да се внасят автомобили  с норма евро 3 за изхвърляните газове, произведени след 2000 година, казва председателят на сдружението на сръбските вносители на коли Милош Петрович. \"Ужасяващо е, че през 2017 година в   са внесени 153 000 \"употребявани\" автомобили. Казвам нарочно \"употребявани, защото 80 процента от тях са по-стари от 10 години. През 2016 година бяха внесени 120 000. Ако вземем един период от пет години, излиза, че в Сърбия са дошли 600 000 употребявани автомобили, които Европа не иска. И това ни боли много като представители на модерните технологични продукти. Най-много ни боли от това, че Сърбия се превърна в автомобилно гробище. Думата е грозна, но пасва идеално на ситуацията\", казва той. Еврокомисията: Мръсните дизели не бива да отиват в Източна Европа Голяма част от внесените в  леки коли също идват от Германия. През 2017 година Румъния е внесла от Германия 300 000 автомобила, като 70 процента от тях са с дизелови двигатели. От Италия са внесени 50 000, а от Австрия - 35 000 автомобила втора употреба. Роксана Дима е говорителка на румънската служба за регистрация на МПС в Букурещ. \"Ако в бъдеще в Германия бъдат забранени и дизелите с евро 4, това ще се отрази и на румънския пазар. Голяма част от автомобилите, които отговарят на този стандарт, са дизели. Те съставляват 30 процента от всички МПС в Румъния\", споделя тя. Роксана Дима настоява европейските страни като Германия, които налагат много строги изисквания за отработените газове, да се погрижат тези автомобили да бъдат спрени от движение, за да бъде предотвратен износът им в страните от Източна Европа. \"От гледна точка на сравнително ниската покупателна способност, румънският пазар със сигурност ще бъде залят с автомобили, които не отговарят на германските екологични стандарти. При положение, че тези автомобили продължават да се движат. Още повече, че в Румъния няма никакво покачване на данъците за по-старите и вредящи на околната среда автомобили\", казва Роксана Дима.  също не иска старите автомобили от западните страни, които не отговарят на съвременните стандарти,  да бъдат внасяни в страната. Министърът на екологията Нено Димов предлага автомобилите да бъдат преоборудвани, преди да бъдат изнасяни за България и съседните държави. \"Регионът не бива да са превръща в склад за стари автомобили\", заявява той. Еврокомисията: Мръсните дизели не бива да отиват в Източна Европа", "date": "2018.10.21", "title": "Балканите - склад за \"мръсните\" дизели?"}
{"url": "http://clubz.bg/74746-rusnacite_za_obeshtaniqta_na_putin_za_raj_za_mychenicite_samo_sled_vas", "text": "Преди дни руският президент Владимир Путин обяви, че страната му не се бои от конфликт с други държави, защото руснаците не се страхуват да дадат живота си за родината.  \"Ние всъщност от нищо не се боим. Страна с такава територия, с население, което е готово да даде живота си за Отечеството...\", каза Путин. А освен това при ядрена атака руснаците веднага попадали в рая, допълни той. Но сънародниците му всъщност никак не бързат към такова бъдеще и тъй като уважават по-възрастните (онези на 66 години поне), учтиво им правят път: Само след Вас!, пише Нюз.ру. Путин: Руснаците ще отидат в рая като мъченици при ядрена война Във фейсбук социологът Игор Айдман коментира: \"Негово Високопреосвещенство ни обеща на небето райско блаженство. Утеши отецът родното население - не е беда, че скоро ще умрем, след като ще попаднем в рая. Много известни диктатори (в това число и Хитлер) са имали влечение към смъртта (Танатос по Фройд), агресии и деструкции. При това простото самоунищожение не ги удовлетворявало. Стремяли са се да вземат със себе си на оня свят колкото се може повече други хора и затова са разпалвали самоубийствени войни. Ето и Путин е завладян видимо от Танатос и кани всички нас в клуба на самоубийците-патриоти.\" Публицистът и политик Кирил Шулика написа, че изказването на Путин му е създало усещането, че се е качил на машината на времето. \"Това даже не е от времето на Брежнев, не е от миналия век, а от по-миналия по-скоро. Някаква удивителна архаичност. Тук даже въпросът ти дали си съгласен не стои, това е говорене от миналото.\" Бившият вицепремиер в руското правителство Алфред Кох коментира във фейсбук, че след изказването на Путин, че всички ще умрат като мъченици, в залата се чул смях. Това, според него, може да означава две неща - или присъстващите са приели Путин като клоун и затова се смеят, или просто те са били идиоти.", "date": "2018.10.21", "title": "Руснаците за обещанията на Путин за рай за мъчениците: \"Само след Вас\""}
{"url": "http://clubz.bg/74745-borisov_v_novo_priklyuchenie_v_petrolniq_svqt_pri_shejhovete_v_abu_dabi", "text": "Премиерът Бойко Борисов пристигна в събота вечер на летището в Абу Даби. Премиерът беше посрещнат от правителствена делегация на Обединените арабски емирства.  На слизане от самолета Борисов беше приветстван от министър Очар бин Султан ал Олама, който отговаря за изкуствения интелект.  Официалното посещение на Борисов в ОАЕ е първа визита на това равнище в историята на двустранните отношения с федералната монархия. След ОАЕ Борисов отива в Египет. В рамките на визитата си той ще се срещне с престолонаследника на Абу Даби, както и с вицепрезидента шейх Мохаммед, а в Египет - с президента Абдел Фатах Ас Сиси. В делегацията са още външният министър Екатерина Захариева и финансовият министър Владислав Горанов.  Престолонаследникът на Абу Даби, най-влиятелното от всички емирства в заливната федерация, е шейх Мохамед бин Зайед ал Нахаян. Той е наричан често само с абревиатурата МБЗ и е смятан за един от най-влиятелните лидери в арабския свят днес. Престолонаследникът минава за амбициозен лидер с визия за бъдещето не само на страната, но и на целия регион. Говоренето за катарски инвестиции стигна до АЕЦ \"Козлодуй\" и санирането Хей, Катар, ти роден наш! Смята се, че инвестиционните интереси на Абу Даби в района на Западните Балкани са в земеделие, строителство, военни технологии, авиация и туризъм. Сектори, в които точно България също смята, че има какво да предложи. \n\t Танцът със саби на Бойко Борисов и Симеон в Саудитска Арабия (ВИДЕО) Вторият управленец от ОАЕ, с когото премиерът ни има среща, е управителят на Дубай Мохамед бин Рашид ал Мактум, вицепрезидент на федерацията и премиер на ОАЕ. В края на ноември м.г. Борисов беше на посещение в Саудитска Арабия, където освен със срещи с крал Салман, престолонаследника Мохамед бин Салман, той се включи и в танц със саби. През 2015 г. беше за втори път в Катар, заедно със седем ключови министри. През март т.г. в България на държавна визита беше емирът на Катар - шейх Тамим бин Хамад Ал-Тани. Хей, Катар, ти роден наш! Танцът със саби на Бойко Борисов и Симеон в Саудитска Арабия (ВИДЕО)", "date": "2018.10.21", "title": "Борисов в ново приключение в петролния свят - при шейховете в Абу Даби"}
{"url": "http://clubz.bg/74760-v_chas_pik_protest_na_jiteli_na_shest_stolichni_kvartala_snimki", "text": "Протест блокира днес в час пик няколко от основните пътни артерии на София, в т. ч. подстъпи към столицата. В 17 часа в неделя, когато обикновено софиянци, пътували през уикенда се прибират, граждани от шест столични квартала направиха блокади на Околовръстното шосе и булевардите \"Цариградско шосе\" и \"Самоковско шосе\", съобщава БНР. Недоволството им е заради липсата на канализация, лошите пътища и честото спиране на тока в кварталите Горубляне, Казичене, Кривина, Бусманци, Панчарево и Кокаляне.  За да бъдат чути исканията им, които са поставяни неколкократно, този път протестите са обединени, обясниха организаторите Юлия Бонева, Николай Георгиев и Галина Бел: “Основните искания, които поставяме са свързани с инфраструктурата на квартала. Това е канализацията, транспортната инфраструктура, разписанието на автобусите. Няма връзка с метрото, няма линия по околовръстния път, липсват тротоари. На население, което е приблизително 8000 души в квартала, има само една детска площадка. Токът спира по 10-15 пъти в денонощието“. “Всеки божи дени има прекъсване на тока от 1-2 до 15 пъти. Това е нещо, което ни поставя в положение, в което не можем да живеем нормално. Вторият проблем е, че нямаме канализация“. Осигурени бяха обходни маршрути за водачите в София, за да не се получават задръствания на входовете на столицата. От Пътна полиция обясниха, че са били предложени алтернативни трасета на Околовръстния път, \"Цариградско\" и \"Самоковско шосе\", за да може движението да се осъществява нормално. На тези места имаше и разположени патрули на пътна полиция. Задръствания на блокираните кръстовища не се получиха, тъй като пътните полицаи осигуриха обходни трасета. Протестиращите обаче заявиха, че ще продължат да поставят проблемите си. На фона на мащабните ремонти в центъра на София, това не е първият протест на жителите на тези периферни столични квартали за по-добра инфраструктура. Хората от \"Горубляне\" от години настояват за изграждане на канализация, каквато в момента има само на една главна улица. В останалите части на квартала септичните ями преливат при дъжд и фекалии заливат дворовете. Горублянци искат още да бъдат съборени стари и опасни сгради, да се построят детски площадки и да се изгради по-добра и приветлива улична мрежа. Друг голям проблем са обезщетенията, които не получават, когато част от имотите им се отчуждават за изграждане на улични платна. Повод за един от последните им протести беше и планът на общината да изгради парк в района на квартал \"Младост\", като проблемът с обезщетенията пак излезе наяве. Проблемите на останалите протестиращи квартали са сходни.", "date": "2018.10.21", "title": "В час пик: протест на жители на шест столични квартала (СНИМКИ)"}
{"url": "http://clubz.bg/74752-mestni_izbori_v_polsha_na_fona_na_zadylbochavasht_se_razriv_s_es", "text": "Днес в Полша ще се състои първи кръг на местните избори, на които се очаква управляващата евроскептична партия \"Право и справедливост\" да отбележи нови победи, въпреки че националистичните ѝ изказвания и институционални реформи подхранват задълбочаващ се разрив с Европейския съюз, предаде Ройтерс. Съдът на ЕС нареди на Полша да спре съдебната реформа \"Право и справедливост\" дойде на власт през 2015 г. с комбинация от социални обещания, социален консерватизъм и засилена държавна намеса в икономиката. Въпреки обвиненията за все по-авторитарно управление, отправяни от страната и чужбина, управляващата партия запазва популярността си. Изборите са част от по-голяма борба за бъдещето на ЕВропа в момент, когато Брекзитът и унгарския премиер Виктор Орбан, съюзник на \"Право и справедливост\", разтърсват ЕС, а десните партии печелят из целия континент, отбелязва Ройтерс. Полската управляваща партия е водеща на национално равнище, но контролира относително малък брой общински съвети. Ако успее да спечели нови места, \"Право и справедливост\" ще има по-голям достъп до местно финансиране - фактор, който може да окаже влияние на изборите догодина. Освен това тя би получила по-голям контрол върху училищата и театрите, които са важни елементи в националистическата й програма. Партията се противопоставя на абортите, контрацептивите и инвитро оплождането и иска културата и образованието да бъдат по-консервативни, отбелязва Ройтерс", "date": "2018.10.21", "title": "Местни избори в Полша на фона на задълбочаващ се разрив с ЕС"}
