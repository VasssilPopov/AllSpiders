{"url": "http://clubz.bg/68605-italiq_ima_kabinet_boresht_se_sreshtu_pravilata_na_es", "text": "Джузепе Конте положи днес привечер клетва като премиер на Италия, предаде Ройтерс. Така той оглави първото в Западна Европа правителство, съставено от антисистемни партии и което иска да се противопостави на правилата на ЕС за бюджета и имиграцията. Малко известният 53-годишен преподавател по право бе подкрепен от Движение „5 звезди“, пръкнало се от една протестна мрежа, и дясната Лига, бореща се за драстично намаляване на данъците и увеличаване на държавните социални разходи. Италия се спаси - ще има правителство Кабинетът бе формиран след тримесечни спорове, последвали парламентарните избори на 4 март. Партиите, които преди вота бяха съперници, постигнаха в последния момент снощи споразумение, за да бъдат избегнати нови избори на фона на сривовете на финансовите пазари. В цяла Европа разочарованието на гласоподавателите доведе до поражение на традиционните парти. Това се случи дори в Германия и Франция. За първи път обаче такива партии направиха правителство в голяма страна в Западна Европа. Савона - ябълката на раздора, все пак стана министър Конте не направи коментари пред журналисти след церемонията по заклеването му в президентския дворец в Рим. „Признавам, че съм щастлив“, заяви лидерът на Лигата Матео Салвини. „5 звезди“ и Лигата имат солидно мнозинство в двете камари на парламента. Пред тях правителството трябва да получи вот на доверие в началото на идната седмица, за да се сдобие с необходимите правомощия. В Италия преди 60 години бе подписан основополагащият Римски договор на днешния ЕС. Някога ентусиазирано проевропейски настроените италианци обаче постепенно се разочароваха от Европа, като обвиниха нейните финансови правила за двете десетилетия икономическа стагнация. През последните години недоволството нарасна заради пристигането на италианското крайбрежие на стотици хиляди имигранти от Северна Африка. Това увеличи покрепата за Лигата, който обвини ЕС, че изоставя Италия сама да се справя с наплива. Бъдещето на страната в еврозоната доминираше политическата несигурност прзез изминалата седмица. Президентът Серджо Матарела спря назначаването от коалицията на евроскептика Паоло Савона за министър на икономиката. Това попречи на првия опит накоалицията да формира правителство и доведе до гнева на нейните лидери. По ирония на съдбата след днешната клетва в двореца „Куиринале“ политиците, които по-рано през седмицата искаха импийчмънт за Матарела, ще бъдат заедно с него на коктейла по случай националния празник – Деня на републиката. Финансовите пазари, на които през седмицата бе извършена голяма разпродажба на италиански активи, белязаха растеж през последните два дни. Савона - ябълката на раздора, все пак стана министър", "date": "2018.06.01", "title": "Италия има кабинет, борещ се срещу правилата на ЕС"}
{"url": "http://clubz.bg/68595-roditelite_na_deca_s_uvrejdaniq_s_palatkov_lager_pred_parlamenta_snimki", "text": "На 1 юни родители на деца с увреждания излязоха отново на протест. С напомняне, че денят е посветен на защитата на правата на децата. Те опънаха палатков лагер пред Народното събрание в знак на протест срещу политиките, насочени към хората в неравностойно положение. Черни балони и \"погребение\" на мечтата за реформи (СНИМКИ) Родителите на децата с увреждания обявиха, че ще стоят в палатковия лагер безсрочно, на смени, докато не постигнат желаната промяна. Протестът започна в 11 часа, а участниците бяха тениски с надпис “Системата ни убива”. По традиция носеха черни балони и знамена. Родителите на деца с увреждания настояват за нова система за оценка на увреждането и потребностите на човека, породени вследствие на заболяването. Те искат още финансовата подкрепа да включва месечна издръжка поради увреждане, технически помощни средства, както и лична помощ под формата на подкрепа в дома и на работното място.   Присъстваше и \" \" - това е скелет, който е изпратен със самолет от Холандия, поставен в инвалидна количка. Той също беше в тениска \"Системата ни убива\". Лидерът на БСП Корнелия Нинова се срещна с протестиращите. Тя обеща, че всеки месец ще дарява 600 лв. от заплатата си на едно болно дете или на възрастен човек, който има нужда. Според Нова тв нито един от родителите обаче не поискал парите и така в крайна сметка те ще бъдат дадени на възрастна жена, която отглежда сама внуците си. В началото на миналия месец Нинова поиска заплатите на депутатите да бъдат намалени, но предложението ѝ беше отхвърлено. След това тя обяви, че ще дарява 600 лв. от заплатата си за нуждите на родители на деца с увреждания.  Все по-често родителите на деца с увреждания стават здравни емигранти - напускат България, за да отидат в страни, които им предлагат адекватни здравни и социални услуги. Затова и те често напомнят: \"Проблемът не е в увреждането на децата ни, проблемът е в системата\". Правата на децата с увреждания? Важното е, че Борисов е разплакан Около протеста през април премиерът Бойко Борисов използва случая да съобщи колко е разстроен от репортаж по телевизията за една майка и дъщеря ѝ, които си тръгват от България заради системата, която ги убива. Премиерът обаче реши да се концентрира върху собствените си изживявания и да нареди:  Пак тогава голям скандал избухна между управляващи и опозиция в кулоарите на парламента. Повод за това бе, че охраната не допусна в парламента родители на деца с увреждания заради това, че те носеха тениски с надпис \"Системата ни убива\". От БСП обявиха, че отговорност за това носи зам.-шефът на парламента Емил Христов (ГЕРБ), който замества председателя Цвета Караянчева, и поискаха неговата оставка.  Цветан Цветанов защити Христов с думите, че той първо е трябвало да си довърши заседанието и след това да пусне хората.   Правата на децата с увреждания? Важното е, че Борисов е разплакан", "date": "2018.06.01", "title": "Родителите на деца с увреждания с палатков лагер пред парламента (СНИМКИ)"}
{"url": "http://clubz.bg/68599-kmetyt_na_petrich_sprq_stroitelstvo_na_rupite", "text": "Кметът на Петрич е забранил строителството в защитените зони Натура 2000 \"Рупите\" и \"Рупите-Струмешница\" с аргумента, че все още не е приет Общият устройствен план на общината, съобщи БНР.  Нарушен ли е законът в Рупите? Предстои да бъдат изработени екологични оценки, ще има и обществено обсъждане. До решението на местната власт се стигна след  масово обществено недоволство, породено от намерението за застрояване на терени близо до лечебните минерални извори и комплекса \"Ванга“.  В интервю за БНР Димитър Бръчков, кмет на Петрич, заяви: Д-р Венета Петкова, една от противниците на застрояването в Рупите, приветства решението на местната власт. Според нея случващото се на Рупите не е проблем само на Петричкия регион.", "date": "2018.06.01", "title": "Кметът на Петрич спря строителство на Рупите"}
{"url": "http://clubz.bg/68600-trymp_i_mitata_vsichki_sa_gubeshti", "text": "Вече е факт: САЩ наложиха на ЕС, Мексико и Канада наказателни мита върху стоманата и алуминия. Както се и очакваше, Доналд Тръмп не те огъна пред натиска на доскорошните си търговски партньори. Той игнорира и предложенията на своето собствено Министерство на отбраната и на американската автомобилна индустрия, а това предизвика дълбоко недоумение у много правителства по света. Европейците с основание са ядосани и имат пълното право да наложат ответни мита върху някои американски продукти – от уискито до мотоциклетите „Харли-Дейвидсън\". Но за ЕС, който често пъти има сериозни вътрешни противоречия, никак не е лесно да отговори единодушно, защото 28-те държави-членки обикновено са сдържани и все гледат да угодят всекиму. Никой не вярва истински, че една търговска война може да бъде спечелена. Но в надигналата се дандания без внимание остава фактът, че САЩ имат пълното право да настояват за промени в международните търговски отношения – нищо, че го правят под претекста на някакви интереси, свързани с националната сигурност. Едно изследване на германския икономически институт Ifo наскоро наистина показа, че в търговията между САЩ и Европа има дисбаланси, и че американските вносни мита в общи линии са по-ниски от европейските. Тоест, в аргументацията на Доналд Тръмп има зрънце истина. По други показатели обаче нещата изглеждат съвсем различни. За човек като мен, роден в Детройт, но прекарал вече много години в Европа, става все по-ясно, че и двете страни трябва да свалят напрежението и да започнат да търсят честно и конструктивно решение на проблема. За съжаление, все по-ясно става и друго: САЩ очевидно и занапред възнамеряват да следват тактиката на сплашване и натиск срещу предполагаемо по-слаби партньори – а от американска гледна точка такива са практически всички страни по света. В бизнес-средите Доналд Тръмп открай време е известен със заплахите и със странното си поведение. Но грубите му действия са на път да формират политиката на цялото американско правителство и по този начин, без подбиране, да ликвидират дълголетни партньорски отношения с други страни. Мнозина дълго вярваха, че същината на политиката на Доналд Тръмп е дерегулацията. На първо време това се потвърди от данъчната реформа и отменените ограничения за финансовите пазари, въведени от предшественика му Обама. Но в областта на  международната търговска политика президентът очевидно най-внимателно следи какво става и изобщо не се колебае да третира като малки деца дори шефовете на големи концерни. Ала грохотът от собствената му политика в защита на националните интереси изглежда му пречи да чуе проблемите на същинските жертви на наказателните мита: американските фирми. Те многократно предупреждаваха, че залозите в тази игра на покер са прекалено високи. Сега не им остава нищо друго, освен да се надяват, че наказателните мита са еднократен акт и няма да доведат до истинска търговска война с непредвидим край за всички участници. На Тръмп сигурно му капе мед на душата, когато чете положителните вестникарски статии за опазени работни места в САЩ. Но този факт не означава абсолютно нищо, доколкото неговата непоследователна политика непрекъснато поднася неприятни изненади на фирмите. Защото едно е ясно: ако има нещо, което фирмите да мразят повече от данъците и митата, това е несигурността, която може да убие икономическия растеж. Внезапните промени на работещите глобални производствени вериги принуждават фирмите да търсят други, по-скъпи варианти. Така възникват допълнителни разходи за набавяне на капитали и за самото производство, които в крайна сметка се плащат от клиентите по цял свят. Нека не се лъжем: мита винаги е имало, ще ги има и занапред. Неразбираема е обаче произволността на сегашните мита върху стоманата и алуминия. Според ЕС, тези мита нямат нищо общо със здравия икономически разум, а още по-малко с някакви конструктивни преговори. Самият Тръмп навярно смята, че така по блестящ начин ще убеди своите избиратели в малкото останали индустриални региони в САЩ, че изпълнява обещанието си „Америка преди всичко\". Отвъд всички факти и числа, в момента изглежда, че и двете страни са допуснали грешки и в момента не са в състояние да предложат някакво практическо решение на търговския си спор, което хем подсигурява съхраняването на работните места и честната търговия, хем пък да опазва фасона на съответните политици. Сега европейците смятат на свой ред да наложат наказателни мита и да сезират Световната търговска организация. В отговор Тръмп вероятно ще се запъне още повече. А и всъщност в случая няма никакво значение дали неговото решение е основателно и дали съответства на международното търговско право. Сигурно е едно: Китай е готов да запълни всички възникнали търговски дупки и дори вече потрива ръце. Като равносметка остава едно крайно неприятно чувство, както и дълготрайните вреди за трансатлантическите отношения. САЩ, ЕС и членките на NAFTA Канада и Мексико са водещи сили в световната търговия. И ако искат да останат такива, трябва колкото е възможно по-бързо да сложат на масата за преговори конструктивни предложения и реалистични очаквания. Естествено, ще им трябват и стоманени нерви. Най-важното е обаче да се възстанови доверието, защото без доверие в международната търговска политика светът съвсем скоро ще изглежда доста зле.", "date": "2018.06.01", "title": "Тръмп и митата: всички са губещи"}
{"url": "http://clubz.bg/68603-ludogorec_privleche_trenor_ot_atletiko_madrid", "text": "\"Лудогорец\" направи интересен \"трансфер\", макар и не на футболист, а на треньор - българският шампион привлече Иван Рафаел Диас, който 12 години работеше в \"Атлетико\" (Мадрид) и бе част от щаба на Диего Симеоне. Роденият през 1978 г. кондиционен специалист е трупал опит още в \"Реал\" (Мадрид) и \"Хетафе\". На 16 май Иван Диас спечели Лига Европа с \"дюшекчиите\", които сразиха на финала в Лион \"Олимпик\" (Марсилия) с 3:0. Заедно с привлечения наскоро шотландски кондиционен треньор и специалист по спортни науки Йън Кол, Диас ще се грижи за физическата подготовка на \"Лудогорец\". Иван Диас ще се присъидини към екипа на Димитър Димитров-Херо за началото на лятната подготовка идния понеделник. ", "date": "2018.06.01", "title": "\"Лудогорец\" привлече треньор от \"Атлетико\" (Мадрид)"}
{"url": "http://clubz.bg/68588-sofiq_prajd_film_fest_2018_s_produkcii_ot_bylgariq_sasht_rusiq", "text": "За седма поредна година София Прайд Филм Фест ще излъчва най-добрите филми на ЛГБТИ тематика от целия свят. НДК грейна в подкрепа на София Прайд Прожекциите са част от програмата на предстоящия София Прайд и започват на 2 юни. Всяка вечер до 8-ми в кино Одеон и Дома на киното ще се излъчват филми от България, Израел, Ирландия, САЩ, Тайван, Русия и Румъния. Някои от тях са номинирани и отличени на големи кинофестивали като Берлинале, Сан Себастина, Торонто и Трайбека. За пръв път тази година ще бъдат излъчени и два родни късометражни филма. е първият ЛГБТ филм, подкрепен от българския Национален филмов център, и селектиран от над 500 проекта за развитие на Berlinale Short Film Station през 2016 г. Режисьор, сценарист, оператор и актьор е Стефан Ганов.  пък е носител на наградата Jameson от София Филм Фест 2018. Слава Дойчева също е режисьор, сценарист и актриса в собствения си филм. Отново за първи път, в рамките на фестивала, ще се проведе и работилница за късометражни сценарии от балканския регион. Избрани са 11 проекта на обещаващи млади режисьори от България, Гърция, Румъния, Турция и Сърбия, които ще се състезават за награден фонд от 2500 евро. Тази инициатива е първа по рода си не само за Балканите, но и за Европа. През остатъкa от месец юни в кино Одеон ще бъде представена панорама на ирландското ЛГБТ кино от последните три години. Ето и пълната програма на София Прайд Филм Фест 2018. Повече може да научите на   ", "date": "2018.06.01", "title": "София Прайд Филм Фест 2018 - с продукции от България, САЩ, Русия"}
{"url": "http://clubz.bg/68581-sypernik_nomer_1_na_erdogan_agitira_zaedno_s_karadajy_v_kyrdjali", "text": "Кандидантът за президент на Турция от основната опозиционна Републиканска народна партия Мухарем Индже се срещна с турски граждани в Кърджали снощи. Повод за посещението му беше благотворителна вечеря Ифтар, която Кърджали дава заедно с турските общини Одрин и Силиври. Той бе придружен от лидера на ДПС Мустафа Карадайъ, с когото произнесоха речи пред потенциалните избиратели на Индже - български турци с двойно гражданство, които имат право да гласуват на изборите на 24 юни. Желязната лейди, учителят и затворникът - кой се осмели да застане срещу Ердоган? Бившият учител по физика и настоящ депутат Мухарем Индже бе издигнат в последния момент за кандидат за президент от най-голямата опозиционна партия в южната ни съседка. Дългогодишният депутат от района на Ялова, северозападна Турция, близо до Мраморно море, е известен като един от най-енергичните говорители на опозицията в парламента. Той обеща, че ще бъде  . Турски издания го определят като \"умерено консервативен“. Социолозите му дават до 25% от гласовете на първи тур. Индже отпътува от Кърджали късно в четвъртък вечерта, за да участва в голям предизобрен митинг в Бурса.", "date": "2018.06.01", "title": "Съперник номер 1 на Ердоган агитира заедно с Карадайъ в Кърджали"}
{"url": "http://clubz.bg/68584-sprete_licemerieto_otkajete_sreshtata_na_vyrha_na_g_7", "text": "Каква случайност. С въведените търговски мита и с политиката си спрямо Иран Доналд Тръмп е на път да взриви западния съюз. И ето идната седмица  трябва да се проведе срещата на върха на Г-7 в Канада (на 8 и 9 юни – б. р.). Това е клубът, в който от 70-те години на миналия век седемте водещи индустриални държави обсъждат общи цели, но и проблеми. Естествено участва и Америка, както също Германия, Франция и Великобритания. Хелмут Шмит (бивш германски канцлер – б. р.) беше сред съучредителите. По принцип срещите на върха на Г-7 се провеждат, за да се демострира сплотеността на Запада. На света трябва да се покаже, че въпреки всичките спорове тя съществува. Лидерите позират пред красиви кулиси, след това се появяват умилителни снимки. Време е да се сложи ксрай на това лицемерие. С търговската си политика и решението си по ядрената сделка с Иран Доналд Тръмп демонстрира, че западният съюз му е безразличен. Европейците и канадците трябва ясно да го изрекат. Не е достатъчно да се изразява само «съжаление» за агресивната политика на Тръмп. Като протест срещу Тръмп и цялото му правителство отказване на срещата на върха на Г-7 би било важно послание предимно по адрес на президента на САЩ, но също така и за  онази част от Америка, която подкрепя безогледната му политика. Аргументите на Ангела Меркел и на нейните съветници са, че с американците трябвало да се говори и диалогът да не се прекъсва. Само така можело нещата да се задвижат. Но досега подобно поведение не доведе до нищо. То е от полза единствено за Тръмп. Той отново ще използва Г-7 за своето еднолично шоу. Пред публиката президентът на САЩ може да се инсценира като този, който дава на другите заповеди, като шефа на ринга. Той ще изслуша какво имат да му кажат Ангела Меркел, Еманюел Макрон и другите \"съюзници\". Може би ще демострира и известна любезност. И накрая отново ще реши така, както иска. Ще е така, както и при всички останали срещи с европейци през последните месеци. Европейците и канадците трябва да ни спестят този смешен театър, това унижение. Те не бива повече да допускат да се злоупотребава с тях, превръщайки ги в невзрачни фигури от миманса на популистките инсценировки на Тръмп. И защо трябва да се ходи на среща, по време на която истината се игнорира? Каква е ползата на открита сцена да те водят за носа? Тръмп , неговите съветници, също и привържениците му непрестанно повтарят колко важен за тях бил съюзът с Европа и други държави. Най-късно от тази седмица ние знаем: това е кухо бърборене. \n\tАко действително е така, както американците твърдят, трябва наистина да имат подход към партньорите си. Едва тогава разговорите ще имат смисъл. «Приятелството» не е да заплашваш и наказваш, за да наложиш другиму собствената си воля. Големи срещи на върха, държавни посещения, преговори – всичко това е от полза, когато и двете страни наистина са готови за диалог и преди всичко за компромиси. В противен случай трябва да се натисне копчето за пауза.", "date": "2018.06.01", "title": "Спрете лицемерието, откажете срещата на върха на Г-7!"}
{"url": "http://clubz.bg/68589-za_edin_tyrg_i_edin_mnogo_specialen_dron", "text": "Една странна обществена поръчка на Министерство на туризма предизвика дискусии и коментари в социалните мрежи - е ли е направена тя за предизвестен победител. Става въпрос за търга, обявен от ведомството на Николина Ангелкова, за заснемане с дрон на 180 плажа. Стойността му е 49 200 лева с ДДС. Но въпросителните не са толкова за цената, колкото за техническите параметри, на които дронът трябва да отговаря. Ако се съди по описаното от министерството, то плажовете трябва да се снимат през зимата, при минусови температури. Процедурата е стартирала на 22 май с краен срок 30-и. На 31-и обаче ведомството на Ангелкова решава да удължи срока, тъй като са получени по-малко от три оферти. Очаква се офертите да бъдат отворени на 5 юни. В случай че участник посочи над обявената от МТ цена, ще бъде отстранен, показва още  . Предметът на поръчката е \"Изготвяне на актуален фотографски материал за морските плажове отдадени под наем или предоставени на концесия\". Обхваща 180 плажа, а срокът за изпълнение е 30 дни. Критериите са изпълнителят да изготви \"висококачествени снимки от заснетите морски плажове на хартия и на електронен носител\". Снимките трябва да бъдат оформени в портфолио. Изисква се \"максимална резолюция, яркост и четливост, представящи  \". Произведените материали трябва да са снимани с професионална техника и от професионални оператори.  Прокуратурата прати Ангелкова да брои чадърите на плажа Тук идва моментът с техническите параметри, на които трябва да отговаря техниката. Дискусионните са два:  и  Недоумяват и защо й е на министърката, ако целта, както се посочва в поръчката, е да се даде актуалната картина за състоянието на морските плажове през активния летен сезон, дронът да е оборудван със самоподгряващи се батерии. Всяка пета обществена поръчка - с процедурни нарушения При така зададените странни параметри, вероятно търгът се прави за една точно определена фирма, близка до известна публична личност на длъжност в администрацията, казват в заключение. Клуб Z умишлено няма да посочи името на фирмата на този етап. Има и още един проблем. Целта на Ангелкова е да се заснеме действителното състояние на плажната ивица - има ли промени на съществуващите плажове и новопоявили се такива. Въпреки че участниците в поръчката ще бъдат задължени да не разпространяват събрания снимков материал, а авторските права върху него да остават за Министерството на туризма,  Кой ще спечели търга, предстои да видим след 5 юни. Всяка пета обществена поръчка - с процедурни нарушения", "date": "2018.06.01", "title": "За един търг и един много специален дрон"}
{"url": "http://clubz.bg/68597-opravdavajki_se_s_gdpr_instituciite_slagat_grif_sekretno_na_vsichko", "text": "В разрез с неотменимия принцип за публичност на правораздаването държавните институции започнаха да крият изключително важна информация от обществен интерес. Вече са секретни имената на проверявани, разследвани, обвиняеми и подсъдими. Тайна са и някои осъдени, което е пълен абсурд и погазване на правото на информация на гражданите. Оправданието за всичко това е Общият европейски регламент за защита на личните данни (GDPR), който не изисква нищо такова, пише в. \" \". Готови ли сме да защитаваме личните данни? Или да платим 40 милиона лева Съобщенията за внесени обвинителни актове и повдигнати обвинения от прокуратурата вече идват дори без инициали, като и селищата са обозначени само с една буква. Най-фрапантен е случаят със задържания преди два дни за убийство мъж в хасковското село Козлец, който в четвъртък беше обвинен от прокуратурата, а съобщението дойде засекретено, като селото е с инициал, а обвиняемият е описан като български гражданин, застрелял други двама български граждани - всъщност съпругата си и съседа си.  Абсурдно е и съобщението за внесения в съда обвинителен акт срещу бившия директор на НДК Мирослав Боршош. В него също няма инициали, но обвиняемите се разпознават, понеже са посочени като длъжностни лица от НДК. Прокуратурата обвини Боршош за коли, пиар и милиони Спецпрокуратурата отказа да съобщи кои са обвиняемите за участие в престъпна група за наркотици с обяснението, че това е забранено от Закона за защита на личните данни, което не е вярно. Ако продължи така, прокуратурата скоро ще съобщава само, че един човек е обвинен за едно нещо. От пресцентъра й обясниха пред \"Сега\", че няма общи правила за съобщенията, а всяко се пуска така, както реши наблюдаващият прокурор.  Прокуратурата си съперничи по абсурдност с новата антикорупционна комисия КПКОНПИ. В решението си за земеделския министър Румен Порожанов не бяха споменати нито името му, нито длъжността му. Вместо тях са сложени звездички, а гражданите могат да се ориентират за кой министър става дума само по косвени описания, например датата, на която е избран от парламента.  Съдебната администрация отказва да съобщи имена на подсъдими, но кани желаещите да разберат кои са в съдебната зала. Софийският градски съд вече премахна от електронното си деловодство опцията да се търси по име на страна по дело. Сега конкретен съдебен казус може да се открие само ако търсещият знае вида на делото и номера му. Прессъобщенията за влезли в сила присъди също вече се пращат с инициали от Върховния касационен съд.  Седем мита за GDPR Общият европейски регламент изобщо не налага такива ограничения и всичко това е цензура, налагана от държавните институции. Журналистиката и медиите са изключени от регламента, ограниченията не се отнасят и за държавните органи, които събират и използват лични данни по силата на закон. Точно такива са полицията, прокуратурата и съдът. Освен това в регламента се казва, че общественият интерес е изключително важен.  Асоциацията на европейските журналисти (АЕЖ) критикува ограниченията за достъп до публичните регистри, включително и от публикуваните онлайн съдебни актове. \"Под претекст че са лични данни, от съдебни актове се заличават не само наименования на юридически лица - търговци, неправителствени организации, но дори (какъвто е случаят с Върховния административен съд) и наименования на държавни учреждения. Предложените промени в закона за личните данни ще задълбочат тази негативна тенденция\", предупреждават от асоциацията.  Тя алармира, че ако проектът на МВР, с който уж ще се въведе европейският регламент в нашето право, бъде приет, ще има лов на вещици спрямо журналистите. Те ще бъдат принудени да разкриват източниците си на информация, ако Комисията за защита на личните данни поиска това от тях.  Прокуратурата обвини Боршош за коли, пиар и милиони Седем мита за GDPR", "date": "2018.06.01", "title": "Оправдавайки се с GDPR, институциите слагат гриф \"секретно\" на всичко"}
{"url": "http://clubz.bg/68592-severna_irlandiq_sys_specstatut_sled_brexit", "text": "Британското правителство обмисля да даде на Северна Ирландия специален статут след Brexit, за да може провинцията да търгува свободно както с Европейския съюз, така и с Великобритания след напускането й на ЕС, предвидено за март 2019 г. Агенция Reuters съобщи новината, като се позова на източник от британското правителство, пожелал анонимност.  Първият бюджет на ЕС след Brexit: €1.279 трилиона, повече за иновации и сигурност Идеята, която се обсъжда в правителството, е създаването на 16-километрова буферна зона за търговия по границата между Северна Ирландия и Република Ирландия за местните производители, например фермите за мляко и млечни продукти. Според правителствения източник това е една от обсъжданите идеи, която може и да не е сред тези, които ще бъдат представени на Брюксел.  Лондон се опитва да намери начин да предотврати ескалация на напрежение между Северна Ирландия, която е в състава на Обединеното кралство, и Република Ирландия, когато физическата граница между двете отново бъде съживена след Brexit. Сметката за Brexit може да надхвърли €40 млрд. Хрумването за двойната регулаторна система дошло от Лихтенщайн, който едновременно оперира както швейцарските, така и режимите на свързаното с ЕС Европейско икономическо пространство. От британския департамент за Brexit заявиха, че вече са предложили \"две жизнеспособни бъдещи митнически споразумения\" и не коментираха новото предложение. Известните досега предложения съдържат идеи за облекчаване на граничния трафик и създаване на ново \"митническо партньорство\" с ЕС. Reuters отбелязва, че на плановете най-вероятно ще се противопостави Северноирландската партия и Демократическата юнионистка партия, които поддържат позицията на британския премиер Тереза Мей. И двете политически сили заявиха, че няма да приемат никакви споразумения в рамките на Brexit, които биха наложили на Северна Ирландия различни от останалите части на Обединеното кралство правила.  Нека Лондон позволи на Шотландия и Северна Ирландия да останат в ЕС По-рано за възможността за създававе на специална зона на границата със Северна Ирландия и специален статут съобщи вестник The Sun. Според изданието британският министър за Brexit Дейвид Дейвид е разработил план, който предвижда Северна Ирландия да се намира в зона с двойно законодателство - и това ще позволи на регион да търгува свободно както с Великобритания, така и с ЕС. Говорител на министерството на външните работи на Ирландия отказа да коментира конкретно предложението, но призова Великобритания да се ангажира по-подробно с ЕС по намирането на решение за границата, включително опция, която ще задържи Северна Ирландия в митническия съюз на ЕС. И Великобритания, и ЕС искат да запазят свободното движение на хора и стоки през границите на влизащата в състава на кралството Северна Ирландия и независимата Република Ирландия.  Излизането на Великобритания от ЕС е предвидено за 29 март 2019 г., а преходният период приключва в края на 2020 г. Brexit предвижда два варианта. При митническото партньорство Великобритания може да събира мита за стоките, влизащи в страната от името на ЕС. При втората идея, за рационализирано митническо споразумение, търговци от предварително одобрен списък ще могат да пресичат свободно границите с помощта на автоматизирана технология. Сметката за Brexit може да надхвърли €40 млрд. Нека Лондон позволи на Шотландия и Северна Ирландия да останат в ЕС", "date": "2018.06.01", "title": "Северна Ирландия със спецстатут след Brexit"}
{"url": "http://clubz.bg/68586-lyubimiqt_rejisor_na_putin_obqsni_proizhoda_na_bogatstvoto_si", "text": "Известният руски режисьор Никита Михалков, известен още като \"любимия режисьор на Путин\", обясни публично как е успял да заработи 529 милиона рубли (около 7.3 милиона евро) за 2017 г. Никита Михалков иска министерство да пази децата от лъжите на Запада \"Аз работя от 12-годишен, тоест над 60 години вече. За моите майсторски класове в чужбина получавам между 20 000 и 35 хиляди долара. Аз съм наследник на Суриков (Василий Суриков - прочут руски художник, б.р.) и Кончаловски (Пьотр Кончаловски, съветски живописец, академик - б.р.), чиито картини струват милиони. Снимал съм се в повече от 50 филма и аз съм снимал повече от 15 ленти като режисьор. Наградите на най-престижните фестивали, в т.ч. и \"Оскар\" (Михалков получава Оскар за най-добър чуждестранен филм за \"Изпепелени от слънцето\" - б.р.) са по рафтовете в кабинета ми\", заяви Михалков. Никита Михалков: Еднополовите бракове са предвестник на световна катастрофа Режисьорът заяви, че има мениджър за финансите си, който \"талантливо и професионално работи с ценни книжа, инвестирайки парите в изгодни проекти и доходоносни предприятия\". Тази седмица стана ясно, че през 2017 г. режисьорът е заработвал около 1.5 милиона рубли на ден - около 20674 евро. Той притежава също така 89 поземлени имота, 6 жилища, 6 апартамента, 11 сгради, които не са жилищни, хеликоптер и трактор. Никита Михалков: Еднополовите бракове са предвестник на световна катастрофа", "date": "2018.06.01", "title": "Любимият режисьор на Путин обясни произхода на богатството си"}
{"url": "http://clubz.bg/68572-sasht_moje_da_priznaqt_golanskite_vyzvisheniq_kato_chast_ot_izrael", "text": "Първо Йерусалим, а после и Голан? Според някои непотвърдени информации, САЩ биха могли да признаят суверенитета на израелската държава над Голанските възвишения, които през 1967 бяха окупирани от Израел, а през 1981 - и анексирани. Това обяви израелският министър на разузнаването Израел Кац в интервю за Ройтерс през миналата седмица. Вероятността това да се случи, според него, била голяма. Решението на САЩ можело да бъде взето в обозримо време - \"след повече или по-малко месеци\". Бъдещето на окупираните Голански възвишения действително е било споменато в американския Конгрес. Според израелското радио \"Аруц Шева\", в средата на май републиканският депутат Рон де Сантис е заявил, че Голанските възвишения били \"неотменима съставна част\" от Израел. Поради тази причина за Израел било от решаващо значение да задържи тази стратегически важна област, намираща се северно от Галилейско море. \"Аруц Шева\" цитира и тези думи на републиканския конгресмен: Подобна стъпка от страна на САЩ би означавала коренна промяна на досегашната позиция на Вашингтон по този въпрос. До момента американците не признаваха Голанските възвишения за съставна част на Израел. Същата позиция заема и германското правителство. \"Никоя държава няма правото да си присвоява чужда територия против волята на засегнатите държави – това гласи един от основните принципи в международното право и особено в Хартата на ООН\", заяви през 2016 говорител на германското външно министерство. \"Един велик ден за Израел\" (ОБЗОР, СНИМКИ) Още през 1981 година Съветът за сигурност на ООН обяви в своя резолюция израелската анексия на част от Голанските възвишения за незаконна от гледна точка на международното право. Израел пое контрола над част от Голанските възвишения по време на т.нар. Шестдневната война от 1967. Тогава се стигна до ескалация на напрежението между Израел и неговите съседи. Още в предходните години съществуваха спорове между Израел и Йордания за ползването на водата от река Йордан; а създадената през 1959 година Организация за освобождение на Палестина (ООП) започна да атакува Израел с оръжие от територията на съседните Йордания, Сирия и от ивицата Газа. През пролетта на 1967 египетският президент Гамал Абдел Насър нахлу с войски на Синайския полуостров и блокира Залива Акаба – единствения излаз на Израел на Червено море. Реакцията на Израел не закъсня – той атакува Египет, Сирия и Йордания и само за броени дни превзе ивицата Газа, Синайския полуостров, Западния бряг на река Йордан с Източен Йерусалим и Голанските възвишения. Още по време на бойните действия Израел започна да прогонва живеещите в региона на Голанските възвишения араби. Израелският писател Амос Ос, който по онова време участва в сраженията като войник, пише, че е бил изненадан от готовността на много от неговите сънародници да анексират превзетите земи. Очакванията на Ос се оказаха оправдани: след окупацията конфликтът със съседните държави се задълбочи още повече. През 1981 година Израел анексира въпросната област. Еврейската държава оправдава тази стъпка с военно-стратегическото значение на областта. От високите над 2000 метра планински върхове лесно може да се наблюдава и контролира Югоизточен Ливан, както и Югозападна Сирия – т.е. тъкмо онези територии, от които по времето на Шестдневната война Израел е бил постоянно атакуван. Контролът над река Йордан също играе важна роля за еврейската държава. Сирия пък същевременно продължава да гледа на анексираните Голански възвишения като на законна част от своята територия. Обединените нации контролират един отрязък земя между окупираната от Израел част от Голанските възвишения и другата част, която се владее от Сирия. В началото на новото хилядолетие Израел изяви готовност да върне на Сирия Голанските възвишения. Но когато през 2011 там избухна въстание, което постепенно прерасна в открита война, Израел промени решението си.  В хода на войната правителството в Дамаск загуби контрола над обширни части от сирийската територия. В Голан първоначално нахлуха джихадистки групировки. През август 2014 те задържаха редица войници от разположените по тези места мироопазващи сили на ООН, които няколко дни по-късно все пак бяха пуснати на свобода. През последните месеци обаче по същите места нахлуха бойци на ливанската Хизбула. Твърди се, че те многократно са пресичали и границата към анексираните от Израел територии. Ако подкрепяните с милионни суми и оръжия от Иран милиции успеят да се задържат в региона на Голанските възвишения, това би представлявало огромна заплаха за Израел. Израелски експерти по въпросите на националната отбрана смятат, че присъствието на Хизбула и в останалата част от сирийската държавна територия също представлява огромна заплаха за еврейската държава. През последните седмици и месеци Израел многократно атакува военни укрепления на Хизбула и се опита да блокира пратки на оръжия, които по всяка вероятност са били предназначени за нейните бойци в Сирия. Ако САЩ действително признаят анексираните от Израел части от Голанските възвишения като израелска територия, това несъмнено ще предизвика огромно недоволство сред част от арабския свят – сравнимо с онова недоволство, което предизвика решението на Белия дом да признае Йерусалим за израелска столица.", "date": "2018.06.01", "title": "САЩ може да признаят Голанските възвишения като част от Израел?"}
{"url": "http://clubz.bg/68593-dva_lyva_dva_tigyra_i_qguar_izbqgaha_ot_zoopark_v_germaniq", "text": "Опасни хищници успяха да избягат от зоологическата градина в град Люнебах, федерална провинция Ренания-Пфалц, съобщиха германските медии. Според местната телевизия Ес Ве Ер на свобода са най-малко пет хищника – два лъва, два тигъра и един ягуар. Опит да напусне зоопарка е направила и мечка, но е била убита. Населението на Люнебах и околностите е предупредено да проявява завишено внимание. Ако не се налага, хората да не напускат жилищата си. Ако някой забележи хищник или друго животно, веднага да попаде сигнал в полицията. Как се е стигнало до бягството на хищниците? През последните дни в Централна и Южна Германия се изсипват поройни дъждове. Водите отнесоха къщи и автомобили. Наводнен е бил и целият зоопарк в Люнебах. Поради обилните валежи река е излязла от коритото си, заляла е и зоологическата градина. Така са били подкопани загражденията. Това е създало възможност животни, сред които и хищници, да се окажат на свобода. В момента се издирват и останалите избягали животни, много от които от редки видове. Те не са опасни, но трябва да бъдат върнати в зоологическата градина.  В операцията по издирването на хищниците и останалите обитатели на зоопарка участват стотици униформени и пожарникари. Люнебах, където се намира зоологическата градина «Айфел», е разположен в западната част на федералната провинция «Ренания-Пфалц» и е на 50 км въздушна линия северно от град Трир. На сайта си зоопаркът привлича посетители с реклама на хищници като изключителна атракция за деца и възрастни. В зоопарка с обща площ от 300 декара се грижат за 60 екзотични животински видове, сред които сибирски тигри и африкански  лъвове. Зоопаркът, който е открит през 1972 г. е частен.", "date": "2018.06.01", "title": "Два лъва, два тигъра и ягуар избягаха от зоопарк в Германия"}
{"url": "http://clubz.bg/68575-makron_nalojenite_ot_sasht_mita_sa_nezakonni", "text": "Френският президент Еманюел Макрон определи новите мита, въведени от САЩ, като \"незаконни\" в телефонен разговор с американския си колега Доналд Тръмп и заяви, че  . Икономическият министър Брюно Льо Мер пък каза, че Франция отказва да преговаря със САЩ \"под натиск\".  Днес в сила влизат обявените от САЩ вчера мита от 25% върху вноса на стомана и 10% върху вноса на алуминий от Европейския съюз, Канада и Мексико. Първоначално те не бяха включени в списъка със страните, на които САЩ наложиха мита през март за вноса на метали, но вчера Вашингтон обяви, че това ще стане факт от полунощ на 1 юни. Финално: САЩ удариха с мита стоманата и алуминия от ЕС ЕС ще реагира твърдо, но и интелигентно на \"погрешното\" и \"незаконно\" решение на САЩ да превърнат в реалност заплахата за налагане на мита върху стоманата и алуминия, заяви германският финансов министър Олаф Шолц, цитиран от ДПА.  Еврокомисията внася иск срещу САЩ в Световната търговска организация Вчера Европейската комисия обяви, че ще внесе иск срещу САЩ в Световната търговска организация (СТО). Институцията е внесла на 18 май в СТО и списък със стоки, изнасяни от САЩ в ЕС, които може да започне да обмитява. Списъкът може да бъде задействан месец след заявяването му, се твърди в изявление, цитирано от БТА. Списъкът е бил подготвен още преди няколко месеца в отговор на възможността САЩ да въведат мита за европейския внос на стомана и алуминий. ЕК не дава подробности за стоките, чието обмитяване предстои. Европейските мита обаче ще съответстват на щетите, нанесени от САЩ и могат да влязат в сила на 18 юни. Правителствата на Германия и Франция излязоха с обща декларация, в която подкрепиха предложените от ЕС контрамерки срещу американските мита и заявиха, че ще работят в тясно сътрудничество за тяхното прилагане. ЕК уточни, че решението на САЩ ощетява ЕС с 6,4 милиарда евро според данните за миналогодишния износ. Макрон и Меркел: Без американски мита за европейските стоки Министърът на международната търговия на Великобритания Лиъм Фокс определи ставките като \"пълен абсурд\". Новината предизвика вълна и от членове на ръководни постове в Републиканската партия на президента на САЩ Доналд Тръмп.  Републиканецът Пол Райън, който е председател на Камарата на представителите в Конгреса на САЩ също осъди митата, заявявайки пред американските медии, че \"има по-добри начини да бъдат подпомогнати трудещите се и потребителите\". Вчера стана ясно, Канада ще наложи наказателни мита на стойност 12,8 милиарда щатски долара върху вноса на редица стоки от САЩ в отговор на обявеното вчера решение на САЩ. Ставките влизат в сила от 1 юли и ще останат в сила докато САЩ не отменят техните мита. Сред стоките, които ще бъдат обложени, са  Отава също въвежда две различни митнически тарифи - една от 25% , и друга от 10%. В първата, с по-високите мита, влизат главно промишлените стоки, а във втората - хранителни продукти, напитки и потребителски стоки. Мерките ще се прилагат само към стоки, произведени в САЩ.  Мексиканското правителство също обяви контрамерки срещу САЩ. Мексико ще въведе реципрочни мерки за различни продукти, сред които са някои видове стомана, плодове и сирена, обяви в комюнике министерството на икономиката. Тези мерки ще останат в сила, докато американското правителство не премахне наложените мита. Еврокомисията внася иск срещу САЩ в Световната търговска организация Макрон и Меркел: Без американски мита за европейските стоки", "date": "2018.06.01", "title": "Макрон: Наложените от САЩ мита са незаконни"}
{"url": "http://clubz.bg/68573-db_pravitelstvoto_nezabavno_da_kandidatstva_za_bankoviq_syyuz", "text": "От \"Демократична България\" призоваха с декларация \"правителството да предприеме незабавни мерки за кандидатстване в Банковия съюз\". Оттам напомнят, че веднага след фалита на КТБ през 2014 година, всички парламентарни партии, включително сега управляващите, заявиха при президента, че приемането на България в единния банков съюз, е приоритет. \"Демократична България\" на изпращане: Борисов - васал на Путин Освен по-независимия надзор, допълващ този на БНБ, и осигуряването на по-гъвкави и мощни инструменти за посрещане на неизбежните в живота кризисни моменти, , както и по-големи от днешните възможности за интегриране в общото стопанско пространство на Европейския съюз и оттам по-бързо от сегашното сближаване в стандарта на живот, посочват още от движението. Допълват, че присъединяването на България към Банковия съюз няма никаква връзка с присъединяването към еврозоната, която е друг ключов приоритет за страната. И двата приоритета са изключително важни. \"Демократична България\": Подкрепяме Западните Балкани, а България изостава и от тях \"Убедени сме, че бързата интеграция на България в Банковия съюз  . Подчертаваме, в отговор на някои опити да се всяват съмнения и страхове, че членството в Банковия съюз гарантира на страната, както още едно ниво на високо професионален и достоверно независим и навременен надзор върху структуроопределящите банки в България, така и неразривно свързания с него достъп на страната до вече съществуващия единен механизъм за преструктуриране, т.е. за институционална и финансова подкрепа за разрешаване и преодоляване на кризисни ситуации. Същевременно възможностите да се заобикалят правила безнаказано, както и възможностите на някои бюрократи да имат безконтролно усмотрение, чрез което да прокарват политически натиск в банковата система, ще бъдат съществено намалени. Намираме всичко това за желателно и в интерес на българите. Призоваваме всички партии да настояват за влизането на България в Банковия съюз и да заявят ясна позиция по този ключов за страната ни въпрос\", настояват от ДБ. \"Демократична България\": Подкрепяме Западните Балкани, а България изостава и от тях", "date": "2018.06.01", "title": "ДБ: Правителството незабавно да кандидатства за Банковия съюз"}
{"url": "http://clubz.bg/68576-tomislav_donchev_napomni_che_i_bryuksel_ima_dumata_za_novo_gazovo_trase", "text": "За да бъде доведен докрай проектът за ново газово трасе, има работа, която трябва да се свърши с Европейската комисия. Това стана ясно от изявление пред журналисти в парламента на вицепремиера Томислав Дончев, който коментира евентуално отклонение на \"Турски поток\" към България. За тази опция се разбра при посещението на българския премиер Бойко Борисов в Москва на 30 май. Борисов получи уверение за подобна опция, за която има съгласието на Анкара, но финансирането на проекта, както се разбра, ще е грижа на България.  Газ има. Пари нЕма. Няма и тромпети за Борисов Изграждането на втората тръба на \"Турски поток\" в момента е спряно. По нея, както и по първата, ще текат 15.75 млрд. куб. м газ.    Бойко Борисов моли Москва за газово кранче от Турция Дончев уточни, че на срещата между премиера Бойко Борисов и руския президент Владимир Путин е била изразена ясна позиция на руската страна, че това е възможно, предпочитано трасе. Оттук нататък, за да се случи, е необходимо да се свърши много работа на техническо ниво, каза Дончев. \"На първо място от министрите на енергетиката, основните разговори обаче са във формат газови дружества  - \"Газпром\" и \"Булгартрансгаз\". За да се доведе докрай, има работа, която трябва да се свърши и с Европейската комисия\", посочи той. По думите му има много въпроси, които трябва да бъдат изчистени в разговорите с Европейската комисия - на първо място такива, които са свързани с европейското законодателство. Проектът \"Южен поток\" беше спрян през 2014 г. именно поради факта, че не отговаряше на изискванията на Третия енергиен пакет на ЕС. Руската позиция е, че евентуален нов тръбопровод изисква гаранции от Брюксел. Освен това засега не е ясно дали подобно отклонение от \"Турски поток\" към България ще е само заради бъдещия хъб \"Балкан\" или ще е газопровод, който ще продължи към Сърбия. Първанов за руския газ: Няма да са 63 млрд. куб. м, но и 15 пак е нещо \"Да предположим, че руска тръба стигне до България, оттук нататък има много възможни хипотези - транзит, търговия, каква част от газа е за транзит, каква е за търговия. Тук има различни виждания. Те имат икономически, технически и политически нюанси\", каза Дончев.  Газ има. Пари нЕма. Няма и тромпети за Борисов По повод думите на говорителя на Кремъл Дмитрий Песков, че Русия и България проявяват интерес към развитие на проекта \"Турски поток\" в посока България, но при преговорите между руския президент и българския премиер не са постигнати конкретни договорености, Дончев също уточни: Бойко Борисов моли Москва за газово кранче от Турция Първанов за руския газ: Няма да са 63 млрд. куб. м, но и 15 пак е нещо Газ има. Пари нЕма. Няма и тромпети за Борисов", "date": "2018.06.01", "title": "Томислав Дончев напомни, че и Брюксел има думата за ново газово трасе"}
{"url": "http://clubz.bg/68578-shouto_pylna_promqna_priklyuchi", "text": "Шоуто \"Пълна промяна\" приключи за около десет години. След много баламосване очевидното още тогава е вече официално днес - между Борисов и ГЕРБ и Тройната коалиция около Първанов и БСП няма разлика. Става дума за същите крадливи политически въжеиграчи и сърфисти по гребена на икономическия цикъл. Обща им е визията за изразходване/крадене на публичните пари, за отказа от реформи в чувствителните обществени сфери, за фалшивото членство в НАТО и половинчатото - в ЕС. Общ им е интересът от развитието на фалшиви и неосъществими енергийни проекти, от които да се краде усилено, а накрая сметката да я плащаме данъколатците. Общо им е и тоталното неразбиране, че в Москва с подмазване и \"челобитие\" нищо не можеш да постигнеш освен презрение. Единственият шанс за ползотворни дългосрочни отношения с Русия минава през равнопоставност, отказ от политиката на \"малкия брат\", самочувствие за силата на ЕС в икономическите взаимоотношения и открито признаване на различните национални интереси в много сфери. За десет години кръговете на комунистическата номенклатура и крадците на прехода, които създадоха ГЕРБ, преживяха \"пълна промяна\" и обратно. С много ботокс, пластична хирургия и грим създадоха кукла на \"дясна проевропейска партия\". Днес гримът се свлече и стана много грозно. Особено грозно е как Борисов се извинява в Кремъл за преструвките си... Има обаче нещо, което не могат да променят - огромното мнозинство избиратели на ГЕРБ са наистина десни и проевропейски хора. Те, за разлика от лидерите си, не са се престрували. И съм убеден, че не изпитват никакво желание да се извиняват на \"големия брат\" за това, че са десни. Те са просто много, много грозно излъгани.    ", "date": "2018.06.01", "title": "Шоуто \"Пълна промяна\" приключи"}
{"url": "http://clubz.bg/68579-gruzincite_na_protest_glavniqt_prokuror_podade_ostavka", "text": "Главният прокурор на Грузия Иракли Шотадзе подаде оставка вчера, след като хиляди хора излязоха на протест в Тбилиси поискаха той да се оттегли. Гневът на грузинците е предизвикан от начина, по който се води разследването на убийствата с нож на две непълнолетни момчета на 1 декември м.г., предаде Ройтерс.  \"Напускам поста си и се надявам, че справедливостта ще възтържествува\", каза Шотадзе в изявление, публикувано на сайта на прокуратурата.     Оставката на Шотадзе обаче не удовлетвори протестиращите, които от сградата на главната прокуратура се преместиха към парламента с ново искане - за оставка на правителството на Грузия. \"Тази система трябва да бъде разрушена\", обявиха демонстрантите. Премиерът Гиорги Квирикашвили заяви на извънреден брифинг снощи, че няма да подава оставка. Преди това той поиска да се обърне към участниците в масовия протест, но те отказаха да го слушат. Квирикашвили все пак обеща, че лично вицепремиерът и вътрешен министър Гиорги Гахария ще поеме разследването на двойното убийство, самият той \"ще следи отблизо и ще контролира целия процес\", а родителите на убитите момчета ще получават всекидневно информация за хода на процеса.  16-годишните Давит Саралидзе и Леван Дадунашвили бяха убити при побой между ученици от две различни училища. Бащата на Давит - Заза Саралидзе, остро критикува разследването на убийството, за което подсъдими са други две момчета юноши. Вчера едно от тях бе признато за виновно, че е убило Дадунашвили, а второто - за опит за убийство на Саралидзе. Съдът обаче ги оправда по друго обвинение, че са участвали в убийство заедно с други хора, което предизвика масовия протест. Според Заза Саралидзе за убийството на сина му има и други виновни.  Протестиращите останаха на бдение на централния столичен булевард \"Руставели\" и през нощта. Те заявиха, че няма да си тръгнат, докато не постигнат целта си - оставка на правителството, и смятат да организират палатков лагер на протеста пред сградата на парламента. ", "date": "2018.06.01", "title": "Грузинците на протест - главният прокурор подаде оставка"}
{"url": "http://clubz.bg/68583-pedro_sanches_triumfyt_na_uporitostta", "text": "Победен на двете последни изборни надпревари, след това изгонен от партията си, преди да поеме отново ръководството й, социалистът Педро Санчес е на път да спечели последната си партия покер и да вземе властта в Испания. Застанал на фронта от обявяването на присъдата срещу Народната партия (НП) на премиера Мариано Рахой в един мегапроцес за корупция, бившият 46-годишен професор по икономика, наричан Guapo, т.е. Красавеца в Испания, със сигурност е уверен, че този път най-накрая ще има среща с историята. Рахой падна. Наследи го социалистът Педро Санчес Загубила скорост, социалистическата партия беше  , заета от НП, либералите от \"Сиудаданос\" („Граждани“) и радикалните леви от \"Подемос\" („Можем“), добавя унивеситетският учен. Със само 84-ма депутати в долната камара на парламента Санчес, който не е вече депутат и не разполага с трибуната, която представлява парламентът, беше принуден да се съюзи с \"Подемос\", каталунските сепаратисти и баските националисти, за да свали Мариано Рахой днес чрез вот на недоверие. Едно мнозинство, осмивано като \"мнозинството Франкенщайн\" от НП, което може да се окаже доста нестабилно и да скъси престоя на Санчес в двореца \"Монклоа\". Това не е важно - социалистическият лидер разчита бързо да предприеме мерки в социалната сфера, за да  , отбелязва Антонио Баросо, анализатор от \"Тенео Интелиджънс\". Ще падне ли Рахой жертва на една \"каишка\" Роден на 29 февруари 1972 г. в Мадрид, Санчес израства в заможно семейство с баща предприемач и майка чиновник и следва икономика в испанската столица, преди да завърши магистратура по политическа икономия в Свободния университет в Брюксел. Общински съветник в Мадрид от 2004 до 2009 г., той става депутат през 2009 г., след оставката на титуляра на мястото, преди да изживее мълниеносен възход. През 2014 г., застанал начело на една отслабена социалистическа партия в резултат на първите първични вътрешнопартийни избори, той се нарежда след Мариано Рахой на изборите през декември 2015 г. В контекста на последвалата политическа парализа се опитва безуспешно да състави правителство с подкрепата на \"Сиудаданос\" и \"Подемос\". През юни 2016 г. са свикани нови избори и социалистическата партия отива още по-надолу, като отбелязва най-лошия си резултат от възстановяването на демокрацията през 1977 г. Санчес е изхвърлен от социалистическата партия, чието ръководство го държи отговорен. Той обаче се завръща през парадния вход през май 2017 г., като активистите гласуват за възстановяването му начело на партията. Сближил се с Рахой през последните месеци по въпроса за независимостта на Каталуния, Санчес ще остане отсега нататък за НП като съкрушителя на един премиер, който оцеля досега в много кризи. Рахой го обвини, че е  . Ще падне ли Рахой жертва на една \"каишка\"", "date": "2018.06.01", "title": "Педро Санчес - триумфът на упоритостта"}
{"url": "http://clubz.bg/68587-rolan_garos_priklyuchi_za_grigor_dimitrov", "text": "Григор Димитров загуби от Фернандо Вердаско с 0:3 (6:7(4), 2:6, 4:6) и отпадна на турнира от Големия шлем \"Ролан Гарос\" в третия кръг. Българинът никога досега не е преодолявал този етап на надпреварата в Париж, не успя и тази година. Петият в световната ранглиста бе видимо уморен и след първия сет не издържаше физически, а явно се отрази психически злощастно изпуснатият първи сет, в който Димитров имаше четири сетбола и минипробив в тайбрека. Григор оцеля в 4-часова битка с американец на \"Ролан Гарос\" Преди два дни Григор игра близо четири часа и половина срещу американеца Доналдсън и това нямаше как да не остави следи.  Ясно бе, че днес Димитров ще има трудна задача срещу тенисист, който се справя по-добре от него на клей, независимо че е №35 в ранглистата. Вердаско спечели още първия гейм, в който сервираше четвъртият поставен в схемата. Българинът отвърна моментално и изравни. Нататък сетът вървеше равностойно и с успех на изпълняващите начален удар. При 6:5 Гришо получи цели четири шанса да направи брейк и да дръпне в общия резултат. Но или Вердаско се измъкваше със сервис или Димитров не вземаше най-добрите решения. Жалко, защото в този период от сблъсъка хасковлията действаше добре. В тайбрека най-добрият ни тенисист реализира минипробив за 3:1, ала след това допусна много грешки и опонентът му поведе с 1:0. Последва чупене на ракета. Вторият сет вървеше гейм за гейм до 3:2 за испанеца, когато той направи първия пробив за частта. Последва серия от още три гейма до края на сета - 6:2 и 2:0 за Вердаско. А рейдът му продължи и в третата част - 3:0 и седем поредни спечелени гейма, три от които с брейкове. Тук Григор извади сили и тръгна към обрат. Той взе глътка въздух за 1:3, след което върна пробива - 2:3. Вердаско моментално си върна аванса - 4:2. Третият пореден брейк беше на сметката на Димитров, като този път първата ни ракета успя да го затвърди - 4:4. Но това бе всичко, до което успя да се добере. Вердаско се съвзе - 5:4, а след това се възползва от поредния колеблив сервис гейм на изтощения си опонент - 6:4 и 3:0. На осминафинал ибериецът ще срещне Новак Джокович или Роберто Баутиста Агут. А Григор ще има кратка почивка, в която да мисли за сезона на трева, на която има по-добър успех.", "date": "2018.06.01", "title": "\"Ролан Гарос\" приключи за Григор Димитров"}
{"url": "http://clubz.bg/68601-konstitucionniqt_syd_reshava_po_syshtestvo_kazusa_valeri_jablqnov", "text": "Конституционният съд ще се заеме по същество с казуса със сваления от поста зам.-председател на Народното събрание социалист Валери Жаблянов. Депутатът бе \"наказан\" от управляващите от ГЕРБ и \"Обединени патриоти\" заради изречение в партийна декларация на БСП, в което Народният съд бе наречен \"неизбежно правосъдие\", което бе изтълкувано като оправдание за дейността му. Парламентът свали Валери Жаблянов от поста зам.-председател Изречението \" се появи в декларация от името на БСП, изпратена до медиите по електронна поща на 13 февруари, вторник. Декларацията бе по повод възмущението на левицата за организирането на т.нар. Луковмарш. Няколко часа по-късно смущаващият пасаж беше заличен в сайта на левицата, а по-късно се разбра, че автор на първоначалния вид на текста е бил именно Жаблянов.  Макар че позицията на левицата бе партийна, от името на цялото Изпълнително бюро на БСП, авторът й Жаблянов - заради това, че е в ръководството и на Народното събрание, бе \"разжалван\" от управляващите от ГЕРБ и \"Обединените патриоти\". Те поискаха оставката на социалиста от парламентарния пост, а след като не я получиха, внесоха проект на решение за предсрочното му освобождаване с мотив \"превишаване на права\". И \"Не даваме Жаблянов\" отива в Конституционния съд След гласуването от БСП закономерно пратиха казуса в Конституционния съд. Основният им мотив бе, че според Конституцията  , за каквито се представят действията на Жаблянов. Още при дебатите в зала депутатът от ДПС Йордан Цонев, стар парламентарист, посочи, че народните предствители се ползват с функционален имунитет и аргументите на управляващите за исканата оставка издишат правно. Конституционният съд пък е решил да допусне казуса за разглеждане по същество - тоест ще се произнесе дали гласуването на ГЕРБ и \"Обединени патриоти\" за отстраняването на Жаблянов от поста му противоречи на основния закон. Като страни по делото са конституирани самият Жаблянов и Народното събрание - като институция - защото решението е на колективния орган, без значение кой е бил \"за\" и \"против\". Двете страни имат месец да предоставят писмени становища. Такива са поискани и от конституционалистите проф. д-р Емилия Друмева, проф. д-р Снежана Начева и проф. д-р Георги Близнашки, проф. д-р Пенчо Пенев и проф. д-р Пламен Киров. Според правилника за дейността на Народното събрание, който има силата на закон, председателят и заместник-председателите могат да бъдат предсрочно освободени: Конституционният съд неотдавна се произнесе, че друго решение на Народното събрание - отказът на ГЕРБ и \"Обединените патриоти\" да приемат оставката на депутата от ГЕРБ Делян Добрев, е в разрез с Конституцията. Това решение обаче няма правно действие със задна дата - както всички решения на Конституционния съд, затова и Добрев остана народен представител. Действията на други зам.-председатели на Народното събрание - Веселин Марешки от \"Воля\" и Явор Нотев от \"Обединени патриоти\" - първият се появи на Червения площад на 9 май, а вторият - на конференция в незаконно окупирания от Русия украински полуостров Крим, от ГЕРБ определяха като \"действия в лично качество\".  И \"Не даваме Жаблянов\" отива в Конституционния съд", "date": "2018.06.01", "title": "Конституционният съд решава по същество казуса \"Валери Жаблянов\""}
{"url": "http://clubz.bg/68577-do_kraq_na_yuni_bylgariq_podava_dokumenti_za_%E2%82%AC_chakalnqta", "text": "Министърът на финансите Владислав Горанов потвърди днес намерението до края на юни България да кандидатства за чакалнята за еврото и съобщи, че БДЖ ще получи безлихвен заем, иначе железниците спират. В началото на годината Горанов заяви същото - че до края на българското председателство на Съвета на ЕС, което изтича в края на юни, ще кандидатстваме за Механизма на обменните курсове (ERM II). България кандидатства за чакалнята за еврото до 30 юни При посещението си в България за срещата на върха \"ЕС - Западни Балкани\" президентът на Франция Еманюел Макрон заяви, че влизането в чакалнята означава едновременно и членство в Европейския банков съюз. Горанов не коментира обаче тази тема. Бойко Борисов: До година влизаме в чакалнята за еврото По отношение на плановете за влизане в чакалнята на еврозоната финансовият министър каза, че няма причина да променяме стратегията. Брюксел: Корупцията и зависимата БНБ ви пречат за еврозоната  Горанов съобщи още, че в Министерството на финансите се обсъжда отпускането на безлихвена помощ на БДЖ - малко над 20 млн. лева. Горанов коментира искането от страна на изпълнителния директор на железницата Владимир Владимиров за държавна намеса, който заяви, че ако няма такава, железницата трябва да спре. Изявлението беше по повод решение на съда сметките на железницата да бъдат запорирани заради неразплатени задължения. Парите, които ще бъдат дадени на БДЖ, ще дойдат от фискалния резерв. През февруари т.г. държавата отпусна други 31 милиона лева финансова помощ, които железниците ще трябва да върнат до края на 2020 г. Горанов заяви, че Министерството на транспорта трябва да положи повече усилия, за да стане железопътният транспорт естествен приоритет. Според него би могло да се предложат мерки, които да ограничат незаконния автомобилен транспорт, както и да се прецизират транспортните схеми на автомобилния транспорт, така че да не влизат в пряка и неравна конкуренция с жп транспорта. Той уточни, че има изключителен гъст трафик на автомобилните превози, на автобусите, които са в пряка и нелоялна конкуренция с жп транспорта. По думите на финансовия министър, ако искаме да напълним един влак от София до Бургас, то трябва да предложим такава услуга, която да удовлетворява пътниците като времетраене. От друга страна, за да си струва българските данъкоплатци да плащат по неколкостотин милиона лева на година за железопътния транспорт, то влаковете трябва да са пълни. Той допълни, че вече се инвестира много в жп инфраструктура в южното направление и по думите му има възможност скоростта да бъде подобрена. На въпрос кога ще са съществените разговори с Русия по енергийните проекти, Горанов каза, че те се правят регулярно и нито са започнали, нито са завършили с разговорите между българския премиер и руския президент.  Попитан дали е изплатена инвестицията в американските централи, Горанов каза, че е рано да се каже. За една от централите има основание да се смята, че по методиката, която се прилага за подобни изчисления, инвестицията е върната, а за другата остава определена сума. Според него не бива да се стига до плащане на неустойки при развалянето на договорите.  Горанов коментира и средствата за България по кохезионния пакет, като посочи, че в проекта на бюджет има значително нарастване на парите за страната ни. Европейската комисия предлага бюджетът за кохезионната политика за България да нарасне с до 8% в периода 2021-2027 г.  Предвидено е за периода 2014-2020 г. България да получи 8.099 млрд. евро от кохезионните фондове. В натрупаната инфлация за периода до 2018 г. сумата е 8.3 млрд. евро. За следващия период - 2021-2027 г., са предвидени 10.082 млрд. евро. Според изчисления на ЕК сумата в постоянни цени с база в 2018 г. се равнява на 8.93 млрд. евро. Бойко Борисов: До година влизаме в чакалнята за еврото Брюксел: Корупцията и зависимата БНБ ви пречат за еврозоната ", "date": "2018.06.01", "title": "До края на юни България подава документи за €-чакалнята  "}
{"url": "http://clubz.bg/68582-kak_mvr_posq_katadjiqta_u_vsqko_dete", "text": "МВР пусна умилителна фотогалерия за 1 юни. Така пише върху портрета на момченце с очевидно 13 номера по-голяма \"заветна\" бяла фуражка, за която мечтаят не един и двама възрастни. Детето обаче изглежда отегчено до смърт... Естествено, акцент - т.е.  е от нелекия труд на катаджията. Неизвестно защо при толкова много служби в системата на вътрешното министерство тази професия привлича най-много желаещи. Енигма остава този кадър, на който очевидно колата-патрулка е паркирана... Е, как къде - в храстите! Затова пък някакви граждани са провиснали на прозореца - може би  в опит за преговори от типа  Служителят\" обаче кораво говори по комутатора. На долния кадър например е отбелязано: \"Преди обаче да сбъднете мечтите си, трябва да пораснете. Междувременно трябва да се научите да се пазите от опасностите.\" Неясно остава   този пътен полицай се грижи са толкова много стопаджии. Също така многопластово е и внушението към мушмороците как им взимат отпечатъци. С оглед възрастта на обектите може би нелош текст би бил: \"Знам какво направи миналото лято в памперса\". Но в действителност текстът е: Мислим, че Брендо, Братя Галеви, Йоско ще харесат този текст под снимка. Илюстрациите с карате са наистина готини - особено за момченцата. Има лека уловка - пише, че \"На помощ пак може да ти се притече чичко полицай.\" А този дали може? Не че нещо, но него го няма в дайджеста. А тук малки палавници се \"дуелират\" с глави на маркучи. Замисълът остава неясен, а пък текстът е: Въпроси изникват неминуемо като буря в сърцето: - Дали пожарникарите правят така, докато нямат сигнали? - Това ли е стандарнтана \"игра\" на подрастващите и ако \"да\" - как би се рекламирал сектор \"Наркотици\" към ГДБОП? - Или пък просто възпитаваме малки ситски лордове и джедаи? Отговорете си сами. А цялата празнична галерия на МВР може да видите  . По-късно се появи и видео: \n\t", "date": "2018.06.01", "title": "Как МВР пося катаджията у всяко дете"}
{"url": "http://clubz.bg/68574-cql_mesec_trudno_preminavane_prez_kulata_promahon", "text": "Преминаването през ГКПП Кулата – Промахон ще бъде затруднено около месец поради ремонтни дейности. Това съобщават от МВР, но става ясно, че автори на \"гениалното\" решение точно в старта на летния сезон, не сме ние... От гръцка страна е   Проверките на гранични екипи се извършват на 4 работни места, но поради изкопни работи в района на граничния мост движението е изключително затруднено, предупреждават от вътрешното министерство. За временна организация са поставени пътни знаци и конуси. Петко от Кулата: Гърците ни блокират, защото сме цървули По данни на гръцката полиция ремонтът ще продължи около 1 месец.", "date": "2018.06.01", "title": "Цял месец трудно преминаване през Кулата - Промахон"}
{"url": "http://clubz.bg/68569-stoakrovata_gora_na_mecho_puh_otiva_na_tyrg", "text": "Оригиналната карта на Стоакровата гора, из която са се разхождали Мечо Пух и всички останали приятели на Кристофър Робин, ще бъде предложена на търг на „Сотбис“. Тази вероятно „най-знаменита карта в цялата английска литература“, както я нарече изкуствоведът доктор Филип Ерингтън от аукционната къща, се продава за първи път от много години заедно с още четири илюстрации от книжката за доброто мече, нарисувани от художника Ърнест Шепърд. Рисунките не са показвани публично в течение на почти половин век, отбелязва Би Би Си. Отчитайки нарастващия през последните години интерес сред колекционерите към изкуството на илюстрацията, експертите предполагат, че те могат да донесат общо между 310 до 440 хиляди лири стерлинги  . За първи път тази карта е била продадена от „Сотбис“ през 1968 г. за 650 лири, а две години по-късно същата аукционна къща я продава на частен колекционер вече за 1700 лири. Картата обичайно се разполага във форзаца на книгата за Мечо Пух или на първите ѝ страници. Същата карта фигурира и в анимационния филм на „Дисни“ от 1966 г. Изкуствоведите споделят мнението, че само тя може да донесе между 113 хиляди и 170 хиляди евро На другите рисунки са изобразени прощаването на Кристофър Робин и Мечо Пух, а също магарето Ийори, Зайо и играта на моста. Авторът на историите за Мечо Пух Алън А. Милн е роден в Лондон през 1882 г. Той е написал доста успешни пиеси, бил е редактор в няколко списания, но в съкровищницата на световната литература влиза като автор на детските книги за плюшеното мече Мечо Пух, чийто прототип е мече играчка на малкия му син Кристофър Робин, на когото е наречен друг персонаж в книгите. През 1925 г. Милн с жена си и сина си се преместват от Лондон в голяма къща недалеч от градчето Хартфийлд в Източен Съсекс. Край дома им е Ашдаунската гора, описана от Милн в книгите и нарисувана от Ърнест Шепърд. Милн и Шепърд са работили заедно над четири книжки, излезли с различни заглавия – „Мечо Пух“  , „Къщичка в къта на Пух“  , поемата „Когато бяхме много млади“  и „Вече сме на шест“  .", "date": "2018.06.01", "title": "Стоакровата гора на Мечо Пух отива на търг"}
{"url": "http://clubz.bg/68567-bez_bg_predstavitel_v_evropejskata_mreja_na_sydebnite_syveti", "text": "Бългapcĸият BCC нямa дa имa пpeдcтaвитeл в изпълнитeлния бopд нa Eвpoпeйcĸaтa мpeжa нa cъдeбнитe cъвeти (EMCC) през нoвия двyгoдишeн мaндaт. Toвa peши гoдишнoтo cъбpaниe нa мeждyнapoднaтa opгaнизaция, пpoвeдeнo в Лиcaбoн, съобщава \"Де факто\". Пращаме само прокурорки, избрани от политици, на върха на \"европейския ВСС\" B ĸpaя нa мapт нaшият cъвeт peши дa нoминиpa пpoĸypop Гepгaнa Myтaфoвa в pъĸoвoдcтвoтo нa aвтopитeтнaтa мeждyнapoднa opгaнизaция, извecтнa c ocтpитe cи пpинципни peaĸции cpeщy пocягaнeтo нa cъдeбнaтa нeзaвиcимocт (зaпoмниxa ce пoзициитe cpeщy cтaвaщoтo в Тypция и в Πoлшa) и cъcтaвeнa ocнoвнo oт cъдии. Bъпpocът дaли e yдaчнo ĸaтo пpeдcтaвитeл нa бългapcĸия BCC дa ce пpeдлaгa имeннo пpoĸypop бe пoвдигнaт и oт ĸaдpoвици, нo пpeдcтaвитeли нa пpoĸypopcĸaтa ĸoлeгия - които традиционно гласуват \"като юмрук\" ан блок - гo oцeниxa ĸaтo диcĸpиминaция. ВСС не събра кураж да заклейми натиска над съдии и прокурори в Турция B EMCC члeнyвaт oбщo 24 cъдeбни cъвeтa oт EC (в няĸoи дъpжaви ĸaтo Итaлия и Гъpция тe ca пo двa, тaм aдминиcтpaтивнитe cъдии имaт oтдeлeн cъвeт), имa и нaблюдaтeли – дъpжaви, в ĸoитo мaгиcтpaтитe ce нaзнaчaвaт и ocвoбoждaвaт oт миниcтъpa нa пpaвocъдиeтo, ĸaĸтo и тaĸивa извън EC. B пъpвия дeн нa гoдишнoтo cъбpaниe нa EMCC нa 30 мaй c тaйнo глacyвaнe c бюлeтини зa нoви члeнoвe нa бopдa ca избpaни пpeдcтaвитeлитe нa  ĸoитo зaмeнят тeзи нa  , cтaвa яcнo oт cтpaницaтa нa мpeжaтa. B нeгo ocтaвaт и виcши мaгиcтpaти oт   A нoвият пpeзидeнт нa EMCC e Kий Cтapĸ oт cъдeбния cъвeт нa Xoлaндия, чийтo мaндaт зaпoчвa дa тeчe oт днec. Дoceгa Бългapия вeднъж e билa пpeдcтaвeнa в изпълнитeлния бopд нa aвтopитeтнaтa opгaнизaция – пpeз 2014-2016 г. нeин члeн бe cъдиятa   пъpви пpeдcтaвлявaщ нa пpeдния BCC, която впоследствие бе \"пометена\" с истински пуч от поста у нас. ВСС не събра кураж да заклейми натиска над съдии и прокурори в Турция", "date": "2018.06.01", "title": "Без BG представител в Европейската мрежа на съдебните съвети"}
{"url": "http://clubz.bg/68568-rahoj_padna_nasledi_go_socialistyt_pedro_sanches", "text": "Това бяха последните думи на Мариано Рахой като премиер на страната. С тях той на практика призна поражението си, предаде АФП. И падна след свикания от социалистите вот на недоверие. Против него гласуваха 180 от общо 350 членове на парламента. Това прави повече от половината и в резултат Рахой вече не е министър-председател на иберийското кралство. Ще падне ли Рахой жертва на една \"каишка\" Решаващи за свалянето се оказаха гласовете на петимата депутати от Баската националистическа партия (БНП), която обаче не е сепаратистка. Така, макар да гласуваха против Рахой, отцепническите формации от Каталуня нямат заслуга за свалянето му. Решаващи бяха гласовете на радикалната левица от \"Унидос подемос\" (\"Заедно можем\"). Рахой отказа сам да подаде оставка и така проправи пътя към премиерския пост на социалиста Педро Санчес, лидера на главната опозиционна сила. Заедно със свалянето на премиера мнозинството гласува министър-председател да бъде Санчес. В последната си реч като премиер Рахой предварително поздрави наследника си на поста и му пожела да може да каже същите думи за състоянието на Испания след години. След което заяви, че ще признае вота, тъй като е демократ, но така и няма да приеме начина, по който той е бил свикан. Вотът на недоверие бе поискан, след като на 24 май съдът в Мадрид осъди 29 бизнесмени и бивши функционери на управляващата Народна партия (НП) на Рахой за различни престъпления, сред които измами, укриване на данъци и пране на пари. Деянията били част от незаконна схема, спомагала за финансирането на партията. Подсъдимите получиха общо 351 години затвор. Рахой бе премиер на Испания 6 години и половина. Той зае поста в края на 2011 г. При управлението му Испания отбеляза значителен икономически ръст и успя да излезе до голяма степен от тежката финансова и икономическа криза, в която бе изпаднала. Тя бе сред най-засегнатите в света страни. За първи път в историята на демократична Испания, т.е. от 1975 г. насам, падат премиер и правителство. Досега е имало три вота на недоверие, включително един срещу Рахой. И трите обаче са били неуспешни. Иначе се е случвало да бъдат свикани предсрочни избори. Педро Санчес - триумфът на упоритостта Същевременно политическата криза в Испания не тревожи толкова инвеститорите, отбелязва Ройтерс. Социалистите и другите главни партии в Испания са без изключение проевропейски настроени. И там няма опасност едно управление да се превърне в де факто референдум за или против еврото. Испания е четвъртата икономика в еврозоната след Германия, Франция и Италия. Педро Санчес е деветият премиер на Испания след идването на демокрацията, последвала смъртта на диктатора Франко през 1975 г. Не е ясно как ще управлява той. Неговата Испанска социалистическа работническа партия (ИСРП) има едва 84-ма депутати в 350-членния парламент и на тях ще им бъде доста трудно да прокарват законите си. А редовните избори трябва да се състоят чак в средата на 2020 г., т.е. след две години. Засега не е ясно дали Санчес ще може да свика предсрочен вот. Според много наблюдатели той би искал да изчака до 2019 г., когато ще се състоят избори за Европарламент, както и регионална и местна управа в Испания. Освен това, ако има предсрочен вот сега, той според повечето проучвания ще бъде спечелен от либерално-центристката партия \"Сиудаданос\"   (\"Граждани\"). Макар да е срещу Рахой, тя не подкрепи вота срещу него, тъй като настоява за незабавни избори. От Партията на европейските социалисти (ПЕС) поздравиха Санчес за избора му начело на Испания. Президентъ на ПЕС и бивш премиер на България Сергей Станишев заяви: По ирония на съдбата последното действие на правителството на Рахой бе да даде зелена светлина за формирането на регионална управа на Каталуня, макар че начело на нея е отявленият сепаратист Ким Тора. Централната власт в Мадрид на няколко пъти спираше тези опити, тъй като депутатите в автономната област искаха да изберат за министри хора, арестувани за сепаратистка дейност или избягали в чужбина заради същите обвинения, повдигнати от Испания. Встъпването в длъжност на одобрено от Мадрид каталунско правителство означава автоматична отмяна на член 155. Той отне временно автономията на областта на 27 октомври 2017 г., след като регионалният парламент в Барселона обяви едностранно независимост от Испания. След предсрочни избори в Каталуня трите сепаратистки партии, взети заедно, запазиха абсолютното си мнозинство. Те продължават да искат независимост. Главните парламентарни сили в Испания обаче са против отцепване. При необходимост те отново биха подкрепили задействането на член 155. Всички очакваха реакция на бившия каталунски премиер Карлес Пучдемон, при който бе обявена независимостта на областта и бе отнета нейната автономия. Пучдемон е в Германия, където очаква решени на съда дали да бъде екстрадиран в Испания по обвинения в бунт срещу държавата и отклоняване на публични средства. Педро Санчес - триумфът на упоритостта", "date": "2018.06.01", "title": "Рахой падна. Наследи го социалистът Педро Санчес"}
{"url": "http://clubz.bg/68571-kuba_na_pyt_da_uzakoni_ednopolovite_brakove", "text": "Куба прави първа стъпка към приемането на нова конституция, която да смени сегашния основен закон, датиращ още от 1976 г. На 2 юни парламентът ще определи състава на комисията за разработка на документа. В него на първо място ще бъдат затвърдени промени, наложили се вече на острова, като ограничения брой мандати на държавния глава и  . Предвиждат се обаче и нови за кубинците неща. В страната може например да бъдат  и да се вдигне забраната върху двойното гражданство. Политиката впрочем ще се базира все така върху \"идеите на марксизма-ленинизма\", а единствена партия ще си остане Комунистическата. Правозащитниците недоволстват, призовавайки \"да бъдат махнати от конституцията антидемократичните положения\". Дошлият неотдавна на власт Мигел Диас-Канел наследи плановете за нова конституция от Раул Кастро, напуснал поста председател на Държавния съвет през април т. г. Най-малкият от братята Кастро лансира идеята за пренаписване на основния закон още през 2016 г. И ето че в събота парламентът ще назначи комисия по въпроса. Действащата конституция на Куба от 1976 година претърпя несъществени промени през 1992 и 2002 г. От 2008 до 2016 г. обаче - през управлението на Раул Кастро, в живота на страната се очертаха ред нови моменти, които трябва да бъдат закрепени в основния закон.  \"В Куба смениха само името на човека, който по документи е държавен глава\" Още през 2011 г. Раул Кастро предложи пред Шестия конгрес на компартията престоят му начело на страната да бъде ограничен с десетгодишен срок. Седмият конгрес през 2016 г. одобри и друго нововъведение: за държавен глава не може вече да бъде избран човек над 60-те, а лидерът на комунистическата партия не бива да надхвърля 70 години. И след десетгодишно управление Раул Кастро наистина се оттегли като председател на Държавния съвет, при все че тази норма още не бе внесена в конституцията. В новия документ ще бъде затвърдена и възможността за  . Раул Кастро призна за легитимни над 200 вида самостоятелно предприемачество още през 2010 г. и днес близо 500 хил. души сред 11,4-милионното население на Куба имат недържавни работодатели. В конституцията обаче все още пише:   Анонсирайки предстоящите промени в закона, Раул Кастро направи впрочем уговорка - \"реставрация на капитализма\" няма да има, \"частните предприятия ще работят в строго очертани рамки\", а държавните компании ще запазят водеща роля в икономиката.  В конституцията може да бъдат създадени и принципно нови точки. Както съобщи Мариела Кастро, дъщеря на Раул Кастро, . Активна правозащитничка и депутат от кубинския парламент, тя води кампания за легализиране на еднополовите бракове. Сегашното законодателство описва брака като \"доброволен съюз между мъж и жена\", но Мариела Кастро се стреми да премахне този израз от документа. Освен това новата конституция може да вдигне забраната върху двойното гражданство, което ще е добра новина за кубинската диаспора в САЩ. По данни на неправителствения Институт за миграционна политика във Вашингтон за 2016 г.  Г-н Никой или новият силен човек в Куба. Само един депутат не гласува за него Стратегическите цели на Куба обаче ще останат същите, обеща Раул Кастро на жителите на острова. Комунистическата партия ще запази \"ръководната си роля\" в държавата, а политиката на страната все така ще се гради върху \" \". Непроменен ще остане по-специално член 53 от конституцията, гарантиращ на гражданите свобода на словото и печата \"съобразно с целите на социалистическото общество\". Това означава, че Отказът от съществени промени в конституцията предизвика недоволство сред опозицията и правозащитниците. Общественото сдружение \"Кубински център за мониторинг на човешките права\" със седалище в Мадрид прикани на 30 май  от основния закон. Такива са според организацията точките за върховенството на компартията и правото на медиите да разпространяват само информация, ползотворна за социалистическото общество.  Раул Кастро обеща да обсъди новата конституция с народа и да подложи документа на референдум, преди да бъде приет. При всяко положение обаче опозицията \"няма да получи възможност да организира никакви партии\", защото  разказа пред \"Комерсант\" Николай Калашников, съветник на директора на Института за Латинска Америка към РАН.  Той същевременно посочи, че \"всякакви промени в конституцията са важен процес, отразяващ промените в обществото\". Но добави: Г-н Никой или новият силен човек в Куба. Само един депутат не гласува за него", "date": "2018.06.01", "title": "Куба на път да узакони еднополовите бракове"}
{"url": "http://clubz.bg/68570-goranov_nikoj_ne_e_faliral_ot_tova_che_e_iztyrkal_dve_biletcheta", "text": "Министърът на финансите Владислав Горанов се противопостави на предложението на Валери Симеонов за забрана на рекламата на хазарта. В интервю за бТВ Горанов каза, че проблемът е преекспониран и темата се истеризира. Внесеният законопроект на „Обединени патриоти“ предвижда пълна забрана на непряката реклама на хазарт – показването на победителите, както и ограничаване на местата за продажба на лотарийни талони. Парламентарните групи на ГЕРБ и БСП декларираха подкрепа за идеята. Едрият бизнес и големите медии в защита на статуквото в хазарта Владислав Горанов обаче посочи като мотив и позитивното въздействие на рекламата на хазарт върху медиите. Битката, която трябва да спечелим Горанов видя проблема с хазарта в друга посока: Накрая финансовият министър още веднъж каза, че темата се преекспонира: „Дебатът още се води. Ако питате мен, рисковете от тази тема се преувеличават. Тук въобще не е темата с фискални измерения, защото – да, има много сериозни приходи от хазарт, но те няма да пречупят държавната сметка. За мен се преекспонира темата“. Битката, която трябва да спечелим", "date": "2018.06.01", "title": "Горанов: Никой не е фалирал от това, че е изтъркал две билетчета"}
{"url": "http://clubz.bg/68565-bsp_restartira_aec_belene_poiska_otmqna_na_reshenieto_za_spirane", "text": "Депутатите от БСП поискаха и формално отмяна на решението на Народното събрание от 2012 г. за спиране на проекта АЕЦ \"Белене\". Това става ден, след като комисията по енергетика разгледа доклада на министър Теменужка Петкова за вариантите за реализация на строежа на втората атомна централа. Отпишем ли \"Белене\", отписваме НЕК Социалистите обявиха, че стоят твърдо зад възобновяването на \"Белене\".   За да започнат реални действия по търсене на инвеститор за проекта първо парламентът трябва да отмени спирането му. Решението на депутатите от 2012 г. бе в потвърждение на решение на Министерския съвет за замразяване на \"Белене\". В системата за правна информация на правителството не се открива документ, с който да се отменя актът на Министерския съвет, предхождащ парламентарния мораториум.  Премиерът Бойко Борисов обяви на 12 май тази година, че \"до седмици\" правителството ще внесе в Народното събрание проект за решение за отмяна на спирането на проекта. Към момента това не се е случило. Доклад на властта за \"Белене\": Да строим. Има 5 варианта (ДОКУМЕНТ) Сред аргументите на ГЕРБ и настоящото правителство за рестарт на атомната централа е това, че НЕК има заем от 1,1 млрд. лв. към държавата, които трябва да върне до 2023 г. Парите бяха отпуснати за закупуване на руските ядрени реактори след решението на Арбитражния съд по делото, заведено от руската страта заради спирането на проекта.  Засега според правителството най-добрият вариант за строеж е чрез частен инвеститор, който да поеме целия търговски риск от \"Белене\" и без държавни гаранции за изкупуване на електроенергията. Идеята е държавата да участва само с апортна вноска - оборудването и площадката за нова атомна централа.  \"Белене\": лъжите от миналото, лъжите от бъдещето Доклад на властта за \"Белене\": Да строим. Има 5 варианта (ДОКУМЕНТ) \"Белене\": лъжите от миналото, лъжите от бъдещето", "date": "2018.06.01", "title": "БСП \"рестартира\" АЕЦ \"Белене\" - поиска отмяна на решението за спиране"}
{"url": "http://clubz.bg/68563-ne_moje_na_15_min_avtobus_ot_sofiq_za_burgas_a_vlakovete_da_sa_pylni", "text": "Финансовият министър Владислав Горанов каза пред журналисти, че в Министерството на финансите се обсъжда отпускането на безлихвена помощ на БДЖ - малко над 20 млн. лева, съобщи БТА. Горанов коментира искането от страна на изпълнителния директор на железницата Владимир Владимиров за държавна намеса, който заяви, че ако няма такава, железницата трябва да спре. Изявлението беше по повод решение на съда сметките на железницата да бъдат запорирани заради неразплатени задължения. Парите, които ще бъдат дадени на БДЖ, ще дойдат от фискалния резерв. Горанов заяви, че Министерството на транспорта трябва да положи повече усилия, за да стане железопътният транспорт естествен приоритет. Според него би могло да се предложат мерки, които да ограничат незаконния автомобилен транспорт, както и да се прецизират транспортните схеми на автомобилния транспорт, така че да не влизат в пряка и неравна конкуренция с жп транспорта. Той уточни, че има изключителен гъст трафик на автомобилните превози, на автобусите, които са в пряка и нелоялна конкуренция с жп транспорта. По думите на финансовия министър, ако искаме да напълним един влак от София до Бургас, то трябва да предложим такава услуга, която да удовлетворява пътниците като времетраене. От другата страна, за да си струва българските данъкоплатци да плащат по неколкостотин милиона лева на година за железопътния транспорт, то влаковете трябва да са пълни. Той допълни, че вече се инвестира много в жп инфраструктура в южното направление и по думите му има възможност скоростта да бъде подобрена. В отговор на въпрос кога ще са съществените разговори с Русия по енергийните проекти, Горанов каза, че те се правят регулярно и нито са започнали, нито са завършили с разговорите между българския премиер и руския президент.  Попитан дали е изплатена инвестицията в американските централи, Горанов каза, че е рано да се каже. За една от централите има основание да се смята, че по методиката, която се прилага за подобни изчисления, инвестицията е върната, а за другата остава определена сума. Според него не бива да се стига до плащане на неустойки при развалянето на договорите.  Горанов коментира и средствата за България по кохезионния пакет, като посочи, че в проекта на бюджет има значително нарастване на парите за страната ни. По отношение на плановете на страната ни за влизане в чакалнята на еврозоната финансовият министър каза, че няма причина да променяме стратегията. Страната ни е в интензивни преговори с Европейската централна банка, с държавите членки на еврозоната и Европейската комисия. Работи се по пътна карта и до полугодието трябва да сме подали документи за влизане в чакалнята.", "date": "2018.06.01", "title": "\"Не може на 15 мин. автобус от София за Бургас, а влаковете да са пълни\""}
{"url": "http://clubz.bg/68564-protest_12_jurnalisti_napusnaha_obshtestvena_mediq_v_slovakiq", "text": "Дванадесет видни журналисти от Словашката обществена телевизия и радио (РТВС) подадоха едновременно оставки вчера, протестирайки срещу шефа на телевизията, предаде ДПА. Те пуснаха във фейсбук видео, в което обвиняват ръководството на обществената медия в цензура и в политически натиск върху служителите.  В словашката медийна среда цари брожение, след като  През новия генерален директор   след излъчването на критичен репортаж за по-малката партия в управляващата коалиция. Резник обвини няколко журналисти в непрофесионализъм и политически пристрастия, като каза, че иска да върне ролята на публичната медия като обществен посредник, в който се излагат различни мнения.  В началото на май  , оказали се на критичния прицел на Резник. Към него бяха отправени и призиви за повече прозрачност от организаторите на ежеседмичните протести, предизвикани от убийството на младия разследващ журналист Ян Куциак. Последното разследване на убития журналист Ян Куцияк 27-годишният журналист провеждаше разследване за уебсайта Aktuality.sk относно предполагаеми връзки между италианската мафия и управляващата партия \"Смер\" и предполагаемото присвояване на средства от ЕС. В недовършена статия, публикувана след смъртта му, той обвинява премиера Роберт Фицо в пряко участие. Министрите на културата и вътрешните работи бяха принудени да подадат оставка и след големи улични протести самият Фицо трябваше да последва примера им. Подобно на други словашки политици Фицо бе подложен на засилени атаки в медиите. През ноември 2016 г. той описва журналистите като „мръсни антисловашки проститутки” и ги обвинява, че се опитват да възпрепятстват европейското председателство на Словакия. Така той реагира в отговор на въпрос за предполагаеми нередности в обществените поръчки, свързани с председателството.", "date": "2018.06.01", "title": "Протест: 12 журналисти напуснаха обществена медия в Словакия"}
{"url": "http://clubz.bg/68566-bivsh_monah_bil_naet_da_ubie_babchenko", "text": "Украинецът Олексий Цимбалюк обяви във фейсбук, че той е човекът, нает да убие журналиста Аркадий Бабченко, предаде Нюз.Ру. Той твърди, че именно неговият глас звучи на разпространения преди два дни от Службата за сигурност на Украйна (СБУ) запис, на който той получава пари от организатора Борис Герман. \"Човек от частния фонд на Путин се свърза с мен за убийството на Бабченко\" Той доброволно отишъл в СБУ и разказал зе целия план. Допреди година Цимбалюк е бил монах и е служил под името йеродякон Аристарх. Той бил подстриган за монах през 2006 г. Първо приндлежал на православната църква на Московския патриархат, след което минал към Киевския. Разочарован от двата патриархата, Аристарх станал отшелник в Задкарпатието. Бабченко е жив. \"Убийството\" било операция на службите в Киев (ВИДЕО) Той участвал като доброволец в антитерористичната операция - така украинските власти наричат бойните действия срещу сепаратистите в Донбас. Според Интерфакс той е активист на Десен сектор. Тази организация е забранена в Русия, тъй като е считана за екстремистка и терористична. Сега Олексий Цимбалюк е свидетел по делото за проваленото убийство на Аркадий Бабченко. Бабченко е жив. \"Убийството\" било операция на службите в Киев (ВИДЕО)", "date": "2018.06.01", "title": "Бивш монах бил нает да убие Бабченко"}
{"url": "http://clubz.bg/68533-neka_s_tova_da_zapochne_kraqt_na_prehoda", "text": "За едни преходът е реална възможност за печалба и реализация. За други – илюзия и измама, прах в очите. Повод за поправка на грешките от миналото. Или затвърждаване на властовите структури от социалистическия режим. Възможност за възмездие и справедливост. Или заплаха, унижение, изправяне пред справедливостта. За едни преходът предоставя възможност да осъдим тези, които са съгрешили в миналото, например чрез лустрация. За други – повод да покрият или унищожат досиетата си. На едни преходът позволи да останат безнаказани, макар да са виновни за престъпления по времето на социалистическия режим. На други опита да наложи вина, макар да са невинни. Накратко, преходът буди множество и противоречиви мисли, емоции и асоциации у българското обществено съзнание. В крайна сметка България губи, реализирайки по-малко от пълния си потенциал. А различията ни относно „прехода“ се превръщат в проблем, защото ни отклоняват от всеобщите цели по пътя към по-висок жизнен стандарт. Една посока към това да бъдем по-заможни, по-щастливи и по-здрави у нас и да прославяме България по света. Какво означава рекордното неравенство в България Съществуват много примери за това как принципните ни различия по отношение на социалистическото минало са навредили на обществото ни по време на прехода. Но ето един случай от съвсем скорошното ни минало: българската кандидатура за генерален секретар на ООН през 2016 г. Без значение дали подкрепяте Ирина Бокова или Кристалина Георгиева, можем да се съгласим за следното: първо, острите различия в обществото по повод българския кандидат бяха породени до голяма степен от връзката със социалистическото минало. И второ, крайният резултат за България беше категорично неуспешен, в крайна сметка наш кандидат не беше избран за генерален секретар. Но нека се върнем на въпроса: Какво означава да “пребъде” българският народ по света и у нас? И как се справяме по този параграф към момента? За едни това може би означава малък брой облагодетелствани лица (например аз, семейството ми и приближените ми) да се позиционират високо в обществото. Да могат да си позволяват всякакъв лукс независимо от това, че мнозинството българи се бори за оцеляване. За други може би означава свободно общество, в което всеки има равен шанс за професионална и лична реализация и може да води достоен живот, правейки това, което обича. Но това е въпрос на ценности и следователно за него не може да има еднозначен отговор. Три структурни проблема, които хлопат на вратата ни За да се стигне до един-единствен отговор, който еднозначно удовлетворява българската общественост, то всеки от нас трябва да пожертва нещо от себе си. На първо място, за да достигнем до колективен отговор, независимо от семейни обстоятелства, социален статут и политически виждания, би трябвало да си зададем трудните въпроси, на които не искаме да си отговорим… въпроси, за които може би сме подозирали, но които през целия си съзнателен живот сме избягвали. Например за тези, които искат справедливо възмездие за политически престъпления: ако никога не се стигне до формален процес на лустрация в българското общество, ще можем ли отново да живеем заедно и да подадем ръка дори и на „комунистите“ и техните потомци в името на общото бъдеще? В крайна сметка нужно ли е някой да бъде съден за делата на родителите си, без значение от собствените им качества – и професионални, и личностно-морални? За тези, чиито родители, роднини и близки са били активни участници в един неуспешен политически период, навредили с действията си на други граждани, семейства и дори общности, ще могат ли те да им обърнат гръб и да подкрепят осъдителни действия срещу тях в името на справедливостта? На второ място, би трябвало всички ние – облагодетелствани или ощетени от наследството на режима, лево- или десномислещи, бедни или богати, от села или градове, млади или стари – да достигнем до отговорите на тези въпроси заедно. Разбира се, няма да е никак лесно! Защото за тези, чиито предци са жертви на тоталитарната система, ще е изключително трудно да се примирят с липсата на възмездие, желано така искрено през целия им живот, което подсъзнателно дължат на дедите си. И защото за тези, чиито предци са от обратната страна, ще е изключително трудно да жертват най-ценното – близките си, да ги оставят да бъдат порицани и да не се опитат да ги предпазят, макар да знаят, че вероятно са съгрешили. И въпреки тези трудности нека се включим в този колективен разговор и започнем да изслушваме различните мнения, осъзнавайки, че да проявим разбиране в името на позитивната промяна не означава да не изискваме отговорност. Например в Колумбия през последните две години тече мирен процес между правителството и комунистическа партизанска терористична организация ФАРК. От 50 години насам конфликтът между Колумбия и терористите не спира и оставя след себе си единствено кървава диря. Но през 2016 г. двете страни най-сетне подписаха мирно споразумение. Много колумбийски граждани бяха разярени от условията на договора, тъй като той гарантира на ФАРК правото да участват на избори като нова партия, въпреки че за последните 50 години са погубили хиляди невинни колумбийци и са причина за безброй човешки трагедии. Но благодарение на разговорите с ФАРК президентът Сантос и екипът му установяват, че и дейността на партизаните е мотивирана от чувство за несправедливост, което поражда действията им. Осъзнават също, че и ако не протегнат ръка на ФАРК, конфликтът никога няма да приключи и трагедията ще продължи за всички. И същевременно според част от споразумението много от досегашните ръководители на ФАРК ще бъдат изправени пред трибунал за престъпленията, които са извършили срещу колумбийския народ. За да стигнат колумбийците дотам обаче, първо провеждат обществен диалог по темата – много болезнен и продължил години. Нека и ние, българите, започнем нашия разговор за наследството на социализма по време на прехода. Нека с това да започне краят на прехода! ---- „Генерация Z“ – с подкрепата на „Америка за България“ Три структурни проблема, които хлопат на вратата ни „Генерация Z“ – с подкрепата на „Америка за България“", "date": "2018.06.01", "title": "Нека с това да започне краят на прехода!"}
{"url": "http://clubz.bg/68553-italiq_se_spasi_shte_ima_pravitelstvo", "text": "Двете популистки партии в Италия, борещи се срещу елита, съживиха късно снощи плановете си за коалиция и обещаха да сложат край на тримесечните политически сътресения, предаде Ройтерс. Те ще направят това с правителство, което ще увеличи разходите, ще се противопостави на финансовите правила на ЕС и ще се бори с нелегалната имиграция. Споразумението за коалиция, дошло след изборите през март, премахва риска от нов вот – перспектива, която предизвика големи разпродажби на италианските финансови пазари. Ще има ли правителство в Италия? Лидерите на дясната Лига и на движение „5 звезди“ скрепиха съюза си, като се споразумяха да заменят евроскептика, когото първоначално бяха предложили за министър на икономиката и чието номиниране бе отхвърлено от президента. Те огласиха съвместно изявление след неколкочасови преговори. Споразумението дойде след няколко дни, през които Ди Майо призова за импийчмънт на президента Серджо Матарела и през които двама кандидати бяха натоварени да съставят кабинет. Единият от тях се оттегли, но бе върнат вечерта на 31 май. Еврото се срива заради кризата в Италия Малко известният преподавател по право Джузепе Конте, който е приближен до „5 звезди“, ще стане премиер, обявиха двамата лидери. Пробивът дойде, след като двете партии се разбраха да оттеглят кандидатурата на икономиста Паоло Савона за министър на икономиката. 81-годишният икономист бе заявил, че на Италия й е необходим план за отказ от еврото. Той ще бъде заменен от преподавателя по икономика Джовани Триа, който също е малко позната фигура. Световните финансови пазари отбелязаха пообрение през последните два дни, след като имаше спад заради перспективата от нови избори, доминирани от дебати за бъдещето на Италия в еврозоната. Италия, чийто дълг възлиза на 130 на сто от нейния БВП, е най-задлъжнялата страна в еврозоната след Гърция и често е наричана „твърде голяма, за да фалира“. Макар инвеститорите да се успокоиха, че няма да има повторение на изборите, които се опасяваха, че ще се превърнат в де факто референдум за еврото, те сега вероятно ще преместят фокуса си върху плановете на Лигата и „5 звезди“ за големи разходи. Още след вота коалицията обяви, че ще накара ЕС да преразгледа финансовите си правила, които според Матео Салвини „поробват“ италианците. Джовани Триа – новият кандидат за министър на икономиката, критикува икономическото управление в ЕС, но за разлика от Паоло Савона не подкрепя план за излизане от еврозоната. В последните си статии той призовава за промяна на финансовите правила на ЕС, за да могат публичните инвестиции да подпомогнат растежа. Подобно на много други икономисти той критикува постоянния излишък на Германия. „Може би най-накрая успяхме, след толкова много пречки, атаки, заплахи и лъжи“, написа Салвини във фейсбук малко след обявяването на споразумението. След като пропадна първият опит за коалиция, президентът Матарела номинира бившия служител на Международния валутен фонд (МВФ) Карло Котарели да формира временен експертен кабинет, който да поведе Италия към нови избори най-рано през септември. Котарели обаче не успя да представи правителство и не получи подкрепата на нито една от главните партии. Вчера той върна мандата. Ако се приеме, че новото правителство е получило зелена светлина от Матарела, Салвини ще бъде вътрешен министър, а Ди Майо ще оглави новото съвместно министерство, създадено от събраните заедно ресори на труда и индустрията, обявиха от двете партии. Салвини обеща да засили депортациите на нередовни имигранти и да реформира системата за даване на убежище. Външен министър ше бъде Енцо Моаверо – бивш министър по европейските въпроски в правителството на Марио Монти. А като компенсация европейският портфейл ще бъде даден на Паоло Савона. Еврото се срива заради кризата в Италия", "date": "2018.06.01", "title": "Италия се спаси - ще има правителство"}
{"url": "http://clubz.bg/68561-%E2%80%9Evarajyti%E2%80%9C_hvali_%E2%80%9Eprocyftqvashtoto%E2%80%9C_bylgarsko_kino", "text": "Текст, пълен с положителни факти и възхитени мнения за новото българско кино, се появи в едно от най-популярните издания за шоубизнес, „Варайъти“. „През есента на 2010-а, изправени пред орязване на финансирането, българските кинематографи заляха столицата София с вълна от протести срещу суровите мерки, предложени от дясната управляваща партия – пише „Варайъти“. – По това време новоизлюпената филмова индустрия на страната е в период на криза. Но осем години по-късно „ситуацията е напълно различна – казва Жана Караиванова, директор на Националния филмов център (НФЦ) пред американското издание. — Българското кино процъфтява.“ Селекция от съвременни български филми ще бъдат показани тази седмица на Международния филмов фестивал в Трансилвания (TIFF), като осем игрални и документални филма ще представят страната ни в програмата „Фокус България“. Започвайки с „Посоки“ на Стефан Командарев, чиято световна премиера беше в „Особен поглед“ на фестивала в Кан, програмата представя филмовата продукция на страна, която изгражда индустрията от нищото, пише Кристофър Вурлиас в статията, озаглавена „Процъфтяващият български филмов бизнес под светлината на прожекторите в Трансилвания“. „Невъзможно е да не отбележим, че българското кино присъства все по-често на повечето големи фестивали“, споделя пред изданието директорът на румънския фестивал Михай Кирилов. Кирилов сравнява раздвижването в родното кино с новата вълна в румънското, зародила се преди десетина години. Подобно признание според него „не е просто мода. Това е знак, че нещо се готви там“. Публиката на фестивалите също е белег за това. „Посоки“ – изпълненият с черен хумор филм на Командарев към българската дисфункционалност, разказана през погледа на таксиметрови шофьори с променливи нощни тарифи – си партнира в програмата „Особен поглед“ с „Уестърн“ на германската режисьорка и сценаристка Валеска Гризебах, сниман в България в копродукция с местната компания „Чучков брадърс“. В същото време „Безбог“, дебютът на Ралица Петрова, за медицинска сестра, която продава на черния пазар личните карти на възрастните си пациенти, болни от алцхаймер, взе „Златен леопард“ в Локарно през 2016-а. Филмът ще се излъчи във „Фокус България“ тази седмица заедно с друга продукция, отличена в Локарно с първа награда в селекцията „Режисьори на настоящето“ – „3/4“, режисьорски дебют за Илиян Метев, който разказва за деликатния баланс в променящата се връзка между баща и двете му деца. Въпреки признанието от различни места в Европа „румънската публика не знае много за българското кино“, казва Кирилов. Той описва двете държави като „братя по оръжие“, споделящи обща граница и „общо съветско минало“, и шеговито отбелязва, че братството най-често се изразява в почивки на Черноморието. „Иронията е, че повечето от румънците не ходят на румънското крайбрежие, те ходят по българското Черноморие – казва Кирилов. – Там е по-секси, по-чисто и по-евтино. Това е може би единственото нещо, което румънците знаят за България.“ А има толкова много да се научи, смята американското издание. С население само с една трета от това на Румъния България произвежда същото количество филми, но печели два пъти повече в боксофиса. Въпреки успеха на румънската нова вълна, едно от най-впечатляващите развития в киното на страната в новия век, „нямаме комерсиално румънско кино“, обяснява Кирилов. „Имаме филми за фестивали, но хората в Румъния не ходят в кината, за да гледат всички тези награждавани филми“, казва той. „Не е само до комерсиалното съдържание – коментира в отговор Караиванова. – Много доброто артистично заснемане спечели сърцата на публиката в кината.“ Българските кинаджии получиха финансово увеличение от правителството. Годишният бюджет е средно 7,7 млн. долара за финансиране на производството на филми, дистрибуция и реклама, като Караиванова отбелязва лек спад във финансирането на по-малки копродукции. Ако преди десетилетие НФЦ получава около 25-30 запитвания за финансиране, днес те са над 100. Центърът активно работи по заздравяването на споразуменията за копродукции и търси нови партньори, „за да стане по-лесно и по-продуктивно“ за местните филмови продуценти да работят с чуждестранните си колеги, казва Жана Караиванова. Българските продуценти са „много енергични в създаването на копродукции със съседните ни страни и с други европейски държави“, допълва тя. Тази година НФЦ подписа договор с филмовото студио „Ню Бояна“ за продуциране, разпространение и реклама на филмите, подкрепени от Центъра – споразумение, което според Кариванова „може да издигне някои от проектите на съвсем ново ниво“. „Трябва да бъде окуражавано – казва тя за развитието на филмовата индустрия в България. – Много е важно да имаме успех както на национално, така и на международно ниво.“ \" \"", "date": "2018.06.01", "title": "„Варайъти“ хвали „процъфтяващото“ българско кино"}
{"url": "http://clubz.bg/68555-chovek_ot_chastniq_fond_na_putin_se_svyrza_s_men_za_ubijstvoto_na_babchenko", "text": "Както предава Нюз.ру, той е заявил, че е работил за украинското контраразузнаване. По неговите думи инсценировката на убийството на Бабченко била изцяло съгласувана с контраразузнаването и документирана. Съдът в Киев прие искането на прокуратурата да бъде оставен в ареста за два месеца заподозреният Борис Герман, предаде Ройтерс.  Наетият да убие Бабченко се предал сам Герман, който според ТАСС е съсобственик на украинско-немска оръжейна фирма, бе доведен в съда, където отрече да е имал някога намерение да убие Бабченко и посочи, че е действал в интересите на Украйна. Бабченко оказа активно съдействие на украинските спецслужби, като инсценира собственото си убийство във вторник, а \"възкръсна\" на пресконференция на другия ден. Прокурорите казаха, че разполагат с доказателства, че Герман е предал над 15 000 долара на човек, който да убие Бабченко. Един от адвокатите на обвиняемия каза, че той ще обжалва решенето за задържането си, съобщева БТА.  Украинските власти обвиняват Русия, че се опитва да дестабилизира Украйна чрез серия от поръчкови убийства. Кремъл нарече обвиненията за руска намеса \"връх на цинизма\", посочва Ройтерс. ", "date": "2018.06.01", "title": "\"Човек от частния фонд на Путин се свърза с мен за убийството на Бабченко\""}
{"url": "http://clubz.bg/68547-zashto_apple_podkrepi_rusiq_sreshtu_telegram", "text": "Американската компания Apple е подкрепила Русия срещу чат-програмата с криптиране Telegram, обяви създателят й Павел Дуров в Twitter. Русия блокира достъпа до приложението Telegram Наскоро руските власти започнаха усилена кампания срещу чат-програмата, която криптира съобщенията от-край-до-край и позволява сигурен чат на всички свои потребители. Те първо поискаха от Дуров ключ, който да отваря всички съобщения, с тезата, че така службата ще може да следи престъпници и терористи, които се възползват от програмата. Той естествено отказа. След това регулаторът Роскомнадзор поиска Apple и Google да премахнат програмата от своите онлайн магазини за приложения в страната. Регулаторът първо ще предупреждава, след това ще санкционира по GDPR Видимият проблем за повечето потребители е липсата на \"стикери\" и други дребни функции, които не работят във версия 11.4 на iOS. По-сериозен е казусът с GDPR - новото законодателство за поверителност на ЕС, което влезе в сила от 25 май тази година. На практика в момента Telegram го нарушава, тъй като ъпдейтите за него не са влезли в сила. Регулаторът първо ще предупреждава, след това ще санкционира по GDPR", "date": "2018.06.01", "title": "Защо Apple подкрепи Русия срещу Telegram?"}
{"url": "http://clubz.bg/68548-zavryshtaneto_na_bludniq_sin_2", "text": "Поведението на премиера Борисов в Русия не се различаваше по нищо от поведението на президента Радев – дори го надмина в желанието си да се извиним и покаем. Не стана съвсем ясно за какво точно се извиняваме и искаме “прошка”. За това, че сме член на НАТО и ЕС, които ни отклоняват от правия път? За  това, че “Южен поток” не отговаряше на правилата на ЕС и беше спрян? Може би за това, че по един изключително спорен проект като АЕЦ “Белене” наши правителства дотук са дали над 3 милиарда лева (голяма част от които на руската страна), без да има каквито и да е гаранции, че от централата някога ще се печели? Или пък защото заедно с ЕС и НАТО нарекохме действията на Русия в Украйна това, което те са – военна агресия спрямо суверенна държава? Добре е извиняващият се да бъде прецизен и да не оставя толкова широко поле за интерпретации. Ако пък искаме да направим генерално извинение, да кажем направо: “Извинявайте за това, което сме.“ Като конкретни послания Борисов, подобно на Радев, директно заяви, че спазвайки правилата на ЕС и НАТО, ние губим – тръбите ни заобикаляли. В стила на другарската самокритика той - както Радев - нахока предшествениците си по върховете на българската политика. Тоест нахока себе си и президента Плевнелиев. Каза, че те са грешили в оценките си за изгодата от АЕЦ “Белене” и “Южен поток”. Изобщо беше подготвил репертоар от руски шансони, които биха разтопили сърцето на всеки. Всъщност президентът Путин доста проницателно видя в откровеното подмазване с фрази като “по-големият трябва да прости” покана за руски инвестиционен интерес към “Белене” и тръбополагането. Добре е нашите политици да разберат, че с такива тодорживковски увертюри стават основно за смях и затова не е виновна руската страна. В крайна сметка има конкретен въпрос за решаване, върху който трябва да се концентрираме. Ние искаме “Турски поток” да влезе през наша територия в ЕС, а не от Гърция. За тази цел трябва да предложим на руснаците достатъчно приемливи условия, както и да си осигурим подкрепа от Брюксел за плановете за “хъбове” и пр. Имаме добри шансове и за двете, които обаче нито ще се увеличат, нито ще намалеят от усърдното ни челобитие пред Москва.  Ако сме свързани в енергиен съюз и договарянето с Русия става на ниво ЕС, ще се ползваме от цените на газа за Германия. Ако не, ще продължим да плащаме много висока цена, която след това ще се опитваме \"да избиваме” със специални сделки по други проекти като “Белене”, които може и да ни натоварят допълнително с тежки разходи. Газовото отклонение от Турция за България - един сравнително дребен проблем - в дълбоката провинция на общественото ни въображение се облича в огромно стратегическо значение. “Голямата картина” била, че Европа изоставя САЩ като ключов стратегически партньор в сигурността и се обръща към Русия, за да следва повелите на Дьо Гол: Европа от Атлантика до Владивосток! Ганковото кафене явно никога не е затваряло. Само в него подобни безумия могат да минават за “анализ” на ситуацията. А тя всъщност е следната: 1)  В обозримо бъдеще НАТО и САЩ ще останат основен гарант на сигурността на ЕС; 2)  ЕС има нужда от създаване на собствен военен потенциал и по-кохерентна външна политика. Реализацията на тези цели обаче не изисква някакво “сближаване” с Москва и сключване на стратегическо партньорство по сигурността с нея или пък разваляне на дългосрочното партньорство със САЩ. Да, добросъседство и мирно съществуване са необходими – но по-тесни връзки няма как да се реализират поради това, че Русия е все пак с друг автократичен режим на управление и има различна визия за света и международните отношения; 3)  Фактът, че Меркел и Макрон са ходили в Русия по иранската ядрена сделка, не означава, че има промяна на позицията на ЕС по Украйна, санкциите, Крим, Скрипал, Сирия или каквото и да било друго. Това е общият фон, на който се разигра двуактовото – президентско и премиерско - българско “покаяние” за това, че сме суверенна и при това доста успешна с оглед на историята и региона си страна. Страна член на ЕС и НАТО.   ", "date": "2018.06.01", "title": "Завръщането на блудния син-2"}
{"url": "http://clubz.bg/68535-dynoto_otdolu", "text": "Тези дни жанрът мелодрама се киска самодоволно. Състоянието на българската журналистика е описвано в много драматични и трагични текстове, но по ирония на съдбата истината лъсна в една мелодраматична ода за посещението на премиера Борисов при папата. Едва когато прочетоха този репортаж по пантофи, читателите разбраха колко надолу са отишли нещата. Авторката на репортажа с един удар постигна всичко онова, което няколко международни организации не успяха с изследвания и алармиращи класации за свободата на словото – с този си текст тя показа какво не трябва да прави журналистиката, както и състоянието на онова, което у нас минава за журналистика. (Валерия, хваля те, ако не си разбрала, няма нужда да се обаждаш на един сайт да ме ПИК-не, както той обича да прави.) Ние се съмняваме в статистики, но много разбираме от знаци, особено от такива, които показват онази граница, след която всичко е възможно. По тази граница се движим от доста време, но репортажът за бащино-синовната среща между Борисов и Франциск показа, че вече сме отвъд, в територията на отвратителното, пошлото, патетично клетото, мизерното, жалкото, толкова непоносимото, че чак не ти се вярва. Стотици пъти преди това някой казваше, че така повече не може и не бива, но че така не може и не бива, се чу едва когато беше публикувано това свидетелство за искриците в очите на папата, една от които е по повод на българското кисело мляко. Повтарям: Г-жа Валерия Велева има по-голяма заслуга за осъзнаването на състоянието на българската журналистика от всички доклади на всички международни организации за свободата на словото у нас. Същата голяма роля в друга област изигра някоя си Антонина, която изпя с нотите на маане „Прощално“ на Никола Вапцаров. Това стихотворение е писано в смъртна килия часове преди разстрела на поета. Съпругата му Бойка го е увила в платно, пъхнала в порцеланов съд, който скрила в тенекия за сирене под купчината въглища в мазето. За да го съхрани. И така, съхранено, то попада след 76 години на мушката на чалгата. Клипът е потресаващ – невероятните думи на Вапцаров, писани в минутите между живота и смъртта, в клипа се прошепват сред естетизирани стенания, еротизирани охкания и мръсни погледчета между две силиконови женички и един напомпан мъж, които изглеждат точно като две разгонени крави и бик за разплод. Каквото и да кажа, ще е малко. Това вече не е територия отвъд някаква допустима граница, това вече е пропаст. В България революция по идеологически причини не се случи. Но като гледам потреса на хората тези дни, допускам, че е възможно да се надигнем по естетически причини. Нас красивото и доброто е трудно да ни впечатлят. Но грозното е напълно в състояние да ни сплоти в една отвратена общност. Не е странно за хора като нас, които повече се подчиняват на емоциите, отколкото на практичния разум. Понякога си мисля, че фразата на Достоевски „Красотата ще спаси света“ не би могла да бъде произнесена от творец, който не е славянин. Красотата, и то не сама по себе си, а като контрапункт на грозотата. Защото ние сме в състояние да отминем като слепи някаква красота и да отчетем присъствието й едва след като тя изчезне и започва да ни липсва, но не можем да отминем с безразличие грозотата. А в тези последни дни ни се насъбра доста  грозотия. Принос даде и едно видео, в което актьорът Захари Бахаров призовава народа да се противопостави на намеренията да се посегне на мечтите на народа, като се ограничи рекламирането на националната лотария. Когато видиш талантлив актьор да говори нелепости, омерзението е нееднозначно. Чудиш се него ли да презираш, че се е разкрачил между големия актьор в „Чамкория“ и жалкия шут в Националната лотария, или да мразиш държава, в която големите издържат таланта си с приходи от незначителни и унижаващи ги роли. Той ли се е полакомил и затова се е цанил да слугува на „търкането на билетчета“, или е принуден да се прави на луд, за да може понякога да показва, че е добър актьор – това беше чуденето на потребителите на най-голямата и най-влиятелната социалка фейсбук. Докато за Захари Бахаров тук-там има милостиви мнения, то дни преди това темата беше Димитър Рачков и там няма колебания – халтурата мачка и стъпква таланта. Рачков в началото на кариерата си беше голяма надежда на театъра, но постепенно се превърна в някакво подскокливо подобие на себе си. Дори в едноминутната си роля във филма „Възвишение“ не успя да извади поглед, различен от похотливото погледче от кресливите сцени на телевизионните формати. Така умират талантите – едни от придаване на уж някакъв приличен вид на хазарта „търкане на билетчета“, други от кючеклийски подскоци. Безжалостният търговски закон гласи, че ако искаш да продаваш пошлост, първо трябва да създадеш пошли души, тоест да си произведеш потребители. Години наред стоката се харчеше сравнително добре и в относителна тишина. Това, че напоследък пошлостта се освирква, е, защото тя премина границите на търпимостта. Вече не става само за сеир. Вече е толкова плътна и повсеместна, че ако не я посочваме, назоваваме и осъждаме, ще ни погълне, ще ни превърне в себе си. „Търсиме сервитьорка“ – пише на табелка в един град, в който има много диалектни особености, но не и точно този, ме-кането в края на 1 л. мн.ч. Питам собственика защо го е написал така. „Ами…, аз не говоря така, ама слушам по телевизията, че говорят така, и си мислех, че това е правилното, щом политиците го казват.“ Не са само политиците. „Не можеме…“ – казва една политоложка в сутрешен блок – „Искаме, но не можеме…“ Отпорът срещу простащината е новото дисидентство в България. Да не си съгласен с това, което властта говори, прави, налага като начин на поведение, като култура, като манталитет, е дисидентство. А властта говори, прави и налага простотия и простащина. Възможно ли е да станем първата държава в света, която ще се надигне по естетически причини? Тези дни си мисля, че не е изключено. Простотията е дошла до шия – оттук нататък изборът е или да изплуваме, или да се удавим. Забелязахте ли през тази година как бяха облечени абитуриентите? Дадохте ли си сметка, че за първи път от много време интернет не е пълен със скандални снимки на просташки облечени зрелостници, че нямаше обичайната за други години голотия, препаски и деколтета, напращели от силикон? Никакви критики не можаха да стреснат абитуриентите предни години. Сега какво ги стресна, какво ги накара да се погледнат в огледалото? Защо сега, в дните около традиционните балове, простотията беше повече на екраните и мониторите, отколкото по младите хора в дискотеките? Много се надявам отговорът да е: Защото простотията, пошлостта, кичът вече не са на мода. Видяхме докъде може да се стигне и се уплашихме. Възмутихме се, отрекохме го, назовахме го. Описваме дъното, гледано отдолу.  Само така имаме шанс един ден да се придвижим нагоре към нулевия етаж и по-горе.", "date": "2018.06.01", "title": "Дъното отдолу"}
{"url": "http://clubz.bg/68556-%E2%80%9Cshpigel%E2%80%9D_shte_se_prevyrne_li_evropa_vyv_futbolna_topka_na_trymp", "text": "Тези дни са решаващи за Европейския съюз, поне за германския министър на икономиката Петер Алтмайер. «Ние сме в началото на една решаваща седмица», зяви в понеделник Алтмайер преди срещата си с негови колеги от ЕС в Брюксел. По същото време там се срещнаха и външните министри на държавите членки на съюза. Следва и провеждането в Париж на годишната конференция на Организацията за икономическо сътрудничество и развитие (в нея участват 35 държави – бел. ред.) Темите са изключително различни, но на заден план е едно и също – предизвикателството, провокирано от курса на президента на САЩ Доналд Тръмп. Ако не се случи малко чудо, в петък САЩ ще въведат наказателни мита за внасяни от Европа стомана и алуминий. ЕС заплашва с ответни мерки. За допълнителни ядове допринася и излизането на САЩ от ядреното споразумение с Иран, обвързано със заканата на Тръмп за въвеждане на санкции срещу европейски фирми и предприятия, които не прекратят незабавно бизнес отношенията си с Иран. «Европа не бива да го допусне и е длъжна да реагира», каза и Манфред Вебер, председател на фракцията на Европейската народна партия. Но как да стане това? Отговорът би следвало да покаже дали  външнополитически Европа е достигнала до зрелост. Ще вземват ли европейците в свои ръце съдбините си, както още преди година призова канцлерката Ангела Меркел, или ще се провалят заради собствения си разнобой и страх от САЩ? Финално: САЩ удариха с мита стоманата и алуминия от ЕС Досега европейците реагираха, както и по-рано често са го правили относно рискови ходове на САЩ – със силни думи. Но от политическа гледна точка възможностите са ограничени. ЕС иска да спаси ядрената сделка с Иран, като при нефтен внос заобиколи САЩ чрез преки плащания на иранската национална банка. Към това трябва да се прибави и евродиректива, която ще забранява на европейски фирми да прилагат новите американски санкции спрямо Иран, а Брюксел ще им компенсира евентуални загуби. Изгледите за успех са ясни. Мнението на Ланге за състоянието на отношенията със САЩ е съсипващо: В САЩ обаче не гледат на нещата така драматично. За тезата си бившият служител в Държания департамент посочва две причини. Европейците се нуждаели от съюза със САЩ повече, отколкото американците, особено по въпросите на сигурността. Наред с това доста държави членки на ЕС възприемали САЩ не само като защитна сила срещу външни врагове, а и като политически противовес спрямо други държави от ЕС. Ето защо сегашната криза щяла да приключи така, както и многото предишни трансатлантически кризи: европейците съзират край на партньорството, за да се върнат малко по-късно отново към дневния ред. Така е било, когато при президентстово на Барак Обама спецслужбата АНС е подслушвала мобилния телефон на канцлерката Ангела Меркел и когато през 2003 г. по време на войната в Ирак канцлерът Герхард Шрьодер отказал германска подкрепа на президента Джордж Буш младши. \"Европа трябва да се изправи срещу тиранина и лъжеца Тръмп\" Този път обаче обстановката е друга, е мнението на Дейвид Маккалистър, председател на Комисията по външни работи към Европарламента. Наред с това не идело реч за един конкретен въпрос. Политиката на американското правителство показвала, че като цяло не се отдавало никакво значение на трансатлантическите отношения. Според Маккалистър  имало и други разлики в сравнение с предишни конфликти. ЕС сега се стремял да намали зависимостта си от САЩ, като се сплоти вътрешно. Като пример той сочи основаването в края на м. г. на европейски отбранителен съюз. «Миналата година стигнахме по-далеч, отколкото през изминалите десетилетия», казва Маккалистър. Но още дълъг път трябва да се извърви до постигането на съвместна политика по сигурност и отбрана, да не говорим за европейски министър на отбраната или пък за европейска армия. Въпреки гръмогласни оповестявания и в други области нещата са мудни. Примерно Берлин дърпа спирачката на амбициозните планове на френския президент Еманюел Макрон за по-голяма сплотеност на ЕС по политиката на икономика и финанси. Разнобой между Берлин и Париж има и по поведението спрямо Тръмп. Докато французите залагат на твърда линия, германците са по-предпазливи. По време на годишната конференция на Организацията за икономическо сътрудничество и развитие в Париж много неща ще зависят от това, дали  САЩ ще съзрат единен европейски фронт или сбирщина от отделни държави, всяка от които преследва собствените си интереси. Ако се случи последното, за правителството на Тръмп мачът ще е лесен. \"Европа трябва да се изправи срещу тиранина и лъжеца Тръмп\"", "date": "2018.06.01", "title": "“Шпигел”: Ще се превърне ли Европа във футболна топка на Тръмп?"}
{"url": "http://clubz.bg/68559-savona_qbylkata_na_razdora_vse_pak_stana_ministyr", "text": "Преподавател по политическа икономия. Близък до идеите на крайната десница Лига по въпросите за данъчната политика, Триа обаче подкрепя оставането на Италия в еврозоната, но смята, че тя трябва да бъде реформирана. Той иска опростяване на италианската фискална система и приветства въвеждането на плосък данък с две данъчни ставки -15 процента за физическите лица и 20 процента за юридическите лица. Триа подкрепя и идеята за увеличаване на ДДС. Той обаче е против идеята на Движение 5 звезди за въвеждане на доход от 780 евро за най-бедните в Италия. Тази сума е известна като \"граждански приход\". Хората, които я получават ще са длъжни да си търсят работа и да приемат една от първите три оферти за работа, които получат.  Триа е на 69 години. Роден е в Рим. По образование е юрист. Завършил е университета Сапиенца. Понастоящем е председател на Националното училище по администрация и преподава политическа икономия в университета Тор Вергата в Рим. Бил е консултант във външно министерство, в министерството на финансите и в Световната банка. В последно време трудовете му са били посветени на ролята на институциите в икономиката, на международната миграция и на развитието. Лидер е на крайната десница Лига. На 45 години. Партията му е втората по големина в италианския парламент и в управляващата коалиция. Като министър на вътрешните работи Салвини ще се занимава и с управление на миграцията. Приоритет на Лига е именно намаляване на незаконната имиграция. Салвини е чест гост в италианските медии. Той рядко губи хладнокръвие и говори прямо. Салвини превърна Лига от регионална политическа формация, която не искаше приходите от данъци на Севера да бъдат изпращани в недоразвития италиански Юг, в крайнодясната националистическа партия. Нейният лозунг \"Италия на първо място\" по примера на този на Тръмп се хареса на гласоподавателите след години на анемичен икономически растеж и на масова миграция. Лидер на антисистемното Движение 5 звезди, което сега е най-голямата самостоятелна партия в парламента. На 31 години. Той се надяваше дори да стане премиер, но Лигата не го подкрепи в тази насока, притеснявайки се, че в този случай движението му би доминирало в управляващата коалиция. Сега Ди Майо ще е начело на ново суперминистерство, съчетаващо труда и икономическото развитие. Негова ще е задачата да приложи обещанията на Движение Пет звезди в областта на икономиката, в това число и въвеждането на дохода от 780 евро месечно за най-бедните. Той ще се занимава и с трънливи промишлени въпроси, като бъдещото на банкрутиралия национален авиопревозвач АлИталия и оцеляването на най-голямото европейско стоманодобивно предприятие ИЛВА, което е в процес на продажба.  Ди Майо няма опит в управлението. Но се показа като експерт по водене на предизборна кампания. От 2007 г. Ди Майо бързо се издигна в антисистемното движение. Стана депутат и дори заместник-председател на парламента. През септември миналата година чрез онлайн гласуване на активисти на движението Ди Майо бе избран да оглави кампанията му за изборите през март.  Ди Майо отказва да приеме понятието популист като определящо позициите на Движение Пет звезди и казва, че не иска Италия да бъде антиевропейска или екстремистка в позициите си. Смята се, че именно той е смекчила доктрината на движението по въпроса за излизане от еврозоната или за съюзите с други партии. Луиджи Ди Майо е учил право, но не е завършил. Професионалният му опит се ограничава до кратко пребиваване на позицията администратор на уеб сайт и помощник режисьор, което породи критики по негов адрес в социалните мрежи. Той обаче припомня на критиците си, че Франция и Австрия имат доста млади лидери, визирайки Еманюел Макрон и Себастиан Курц. Работил 20 години в Европейската комисия. В периода 1995 - 2000 г. когато Марио Монти беше европейски комисар за вътрешния пазар, а после за конкуренцията, Моаверо Миланези бе негов главен съветник. На 63 години е. Бил е министър по европейските въпроси в правителствата на Марио Монти и Енрико Лета. Има дълбок институционален опит. Преподава в университета Бокони в Милано и Сапиенца в Рим. По образование е юрист. От 2005 г. ръководи юридическия факултет в Свободния международен университет за социални науки \"Гуидо Карли\" в Рим. На 81 години. Икономист, известен с критиките си срещу еврото. Заради него президентът Серджо Матарела отхвърли първия проект на коалиционно правителство на Движение 5 звезди и на Лига. В последната си книга Савона нарича въвеждането на еврото в Италия \"историческа грешка\" и говори за План Б за излизане от еврозоната, без възможно никакви вреди за Италия, ако това се окаже необходимо. Савона има богат опит като министър, като висш служител в Италианската национална банка, в частни банки и в организацията на предприемачите Конфиндустрия. Той бе министър на промишлеността през 1993 г. Бил е преподавател по икономика в Масачузетския технологичен институт и е автор на редица книги за международното банкиране, валутните системи и макроикономиката.", "date": "2018.06.01", "title": "Савона - ябълката на раздора, все пак стана министър"}
{"url": "http://clubz.bg/68558-vladislav_goranov_ruski_gazoprovod_samo_ako_otgovarq_na_pravilata_na_ek", "text": "Ако евентуален нов проект за минаване на газопровод през България не отговаря на правилата на ЕК и той няма да стане, както не се е реализирал \"Южен поток\". Това каза пред бТВ финансовият министър Владислав Горанов по повод посещението на премиера Бойко Борисов в Москва и водените там разговори. Горанов изтъкна, че България не се е молила за газопровод през нейна територия, а просто е имало съвпадение на интересите й с тези на Русия. Той отрече да е имало каквото и да било извинение. Завръщането на блудния син-2 Според него разговорите са били като между партньори. Така той отговори на въпрос за спрените проекти \"Южен поток\" и АЕЦ \"Белене\". Министърът поясни, че те не са се случили, защото в тях е имало частично несъответствие с правилата на Европейската комисия. Според финансовия министър разклонението от \"Турски поток\" към България е договорено политически, а сега се работи по техническите детайли. Той изтъкна, че прагматичните отношения с Русия не значат загърбване на ЕС. Той призна, че мотивите, с които е прекратен \"Южен поток\", не са били достатъчно добре обяснени. По повод критиките, че в Русия не е договорено нищо конкретно, Горанов подчерта, че не може в разговор на най-високо равнище да се коментират технически детайли. Той коментира, че евентуален рестарт на АЕЦ \"Белене\" ще има, ако се намери потенциален инвеститор, на когото да му \"излезе сметката\".  ", "date": "2018.06.01", "title": "Владислав Горанов: Руски газопровод? Само ако отговаря на правилата на ЕК"}
{"url": "http://clubz.bg/68560-zashto_sa_ni_obideni_rusnacite_i_imat_li_pravo_da_ni_se_syrdqt", "text": "Обидени ли са ни руснаците и има ли за какво да ни бъдат обидени. Такъв задочен спор се разгоря през медиите и социалните мрежи. Вчера социологът Андрей Райчев заяви пред БНТ, че руснаците са ни тежко обидени заради отношението ни към тях от последните години. Според Райчев тази обида няма да може да бъде преодоляна само с едно извинение. Ето какво коментира по този във фейсбук повод политологът Огнян Минчев:   Анализаторът Георги Харизанов е още по остър:    ", "date": "2018.06.01", "title": "Защо са ни обидени руснаците? И имат ли право да ни се сърдят"}
{"url": "http://clubz.bg/68557-v_bavariq_ot_dnes_na_vsqka_vrata_kryst", "text": "От днес всички правителствени учреждения в южната германска провинция Бавария са задължени да поставят християнския символ - кръста, във входните си зони, предаде ДПА.  На научни и културни учреждения като университети, музеи и театри се препоръчва да поставят кръст на входовете си, макар да не са задължени, каза говорителка на баварското министерство на изкуствата и науката.  Законът, въведен от новия премиер на провинцията Маркус Зьодер, бе предмет на горещи политически спорове, въртящи се около ролята на християнството за германската идентичност и дали Бавария не размива границата между държавата и религията. Християните в Европа са по-големи расисти от атеистите Католическата църква има силно влияние в тази провинция, която се управлява от консервативния Християнсоциален съюз - сестринска партия на ХДС на канцлерката Ангела Меркел.  Кардиналът на Мюнхен Райнхард Маркс обаче остро осъди новите порядки и ги нарече опит да се експлоатира кръстът за политически цели. Зьодер и неговият ХСС се надяват да запазят абсолютното си мнозинство в провинциалния парламент на местните избори през октомври, след като загубиха много гласове, отишли за дясната популистка партия \"Алтернатива за Германия\" на националните парламентарни избори през септември м.г. ", "date": "2018.06.01", "title": "В Бавария от днес - на всяка врата кръст"}
