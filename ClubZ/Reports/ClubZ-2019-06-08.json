{"url": "https://clubz.bg/83986-sofiq_prajd_ne_davajte_vlast_na_omrazata_snimki", "text": "Хиляди, предимно млади хора, се включиха в София прайд 2019. През тази година мотото на прайда е \"Не давай власт на омразата!\". Това е 12-ото ежегодно шествие в подкрепа на равенството на лесбийките, гей мъжете, бисексуалните, трансджендър и интерсекс хората (ЛГБТИ). София прайд започна с музикална програма пред Паметника на съветската армия с участието на IVA, Ерол Ибрахимов (Уикеда), Рут Колева, Мила Роберт, Галена, Михаела Филева и Netta - победителката в миналогодишната Евровизия. Според организаторите прайдът е изключително важен поради омразата, на които са подложени ЛГБТИ хората в България ежедневно – отхвърляне от семейство и приятели, насилие поради омраза, тормоз в училище, дискриминация на работното място и в сферата на образованието, липсата на законодателна уредба на отношенията в семействата на ЛГБТИ хората. Прайдът е сред малкото събития, които дават гласност на тези неравенства.  ", "date": "2019.06.08", "title": "София прайд: Не давайте власт на омразата (СНИМКИ)"}
{"url": "https://clubz.bg/83985-avstralijka_specheli_rolan_garos_snimki", "text": "Австралийката Ашли Барти спечели Откритото първенство на Франция по тенис. На финала 23-годишната тенисистка победи с 6:1, 6:3 чехкинята Маркета Вондушова, която е една от приятните изненади в надпреварата, предвид крехката си възраст - 19 г. Барти е първата представителка на Зеления континент, която взема титлата в Париж от 1973 г. насам. Тогава №1 е легендарната Маргарет Корт. Любопитно е, че Ашли Барти се отказа от тениса през 2014 г., за да играе крикет. 17 месеца по-късно обаче промени решението си - кортовете я дръпнаха обратно. От понеделник Ашли ще е под №2 в световната ранглиста - досега не е била толкова високо. Тя има пет титли на единично от WTA и десет на двойки. Доминираше срещу Вондушова благодарение на агресивния си подход. При мъжете се повтаря миналогодишния финал - Рафаел Надал срещу Доминик Тийм. В драма, която продължи два дни и бе прекъсвана три пъти, австриецът подчини световния №1 Новак Джокович във втория полуфинал - 6:2, 3:6, 7:5, 5:7, 7:5.  Битката започна вчера, но бе спряна заради дъжд. Днес бе подновена и отново преустановена в заключителната част заради капризното време. Както и вчера, силен вятър също бе участник в сблъсъка. Петият сет бе истински трилър. Той започна с пробив на Тийм. Джокович върна брейка, но вместо да изравни за 4:4, допусна нов - 3:5. Доминик стигна до два мачбола, но не успя да ги оползотвори, при това на своя начален удар. Надал не даде дори сет на Федерер, отново е на финал в Париж Малко по-късно Ноле успя да изравни - 5:5. След това Тийм поведе отново и при 6:5 направи нов пробив, който беше със значението на това да надвие световния №1, който е специалист в измъкването на такива оспорвани битки. Утре Тийм ще гони първа титла от Големия шлем, а Надал - 12-а само на \"Ролан Гарос\". Испанецът е изявен фаворит, не само заради това, че защитава титлата. Джокович не беше губил мач на турнир от Шлема точно от Париж през миналата година, когато отстъпи на четвъртфинал. След това спечели \"Уимбълдън\", \"Ю Ес Оупън\" и \"Аустрелиън оупън\". Пропусна да оформи поредно каре за втори път, както и шанса да стане първият тенисист в \"оупън\" ерата с минимум две титли от всички Мейджър надпревари.", "date": "2019.06.08", "title": "Австралийка спечели \"Ролан Гарос\" (СНИМКИ)"}
{"url": "https://clubz.bg/83981-bylgariq_povede_na_polsha_no_zagubi_v_ligata_na_naciite", "text": "Волейболните национали се опълчиха на световния шампион Полша в Лигата на нациите, но взеха само гейм и отстъпиха с 1:3 (25:22, 19:25, 25:27, 20:25) във втората си среща в група 5 в Нингбо (Китай). С това \"лъвовете\" отбелязаха четвърта поредна загуба и заемат 13-ото място във временното общо класиране с 1 победа и 3 точки. \"Дружина полска\" пък е на седма позиция с 3 успеха, 2 поражения и 8 точки. Волейболистите паднаха и от Китай Първият гейм започна с равностойно и с размяна на водачеството в резултата. Това продължи до 13:12 за българите. При следващото разиграване Тодор Скримов се контузи, което принуди Силвано Пранди да пусне в игра Николай Пенчев. Въпреки това националите увеличиха преднината си до 16:13 и 20:16 след страхотна единична блокада на разпределителя Георги Братоев. Постепенно световните шампиони намалиха пасива си до 21:22, което накара Силвано Пранди да вземе прекъсване. В крайна сметка националите ни устояха на всички опити на съперника за обрат и взеха гейма с 25:22 след нова атака на Розалин Пенчев и ас на Светослав Гоцев. В следващите три части обаче България не успя да удържи на мощните атаки на поляците. Възможност за ново повеждане и поне вкарване на мача в пети гейм (което означава най-малко точка) имаше в третия, но в края по-високата класа на нашия опонент даде отражение.  Тимът на Силвано Пранди имаше два геймбола, но не се възползва. Най-резултатни за българския тим станаха Николай Учиков с 15 точки (1 ас и 44% ефективност в атака) и Розалин Пенчев (с 14 точки, 1 ас и 56% ефективност в атака). Утре (9 юни) в последния си мач от втората фаза на турнира нашите играят с Франция от 11 часа българско време.", "date": "2019.06.08", "title": "България поведе на Полша, но загуби в Лигата на нациите"}
{"url": "https://clubz.bg/83982-eto_kakvo_otkri_policiqta_u_terorista_ot_plovdiv_snimki", "text": "МВР разпространи снимки с намерените книги, вещества и уреди и 16-годишният терорист от Пловдив. Пуснали още вчера 16-годишния \"опасен терорист\" от Пловдив Количеството намерени вещества, приспособления и пропагандна литература е стряскащо. Кандидат-атентаторът: едно объркано дете с тръбна бомба... И с още две   Кандидат-атентаторът: едно объркано дете с тръбна бомба... И с още две", "date": "2019.06.08", "title": "Ето какво откри полицията у терориста от Пловдив (СНИМКИ)"}
{"url": "https://clubz.bg/83980-udar_za_ninova_plenumyt_ne_prie_analiza_za_evrovota", "text": "Нов удар по председателката в оставка на БСП Корнелия Нинова на заседанието на Националния съвет на партията днес. Делегатите са отхвърлили анализа на резултатите от европейските избори, които левицата загуби, представен от Изпълнителното бюро на Нинова. Нещо повече - отказали са тя самата да оглави вътрешнопартийната група, която ще пише документа за вота, който ще бъде представен на конгреса на партията на 16 юни, научи Клуб Z от делегати.  Нинова в оставка, но запазва поста до 15 юни  Историята на \"бламирането\" на председателката, чиято оставка се очаква да бъде констатирана от конгреса идната неделя, има и предистория. Бюрото, тоест екипът на Нинова, през седмицата е отказало да приеме анализа на евровота, изработен от Комисия по идейното и програмното развитие, анализи, прогнози на БСП. Тя се оглавява от депутата Валери Жаблянов. Според социалисти текстът на Жаблянов е бил добър и подробен политически анализ на случилото се на 26 май и причините за това. Не така обаче мислили на \"Позитано\" 20, затова възложили на народния представител и член на партийното ръководство Крум Зарков да го \"преработи\".  Михаил Миков: Оставка в БСП не е решение, ако ще се прави същото Именно новият, \"пренаписан\" вариант е бил представен на пленума днес. Това обаче е предизвикало бурно възмушение, защото в редактирания документ на практика политически анализ нямало, твърдят делегати. Резултатът е, че анализът на евровота е отхвърлен. Пленумът е приел работна група от социалисти и от идейната комисия на Жаблянов да подготвят варианта на  анализ на евровота, който да бъде представен на Конгреса след седмица. Той трябва да включва и предложенията и реакциите на социалистите от залата днес.  Последвало ново предложение - въпросната работна група да бъде оглавена от лидерката в оставка Нинова. С вот 46 \"за\", 42 \"против\" и 22 \"въздържал се\" тази идея е била отхвърлена, което на практика е ново бламиране на председателката в оставка. В групата обаче влезли други хора - сред тях са Велислава Дърева, депутата Антон Кутев, Ана Пиринска и др, разказаха социалисти пред Клуб Z. По време на дискусията за изборните резултати, оставката си от предизборния щаб на БСП е подал Юрий Асланов. Той е направил и едно от много острите изказвания по повод загубата. Социологът е заявил пред съпартийците си, че въпреки решението кампанията на социалистите да е позитивна, БСП е направила точно обратното и така е разколебала собствените си избиратели. Той е оспорил и \"официалната версия\" за изборния разултат, която се лансира от \"Позитано 20\" - че до загубата са довели ниската активност, ромският вот и натиск от страна на администрацията на ГЕРБ. \"Загубихме, защото не разказахме на избирателите за европейското бъдеще\", заявил Асланов пред пленума.  Критики има и къв поведението на водачката на листата и вече избран евродепутат Елена Йончева.  Тя гласи:  По-рано - още в началото на заседанието на Националния съвет, опозицията на Нинова успя да прокара обсъждането на тази точка - дали Конгресът след седмица да се занимае с това как трябва да бъде избран наследник на Нинова, която е в оставка (подадена на предишното заседание на Националния съвет, но с искане за свикване на преки избори за председател и с намеление самата тя да участва в него - б.р.). Според действащите партийни правила би следвало висшият партиен орган за констатира оставката на Нинова, а до края на мандата й - нейният и този на самия Конгрес през 2020 г., да бъде избран нов председател. И чак след изтичане на въпросния мандат, да се премине към пряк вот за лидер. Това е версията на опозицията. Тя обаче вероятно ще поиска и запазване на режима с избор на лидер от Конгрес - тоест отмяна на текстовете в устава, предложени от самата Нинова преди време. Кой ще надделее в този спор се очаква да стане ясно на 16 юни.  Правила за пряк избор пък към момента няма, защото предишният пленум гласува \"против\" предложението на Нинова въпросното писане и приемане на процедура да стартира. Днес документи също не били предложени. В резултат - всички въпроси за това как, кога и по какви правила ще се избира наследник на Нинова, ако оставката й бъде констатирана в неделя, остават в ръцете на самия Конгрес. Опозицията в БСП с пробив срещу Нинова Националният съвет на БСП обсъди още позицията на БСП по предложението на ГЕРБ и лично на Бойко Борисов за намаляване на партийните субсидии от 11 на 1 лв. на глас от последните парламентарни избори, като текстът, ако бъде приет, би влязъл в сила от 1 юли още тази година. Левицата реши, че е \"за\" намаляване на партийните субсидии, но не на 1 лев. Социалистите са обсъдили и правила, срокове и критерии за номинация на кандидати за кметове и за общински съветници за предстоящите избори за местна власт, които ще се проведат през октомври.  Михаил Миков: Оставка в БСП не е решение, ако ще се прави същото Опозицията в БСП с пробив срещу Нинова", "date": "2019.06.08", "title": "Удар за Нинова: пленумът не прие анализа за евровота"}
{"url": "https://clubz.bg/83983-arestuvaniqt_jurnalist_ot_meduza_v_bolnica", "text": "Разследващият журналист от руското интернет издание \"Медуза\" Иван Голунов е бил настанен в болница, след като се оплакал, че се чувства зле, предаде ТАСС, съобщава БТА. Агенцията цитира пресслужба на московската полиция. Голунов беше задържан преди ден по обвинение в притежание на наркотици. В Русия: съмнителен арест на разследващ журналист  Той е известен с разследванията си за корупция в Москва, чийто кмет Сергей Собянин е близък съюзник на президента Владимир Путин, отбелязват Франс прес и Ройтерс. Лекарите от \"Бърза помощ,, повикани в полицейското управление, за да прегледат журналиста, са поискали той да бъде откаран в болница заради предположения, че има мозъчно сътресение и счупени ребра. Това заяви Павел Чиков, ръководителят на правозащитната организация \"Агора\", чиито адвокати защитават журналиста. Следователят първоначално е забранил той да бъде хоспитализиран и обявил, че ще иска удължаване на задържането му за 72 часа.  Голунов бе задържан на 6 юни на улицата в Москва и у него бяха намерени 4 грама от дизайтераската дрога метиефедрон, а при обиск в жилището, в което живее под наем, 5 грама кокаин. Обвинен е в производство и разпространение на наркотични вещества.  Голунов се оплака, че е бил бит от полицията. Според защитата му наркотиците са били подхвърлени.  Антон Кобяков, съветник на руския президент Владимир Путин, обяви, че лично ще проучи случая.  Фалшифицирането на факти се наказва по закон и който го прави, че отговаря за това, каза още Кобяков и припомни, че в Русия съществува презумпция за невинност.  Голунов трябваше да се яви днес пред съда за евентуално пускане под гаранция, но това не се случи, след като той по спешност беше откаран в болницата, за да бъде прегледан. Задържането на журналиста предизвика недоволство и негови поддръжници организираха протести пред полицейския участък, в който той беше задържан, както и пред съда, в който трябваше да бъде разгледан неговия случай, съобщава АФП. \"Медуза\" публикува снимки на хора с плакати с надписи в подкрепа на Голунов.", "date": "2019.06.08", "title": "Арестуваният журналист от \"Медуза\" - в болница"}
{"url": "https://clubz.bg/83971-velikolepna_shestorka_ot_premieri_koordinira_visshite_postove_v_es", "text": "Шестима премиери на страни членки на ЕС се събраха снощи на вечеря в Брюксел, съобщиха за Клуб Z източници от Европейската народна партия (ЕНП). Събитието бе наречено „Тайна вечеря“ от „Политико“. Те са назначени за координатори от първите три политически сили в Европарламента и ще водят разговори около попълването на висшите постове в Съюза. Широката коалиция в ЕП се гради от 12 юни От името на ЕНП участват Андрей Пленкович (Хърватия) и Кришянис Каринш (Латвия). Емисарите на Партията на европейските социалисти (ПЕС) са Педро Санчес (Испания) и Антониу Коща (Португалия). А уполнмощените от Алианса на либералите и демократите за Европа (АЛДЕ) са Шарл Мишел (Белгия) и Марк Рюте (Холандия). Засега от срещата, обявена за „конструктивна“, са известни следните неща: Въпреки че Зелените/Европейски свободен алианс (ЕСА) – четвъртата сила в ЕП, бха поканени в бъдещата широка проевропейска коалиция, на вечерята нямаше техен представител. Не нямат нито един ръководител начело на страна от ЕС. Назначаването на координатори, което се случва за първи път, е знак, че лидерите на ЕС очакват преговорите да са едни от най-тежките, водени досега, казаха за Клуб Z дипломати в Брюксел. И допълниха, че са се появили твърде много нови играчи и всеки от тях напълно закономерно иска да има водеща роля в процеса. Сблъсъкът Меркел-Макрон е факт. Подкрепят различни кандидати за Еврокомисията Така например Педро Санчес стана премиер преди година, но спечели избори за първи път едва преди месец и бързо стана може би най-влиятелният премиер социалист в ЕС. На Европейския съвет на 28 април той побърза да се похвали, че колегите му социалисти от другите страни членки са го натоварили със задачата да води от тяхно име преговорите за висшите постове в ЕС. Освен това Санчес се бори за разширяване на испанското влияние в Съюза. Говори, че той иска за тази цел поне поста върховен представител на ЕС за външната политика и сигурността за Жозеп Борел – бивш председател на Европарламента и настоящ външен министър на страната си. Френският президент Еманюел Макрон, чиято партия „Републиката в движение!“ е най-многобройна в редиците на АЛДЕ и засега не е ясно дали няма да създаде нова политическа група, е противник изобщо на идеята за водещ кандидат. Наскоро той каза, че председател на ЕК може да бъде главният прегварящ за Брекзит Мишел Барние. Други обаче твърят, че Макрон подкрепя Маргрете Вестагер. А според трети той е готов да пожертва своя фаворит да оглави ЕК в замяна на назначаването на французин начело на Европейската централна банка (ЕЦБ). Поне публично никоя от водещите политически сили в ЕП не е откликнала на призива на Доналд Туски не е представила свой план Б за „Берлемон“ - сградата, в която се намира централата на Еврокомисията. Сблъсъкът Меркел-Макрон е факт. Подкрепят различни кандидати за Еврокомисията", "date": "2019.06.08", "title": "\"Великолепна шесторка\" от премиери координира висшите постове в ЕС"}
{"url": "https://clubz.bg/83984-korneliq_ninova_ne_sym_po_scenariite_pitajte_scenaristite", "text": "Лидерът на БСП Корнелия Нинова заяви, че не си пада по сценариите. Така тя коментира обвиненията срещу нея, че вече има готов сценарий, според който на предстоящия конгрес тя може да оттегли оставката си. Нинова каза това по време на пленума на БСП. Удар за Нинова: пленумът не прие анализа за евровота По повод избора на Петър Витанов за ръководител на групата на депутатите от БСП в Европейския парламент и негативни коментари на нейни съпартийци, Нинова заяви: И допълни, че БСП не е вождистка партия. Нинова изтъкна, че в дневния ред на конгреса няма да има точка за връщане на предишния механизъм за избор на председател. Опозицията в БСП с пробив срещу Нинова Тя каза, че е приет политическият й доклад - оценка на евровота и подготовка за местните избори. Били направени и много предложения. Националният съвет на БСП прие позиция ПГ на \"БСП за България\" да не подкрепя предложението на ГЕРБ за 1 лев на действителен глас партийна субсидия. Това съобщиха от пресцентъра на партията. Отчитайки и силните обществени настроения срещу партийното финансиране, Националният съвет на БСП \n\tвъзлага на парламентарната група да започне експертен и политически дебат за намаляване на субсидията, което да отговаря на гражданските очаквания, без да застрашава функционирането на политическите партии.  Опозицията в БСП с пробив срещу Нинова", "date": "2019.06.08", "title": "Корнелия Нинова: Не съм по сценариите, питайте сценаристите"}
{"url": "https://clubz.bg/83975-kandidat_atentatoryt_edno_obyrkano_dete_s_trybna_bomba_i_s_oshte_dve", "text": "Така зам.главният прокурор Иван Гешев обобщи портрета на разкрития в Пловдив 16-годишен ученик, който - според службите, е планирал атентат с взривни вещества.  Гешев през цялото време наричаше обвиняемия \"едно дете\" и неколкократно държеше да подчертае пред медиите, че \"на първо място става въпрос за едно дете и за жертва\". Той отрече спекулациите по медиите - кога, къде и как се е канел да използва бомбите си задържаният - това си знаел само той. Въпреки това от думите му станаха ясни поне три неща: първо, у младежа са намерени чудовищни количества взривни вещества, касаещи подготовка на сериозен атентат. Става въпрос за две претърсени помещения в града под тепетата, където са открити \"множество в процес на изготвяне самоделни взривни устройства\". Имало е налична т. нар. тръбна бомба. Устройство, което е най-просто за изготвяне, и много често се използва при атентати в САЩ. Той подчерта, че момчето е суперинтелигентно и след като се е радикализирало вследствие на чатове с Ислямска държава, за няколко седмици е напреднало в познанията до степен да направи всичко това от напълно общодостъпни съставки. Открити са още бомба гип – пиратка с пирони, множество механични, електронни, електрико-механични прекъсвачи за електрически вериги, части от различни ел. вериги, раница с батерия и сътоветна ел верига в тази раница, стана ясно още. Пуснали още вчера 16-годишния \"опасен терорист\" от Пловдив Второто - Гешев очевидно бе недоволен от решението на Специализирания съд, който вчера е пуснал заподозрения вкъщи с мярка за неотконение - надзор от детска педагогическа стая. Зам.главният прокурор нарече това  Не за друго, но прокуатурата - макар че той не бил лично на заседанието и не чул фактите - предпочитала с \"това дете\" да се работи от съответните експерти и психолози, в изолирана среда. Затова и ще протестират леката мярка пред Апелативния спецсъд. Франция прие нов антитерористичен закон Третото в изказването му бе, че Гешев, който е доскорошен шеф на Специализираната прокуратура  заговори и за промени в законодателството Затова обвинителят допълни, че вече в интернет децата не само могат да попаднат на педофил или да им продадат дрога, но и на обучени вербовчици от Ислямска държава - точно какъвто бил случаят. По отговорите на пловдивския младеж на беседите, експертите извадили извод, че той е вербуван именно от такъв професионалист - включително с това какво да казва и как да действа при разпит. Въпросните вербовчици на души в интернет били по-ценни от петрола и златото за терористичните организации и стрували повече от 100-200 бойци, заключи обвинителят. Затова той изведе тезата, че трябва да има единни антитерористини междуведомствени центрове, каквито са видели в САЩ  Там службите обобщават информацията, реагират синхронизирано и уставно при кризи, докато тук реакцията в сряда - отнела рекордно ниските едва 5-6 часа след сигнала от родителите на задържания - се дължала само на добрите лични контакти със службите. \"Искат се дребни законодателни промени в Закона за противодействие на тероризма... Другото е техническа част. Но да се разчита на личния контакт е несигурна работа, защото днеска го има, утре го няма\", отбеляза той. И обобщи: Гешев призова още „това дете“ да не бъде издирвано, снимано семейството и училището му, ,защото това ще доведе до неприятен краен резултат. На въпрос - в училище ли е задържан младежът, Гешев бе мек:     Франция прие нов антитерористичен закон", "date": "2019.06.08", "title": "Кандидат-атентаторът: едно объркано дете с тръбна бомба... И с още две"}
{"url": "https://clubz.bg/83974-tqhnata_sobstvenost_e_neprikosnovena_tvoqta_e_prikosnovena_ot_tqh", "text": "Политологът Евгений Дайнов коментира на профила си във Фейсбук последните намерения на властта по повод палатките. Ето какво написа той:  ", "date": "2019.06.08", "title": "Тяхната собственост е неприкосновена. Твоята е прикосновена от тях"}
{"url": "https://clubz.bg/83924-kak_sdelkite_podmeniha_vyrhovenstvoto_na_zakona", "text": "От години все по-натрапчиво изпъква една особена черта в родната ни общественост. Като че ли мнозина от нас удобно изхвърлихме от съвестта си и забравихме какво е правилно, редно, важно, морално. И това важи от най-ниските до най-високите етажи на властта и кръговете на елитите. От това, че велосипедистите нямат място на тротоарите, до това да се запитаме защо няма кого да изберем, за да ни представлява в управлението. И вероятно един от фундаменталните ни проблеми е, че не сме общество на върховенството на закона, реда и правилата, а общество на сделките.  Тази седмица Институтът за изследване на обществата и знанието към БАН излезе с изследване, в което се казва, че огромна част от българското общество е склонно на девиантно поведение. 43,1% от участниците в проучването имат явни нагласи за неспазване на законодателството. И ако не се страхуваха от последствията, лесно биха нарушили нормите. Почти 53% от българите смятат, че докато има хора, които са над законите, в обществото няма да има равнопоставеност. За над 65% от обществото сивата икономика е най-бързият начин да се изкарат пари, се казва в доклада на БАН.  Всичко това показва доколко сме приели като част от нормалните нива на злоупотребата. А с няколко думи тя е резултат от липсата на справедливост и наказание от посегателствата не само върху личната, но и върху публичната собственост, моделите на управление на публичните и частните бизнес процеси в страната. Извън тези обобщения примерите са безброй. Като започнем от това, че сме готови „да уредим“ детето си в детска градина само защото системата друго не познава. Студентите, които се опитват да сключват сделки с преподавателите си, защото \"работят\", или по куп други причини. Всеки гледа да скрие от данъци, защото примерите за това как се харчат публичните средства са отвращаващи.  Образованието и това да живееш добре с честен труд ги занулихме, защото се съгласихме колективно, че ако си честен и свестен, значи си глупак. Отровното зрънце на съмнение дотолкова е пораснало в съзнанието ни, че дори и някой да е успял или забогатял с честен труд в България (а има такива хора), веднага го определяме за мошеник и ненаказан престъпник. Защото тарикатлъкът се превърна в качество за успех. По телевизорите се въртят реклами за бързи кредити, в които основното послание твърди, че не работата, а заемът ще ти реши всеки проблем – от това да заведеш гаджето на почивка до това да купиш едно яйце, да го боядисаш, продадеш, да купиш две, да ги боядисаш, продадеш, да купиш... Пълни глупости. Мнозина сключват сделка с последните два лева надежда да открият милиона в търкането на талончета. Търговията с щастието стана диагноза за цялото това обезумяване, в което сме изпаднали.   Политици с една депутатска или министерска заплата се уреждат в скъпи апартаменти, държавни чиновници изграждат с публични средства „къщи за тъщи“ за частно ползване. В обикновен пазарлък се превръща надвикването в редиците на „Обединени патриоти“. Сделка е и възходът на политика и „бизнесмен“ Делян Пеевски в политическата ера на Бойко Борисов. Въртят се сделки за „Белене“, „Турски поток“, превъоръжаването за милиарди, за които само можем да гадаем какво се залага. На битово равнище приемаме сделките за нормални. Затова и на политическото няма как да бъде различно – само че сделките там са многократно по-скъпи за всички ни.", "date": "2019.06.08", "title": "Как сделките подмениха върховенството на закона"}
{"url": "https://clubz.bg/83969-pusnali_oshte_vchera_16_godishniq_opasen_terorist_ot_plovdiv", "text": "Задържаният преди два дни в Пловдив непълнолетен младеж по подозрение в тероризъм е освободен. Това казаха наши източници, като мярката, с която момчето е пуснато още вчера, е \"надзор на член на Комисията за борба с противообществените прояви на малолетни и непълнолетни \". Казано по-просто, трябва да бъде наглеждан от известната някога като  Въпреки това в 13 ч днес зам.главният прокурор Иван Гешев ще даде извънреден брифинг. Кандидат-атентаторът: едно объркано дете с тръбна бомба... И с още две В Пловдив е бил предотвратен терористичен акт, съобщи по-рано \"24 часа\". По случая е задържано непълнолетно лице. В петък специализираният съд е решил каква мярка за неотклонение да му наложи. Задържаният е българин от семейство, за което имало съмнения за връзка с радикализирани формирования. Това е първият предотвратен терористичен акт в България, писаха медиите тази сутрин. Финансовият министър Владислав Горанов коментира пред бТВ, че в ДАНС е имало информация, че има повишен риск за терористични нападения в Европа. България обаче не е присъствала в списъка с потенциални мищени. Според БНР задържаният е радикализиран 16-годишен младеж от Пловдив. Това е станало при съвместна операция на МВР, ДАНС и прокуратурата преди два дни. Предполага се, че ученикът е възнамерявал да извърши терористичен акт в Пловдив, тъй като при обиските са открити различни компоненти на несглобена бомба. Ученикът е българин, в момента с него работят психолози на МВР, които се опитват да изясняват мотивите му. Източници от МВР обясниха пред БНР, че поради неизвестни причини младежът се поддал на ислямско радикализиране в последно време. Не е ясно какво точно е възнамерявал да извърши той. Разследването по случая продължава. Ще се работи и по версиите за съучастници на младото момче. Клуб Z напомня, че с приемането на Закон за противодействие на тероризма през 2016 г. и измененията в НК от 2015 и 2017 г. дори само обучаването и приготовленията за терористичен акт се наказват сурово - с дългогодишен затвор, а деецът може да е обект и на доста други репресивни и ограничителни мерки.", "date": "2019.06.08", "title": "Пуснали още вчера 16-годишния \"опасен терорист\" от Пловдив"}
{"url": "https://clubz.bg/83972-katastrofa_zapushi_tunel_vitinq_kilometri_zadrystvane_po_hemus", "text": "Катастрофа в тунел „Витиня” затруднява движението по магистрала „Хемус”, съощи бТВ. Сигнал за пътния инцидент е подаден малко след 10 часа, съобщи МВР. Движението в посока Варна временно е било спряно, но след това се осъществява в едната лента. Задръстването, което се е образувало след инцидента, е километри. Ремонтът на тунел \"Витиня\" на магистрала \"Хемус\" продължава По първоначални данни в тунел „Витиня“ на АМ „Хемус“ са се ударили два автомобила  Пострадали са трима души, но състоянието им не е тежко. Те са транспортирани до болница \"Св. Анна\" (Окръжна) в София. Причината за катастрофата в тунела е, че 83-годишен водач на автомобил навлиза в насрещното движение и удря два автомобила. Единият от пострадалите е именно възрастният мъж, другите ранени са две жени. На място има полицейски екипи, които отклоняват движението на моторни превозни средства. От друга страна те не пускат и по стария път, защото пък на Гара Яна има обърнат тир, допълва бТВ.", "date": "2019.06.08", "title": "Катастрофа запуши тунел \"Витиня\" - километри задръстване по \"Хемус\""}
{"url": "https://clubz.bg/83962-sasht_ne_preuvelichavat_normandiq_i_ne_omalovajavat_stalingrad", "text": "Така отговори адмирал Карл Шулц – командващ американската брегова охрана, на въпрос на Клуб Z. Той бе в Нормандия, където участва в тържествата по повод 75 години от съюзническия десант там. Оттам висшият военен участва в телефонен конферентен разговор с журналисти в Брюксел. Повод за въпроса ни бяха думите на говорителката на руското външно министерство Мария Захарова. На 5 юни тя призова да не се преувеличава значението на десанта в Нормандия. Макрон и Мей заедно в Нормандия Клуб Z поиска и мнението на адмирал Шулц за битката край Сталинград. Шулц обаче не пожела да направи сравнение между двете събития. В действителност десантът в Нормандия открива втори фронт срещу нацистка Германия. Според Русия главен повратен момент във Втората световна война е Сталинград. Световните лидери в Портсмут за годишнината от десанта в Нормандия Мнозина бяха изненадани, че командващият американската брегова охрана участва в честванията във Франция. В действителност там са дебаркирали цели 98 нейни кораба, обясни Карл Шулц. По време на войната бреговата охрана е минала под командването на военноморския флот на САЩ. В десанта са участвали много нейни военнослужещи. Сред тях е живият и днес Франк Де Вита, който дойде да почете юбилея на място и доведе със себе си 75 гости. Вчера пък от американския флот обявиха, че за първи път ще нарекат боен кораб на името на военнослужещ от бреговата охрана. Става дума за строящ се в момента ескадрен миноносец. Той ще бъде кръстен на капитан III ранг Куентин Уолш, починал през 2000 г. Това е човекът с главна заслуга за превземането на френското пристанище Шербур. Специално за тържествата от САЩ пристигна учебният кораб ветеран „Ийгъл“ („Орел“). Той е трофеен съд, конфискуван от нацистка Германия и използван и до днес за обучението на служещите в бреговата охрана. Световните лидери в Портсмут за годишнината от десанта в Нормандия", "date": "2019.06.08", "title": "САЩ не преувеличават Нормандия и не омаловажават Сталинград"}
{"url": "https://clubz.bg/83973-glasovete_ni_padaha_kato_kosmicheski_dyjd_nad_publikata", "text": "\"В средата на 80-те един женски хор от България се превръща в световна сензация с вълнуващ, извънземен и древен стил, който малцина биха могли да имитират\", започва интервюто си Робин Дензелоу с \"Мистерията на българските гласове\" в \"Гардиън\". Разговорът е публикуван на 6 юни под заглавието \"Падахме като космически дъжд: Как \"Мистерията на българските гласове\" се превърнаха в световни звезди\". Повод за интервюто е концертът им в „Саутбанк център“ в Лондон, където на 7 юни българките заедно с Лиса Джерард („Dead Can Dance“) представиха новия си албум „БуЧиМиш“ (BooCheeMish). Дензелоу отбелязва, че формацията е носител на \"Грами\" и е \"донякъде причина за създаването на жанра уърлд мюзик\". Това станало случайно – навремето звукозаписните компании изпитвали затруднения да категоризират записите (както и произведенията на тогава набиращите популярност африкански групи) – затова ги отделили в нов жанр. След това \"Мистерията\" е \"открита\" от певицата Лиса Джерард – тя се премества от Австралия в Лондон, където подписва договор със звукозаписната компания 4AD – същата издава и албумите на нашия хор. Джерард споделя, че във времето на пост-пънка българските жени са променили живота ѝ. Осемнайсет жени на възраст от 24 до 71 години излязоха в петък вечерта на сцената в Лондон. Най-възрастната от тях е Елена Божкова, участвала и в четирите албума на \"Мистерията…\". Дензелоу изглежда най-впечатлен от нейната история, защото я разказва в детайли: Божкова израства в малко селце, майка ѝ я учи да пее. През 1972 г. влиза в Женския радиохор на БНР, основан през 1952 г. Журналистът разказва за първите им години, когато успехът все още не ги е застигнал – как ги чува за пръв път швейцарският музиколог Марсел Селие, наричан у нас \"откривател на \"Мистерията на българските гласове\", и как през 1975 г. той издава първия техен запис със заглавие \"Le Mystère Des Voix Bulgares\". Печалбите не са впечатляващи, но десетилетие по-късно българската формация е чута от Питър Мърфи, вокалист на гот легендите \"Bauhaus\". Той е толкова впечатлен от албума, че дори успява да убеди 4AD да го преиздадат. И все пак, пише Дензелоу, \"Мистерията…\" излиза на огромните сцени в Лос Анджелис – \"пяхме боси в Индия, пяхме от третия етаж с изглед към площад в Торино, докато диригентът бе на земята, картини на Моне и Пикасо се прожектираха над нас, а гласовете ни падаха като космически дъжд над публиката\". Заради близостта на певиците от формацията с популярни изпълнители, журналистът ги пита за отношенията им с тях – по думите им Кейт Буш е \"дружелюбна\", а от Боби Макферин са истински вдъхновени. Дензелоу разказва какво се случва с хора след падането на социализма – с него си отива държавната заплата и сигурността, но въпреки това хорът решава да продължи. Стилът им остава същият, Божкова го определя като \"пеене с отворено гърло… което не е болезнено, ако се учи от детство. Но ако не знаеш техниката, може да увредиш гласните си струни\". Джерард добре знае това, отбелязва авторът на статията и припомня случка от 80-те – след като чува българките, Джерард участва в създаването на песента на \"Dead Can Dance\" \"The Host of Seraphim\". Докато я изпълнява по време на турне, едва не губи гласа си, \"опитвайки да пея като тях без напътствия\". Днес Джерард отделя голяма част от времето си на \"Мистерията…\". Чувствата са споделени – Божкова коментира, че хорът \"харесва резултата\" от съвместната работа с Джерард, въпреки че австралийката първоначално усеща, че хорът е резервиран към нея.", "date": "2019.06.08", "title": "\"Гласовете ни падаха като космически дъжд над публиката\""}
{"url": "https://clubz.bg/83966-erdogan_kum_na_svatbata_na_mesut_jozil_snimki", "text": "Бившият национал на Германия Месут Йозил се ожени в петък в Истанбул, а кум на сватбата беше турският президент Реджеп Таийп Ердоган, информира \"Дойче Веле\". Халфът на \"Арсенал\" мина под венчило с актрисата и негова дългогодишна приятелка Емине Гюлше, Мис Турция в миналото. Церемонията беше в градината на луксозен хотел на брега на морето. Йозил призна, че е поканил Ердоган за кум през март и това отново предизвика полемики в родината му Германия.  Футболистът напусна националния отбор на страната, с който стана световен шампион през 2014 г., със скандал след Мондиала в Русия през миналата година. Тогава Йозил се оплака от расизъм и дискриминация в отворено писмо, което публикува в социалните мрежи. След това получи много критики в Германия. Всичко тръгна от негова визита при Ердоган месеци преди Световното. Той беше придружен от Илкай Гюндоган - друг играч с турски корени. Йозил заяви, че държавникът е един от хората, от които се възхищава.", "date": "2019.06.08", "title": "Ердоган - кум на сватбата на Месут Йозил (СНИМКИ)"}
{"url": "https://clubz.bg/83967-vladislav_goranov_nqma_nishto_losho_da_se_doverim_i_na_slavi", "text": "Това заяви финансовият министър Владисла Горанов пред бТВ, докато коментираше темата за субсидията на партиите. Той изтъкна, че е имало референдум, организиран именно от екипа на Слави Трифонов, на който милиони са гласували за това субсидията на партиите да бъде 1 лв. на глас. Неясно защо водещата приравни волята на тези хора само и единствено до мнението на Слави Трифонов и провокира Горанов с репликата, че ГЕРБ се доверява на Слави. Първоначално Горанов тръгна в правилната посока да обяснява, че ако политиците се съобразят с референдума това не е просто доверие към Слави, но впоследствие все пак изтърва и тази реплика Горанов припомни, че субсидиите за партиите възникват по времето на Симеон Сакскобургготски и през 90-те години не е имало такива. Той изтъкна, че има модели с прозрачно дарителство в полза на партиите, което сега е лимитирано по закон. Според него ако дарителството е прозрачно ще е ясно коя партия какви интереси защитава. И допълни: Горанов бил говорил с премиера и двамата прецениели, че не се налага да подава оставка. Това беше искане на БСП по повод скандала получените от партии по-високи субсидии. Финансовият министър каза, че много отдавна не е виждал Делян Пеевски.", "date": "2019.06.08", "title": "Владислав Горанов: Няма нищо лошо да се доверим и на Слави"}
{"url": "https://clubz.bg/83970-real_potvyrdi_transfera_na_eden_azar", "text": "\"Реал\" (Мадрид) официално потвърди втората си нова покупка този месец - Еден Азар от \"Челси\". Още преди два дни стана ясно, че двата клуба са се разбрали за трансферната сума, която около 99-100 милиона евро. Според британски и испански медии \"белите\" може да преведат още до 38 млн., ако белгиецът и отборът запишат определени постижения - брой мачове, голове, асистенции, отличия, купи и т.н., фиксирани в контракта. Какво накара \"Челси\" да приеме офертата на \"Реал\" за Азар \"Реал\" обяви официално, че договорът на Азар е до 30 юни 2024 г. Той ще бъде представен на \"Сантяго Бернабеу\" на 13 юни, а преди това ще премине медицински преглед. Халфът е най-скъпият играч в историята на мадридчани като трансферна сума. Преди Еден Азар \"лос меренгес\" си осигуриха нападателя Лука Йович от \"Айнтрахт\". Твърди се, че парите за него са около 60 милиона евро. Селекцията продължава, \"Реал\" ще привлече може би още поне трима играчи.", "date": "2019.06.08", "title": "\"Реал\" потвърди трансфера на Еден Азар"}
{"url": "https://clubz.bg/83979-gyrciq_otmeni_vdiganeto_na_danycite", "text": "Гръцкият парламент отмени планираното повишаване на данък общ доход, което трябваше да се случи през следващата година. Решението бе взето по предложение на правителството на Сириза.  След по-малко от месец в страната ще се проведат предсрочни парламентарни избори. Повишаването на данъка бе част от ангажиментите пред международните кредитори на страната. Финансовото министерство заяви, че по-доброто от очакваното изпълнение на бюджета е направило повишението на данъците ненужно. В доклад от тази седмица Европейската комисия заяви, че разширяването на данъчната основа би имало малко въздействие върху общия фискален баланс, но би могло да създаде пространство за реформи в данъчната система, насърчаващи растежа.  Консервативната партия \"Нова демокрация\", която победи на европейските избори, се въздържа при гласуването. Според нейните представители това е последно усилие на правителството да увеличи популярността си. Гърция е подписала три спасителни плана на стойност над 280 млрд. евро от 2010 г. насам. В замяна на страната се ангажира да прокара непопулярни мерки за строги икономии и реформи. Гърция вече отбелязва икономически растеж и бюджетен излишък, но под международен финансов надзор, който трябва да гарантира, че бюджетните цели се изпълняват.", "date": "2019.06.08", "title": "Гърция отмени вдигането на данъците"}
{"url": "https://clubz.bg/83978-bavnoto_pravosydie_e_lipsa_na_pravosydie", "text": "Дори и най-справедливият закон е неефективен, ако не бъде своевременно приложен. Времето за решаване на едно дело има почти толкова голямо значение за справедливостта, колкото и крайното решение на съда. И докато юристите защитават тезата за качеството на правораздаването, то икономистите добавят и времето в работата на съдебната система, като индикатор, който може да се мери и използва за оценка на ефективността в защита на правото. Всяка година докладът за работата на Инспектората към ВСС представя обобщение и примери от дейността му по установяване на нарушения на правото на разглеждане и решаване на делата в разумен срок. Важно е да се разгледат тези дела, за да се прецени доколко българската съдебна система напредва по този показател. Докладът за 2018 г. посочва основни причини за забавяне на делата: ИВСС посочва, че причините за забавяне са едни и същи през годините. Видно е, че както прокуратурата, така и съдилищата трябва да предприемат мерки, защото дела, продължаващи 25 години не служат никому.", "date": "2019.06.08", "title": "Бавното правосъдие е липса на правосъдие"}
{"url": "https://clubz.bg/83941-salafitskite_mreji_v_holandiq", "text": "Салафизмът е сравнително ново явление сред мюсюлманските/арабските имигрантски общности в Холандия. Можем да го наречем „холандски салафизъм“, при това става дума не просто за духовна принадлежност към салафитските идеи, а за практическо участие в политическите акции на салафитите в тази страна. Целите им са възраждане на „ислямския халифат“, налагане на шариата, както и завръщане към автентичния прочит на ислямската религия. В изследването си „Салафитските мрежи в Холандия“ Инеке Рукс пише: Според Рукс това е исторически прецедент.  Някои холандски експерти считат, че основаването на т.нар. „Хуфстад груп“ поставя началото на холандския салафизъм. Тя представлява мрежа от увлечени по екстремистки идеи младежи начело с мароканеца Мохамед Буейри, който впоследствие се прочу с убийството на кинорежисьора Ван Гог през 2004 г. Друга салафитска група е възникнала около джамията „Ал-Таухид“ в Амстердам и джамията „Ал-Сунна“ в Айндховен. Там възникват две салафитски мрежи – първата около известната фамилия Салям в Тилбург, както и друга - около религиозния проповедник Абдалла Бушти. Сред най-известните движения на политическия ислям, разпространили се през 80-те години на миналия век не само в Холандия, но и в цяла Западна Европа, са движението „Дауа уа таблиг“, „Ал-дауа ал-исламия ал-алемия ал-либия“, „Движението ал-уакф ал-ислами“, „Мюсюлмански братя“, Магребската групировка „Адл уа Ихсан“ и „Джама ал-салафия лил-дауа уа –л-китал“. Това са групировки, които си поставят за цел разпространяването на религиозната идеология и налагане на нейните възгледи.   За пръв път салафизмът стъпва на холандска територия чрез мигрирането през 80-те години на ислямистки активисти от Близкия изток. Той намира благодатна почва във възникналите още в началото на 60-те години мюсюлмански общности от първите гастарбайтери предимно от арабския Магреб. Холандия е западноевропейската държава с най-голям процент мюсюлмани спрямо цялото население: около милион души при общ брой на жителите на страната 16 милиона. Голямата част от мюсюлманите имат турски и магребски корени. През 1975 г. там е построена първата джамия в столицата Амстердам. Впоследствие броят им достига 500, като всички те са построени с финансовата подкрепа на заливните държави. Освен тях в Холандия има и около 500 медресета или начални ислямски училища, в които се учат над 10 хиляди ученици, както и средно училище в Амстердам и две висши ислямски институции в Ротердам. В доклад на холандското разузнаване се твърди, че джамиите се делят на няколко групи – марокански, турски, пакистански и т.н. Тяхната дейност не се ограничава с проповедите. Много от джамиите стават центрове за публикуване и разпространяване на джихадистки и  такфиристки възгледи, които включват отхвърляне и враждебност спрямо светските демократични системи.  Чрез набирането на нови привърженици и симпатизанти холандският салафизъм прави и своя дебют на политическата сцена. Трябва да се отбележи дейността на две нови групи: „Шариат за Холандия“ и „Джамаа халаф ал-кадбан“. Наред със съществуващата отпреди „Улична пропаганда“, те се възползват от благоприятните условия за разпространяване на своята религиозна идеология. Често явление са организираните от тях пресконференции, на които на журналистите са представяни техните най-известни деятели. Горепосочените групировки организират и демонстрации и протести, някои от които получават широка подкрепа. Това принуждава органите за сигурност да предприемат мерки за ограничаване свободната изява на салафизма. Така през юни 2012 г. са арестувани редица членове на групата „Шариат за Холандия“ непосредствено след пресконференция в Амстердам. Обвинението включва публична заплаха срещу лидера на крайнодясната „Партия на свободата“, която се обявява срещу исляма. В своя лекция във Вашингтонския институт през 2014 г. директорът на холандското разузнаване (Главна агенция за разузнавателна дейност и сигурност) Роб Бертоли заявява, че първоначално холандският салафизъм се е ограничавал с джихадистка пропаганда в средите на някои изолирани мюсюлмански общности. Затова първоначално ролята на холандското разузнаване е била да издирва кандидатите за джихад и да ги разубеждава в намеренията им. По негово мнение обаче, този подход не е довел до големи успехи.   От началото на 2013 г. холандският салафизъм претърпява качествена промяна. Само за няколко месеца стотици холандски граждани напускат страната, за да се бият на фронтовете на „сирийския джихад“ в някоя от ислямистките бунтовнически формации. Според Бертоли, подобен поврат към практическа дейност бил изненада за всички. По оценки на холандското разузнаване, броят на членовете на салафитски структури в страната се измерва с хиляди, а стотици са взелите участие в сирийската война. Повечето салафитски членове или симпатизанти са младежи на по двадесет и няколко години, които принадлежат на третото или четвъртото поколение имигранти и имат магребски корени. Според Бертоли, холандските корени на някои от джихадистите са толкова автентични, колкото дървеното сабо или вятърните мелници - символи на Холандия. Въпреки това обаче, те се отличават с екстремизъм и вземат участие в „сирийския джихад“. При това, не всички, които са отишли да се бият в Сирия, са неграмотни или криминално проявени – някои дори имат университетски дипломи. Сред факторите, допринесли за присъединяването на холандските салафисти към „сирийския джихад“, са: През последните седем години холандското салафитско движение се превръща в благодатна почва за джихадизма. След като в миналото джихадистите се ограничаваха единствено с пропаганда, понастоящем салафитските младежи и чуждестранните проповедници излизат от джамиите, за да призоват последователите си към насилствен джихад. Според холандската антроположка Аника Рукс, „чуждестранните проповедници се отличават с агресивни речи, които повече допадат на склонните към афект мюсюлмански младежи; това принуждава местните имами също да следват този екстремен дискурс, за да запазят своите последователи“. В дисертацията си защитена в Амстердамския университет, Анита Рукс анализира множество интервюта с членове и лидери на салафитската общност в Холандия. Тя също така посещава редица техни сборища, конгреси и дискусии, преди да направи своите изводи. Според Абдул Хафид Шариф сред най-важните са:   Холандските власти и по-специално секторът за сигурност в тази страна фокусират вниманието си по-специално върху външното финансиране на салафитските групировки в страната, както от чужди държавни институции, така и от множество благотворителни фондации и индивидуални дарители от страните от Персийския залив. Финансовите инжекции предимно от Саудитска Арабия и от Либия допринасят за засилване на разцеплението и за вътрешните борби в рамките на холандските мюсюлмански общности, които често прерастват и в инциденти с публичен отклик. Сред най-скандалните прояви, предизвикали реакции от страна на обществеността, медиите и властите в страната, бе закупуването от Катар на сграда в Ротердам на стойност 1,7 млн. евро с посредничеството на изпълнителния директор на Местния вакъф Наср ал-Даманхури, която да бъде превърната в образователен ислямистки център. Самият Даманхури заявява в интервю в медиите, че е официален представител на Фондацията „Ал-Нур“(Светлина) в Германия, както и на редица благотворителни фордации в заливните държави и преди всичко в Катар. По неговите думи, самата Фондация „Ал-Нур“ е катарска институция, като членовете на управителния ѝ съвет са катарски граждани с връзки с управляващата династия в Доха. Освен това, според същия, Благотворителната фондация „Шейх Айд бен Мохамед Ал Тани“ – една от трите най-големи подобни фондации, оглавявана от член на управляващата династия, е финансирала закупуването на въпросната сграда.  Понастоящем холандските органи за сигурност извършват мониторинг на финансовите преводи от чужбина за ислямистките центрове в страната, както и по сметките на отделни лица и групи. Техните условия са насочени към установяване, кои от тях отиват за финансиране на терористична дейност, както и за покриване разходите по пътуването на младежи, рекрутирани за джихадистка дейност в Сирия и Ирак, където участват в редиците на терористични групировки.  Програмата на холандските власти за справяне с феномена на джихадисткото движение сред местните мюсюлмански общности включва пет основни цели:", "date": "2019.06.08", "title": "Салафитските мрежи в Холандия"}
{"url": "https://clubz.bg/83957-nasa_puska_kosmicheski_turisti_na_mks", "text": "НАСА оповести, че от следващата година ще разреши на космически туристи и фирми да ползват срещу заплащане Международната космическа станция (МКС), съобщиха световните информационни агенции. НАСА ще разреши до две краткотрайни мисии на \"частни астронавти\" годишно, уточни Робин Гейтънс от американското космическо ведомство.  Става въпрос за пребиваване до 30 дни, отбелязаха от НАСА. Ще е възможно десетина \"частни астронавти\" да пребивават на борда на МКС годишно. Те ще бъдат транспортирани от двете компании, които разработват космически возила за НАСА - \"Спейс Екс\" и \"Боинг\". НАСА потвърждава - \"ИнСайт\" е кацнал успешно на Марс Компаниите ще подберат клиентите, които ще трябва да платят по около 58 милиона долара за маршрута отиване/връщане. Космическите туристи освен това ще трябва да платят на НАСА за пребиваването на орбита, храната, водата и цялата животоподдържаща система на борда на станцията, като нощувката ще струва около 35 000 долара. ", "date": "2019.06.08", "title": "НАСА пуска космически туристи на МКС"}
{"url": "https://clubz.bg/83976-opoziciqta_v_bsp_s_probiv_sreshtu_ninova", "text": "Националният съвет на БСП ще обсъди позиция на партията относно предложението на ГЕРБ за намаляване на субсидията на политическите партии от 11 на 1 лев за получен действителен глас, съобщиха участници в заседанието.  На пленума днес ще бъде обсъдена и подготовката на конгреса на БСП на 16 юни, който следва да констатира подадената оставка от председателя на партията Корнелия Нинова и да реши за избора на нов. Преди началото на днешното заседание на Националния съвет Атанас Мерджанов коментира пред журналисти, че доколкото вижда от предложения дневен ред, ще се обсъжда въпросът за партийната субсидия, но при дискусията трябва да се имат предвид всички популистки предложения на ПГ на БСП, които следвали като върволица от началото на този мандат. Вътрешната опозиция постигна малък пробив. Одобрено бе вкарване на точка в дневния ред на конгреса на БСП на 16 юни, която предвижда обсъждане на процедурите за избор на следващия лидер на БСП. Опозицията успя да се наложи, въпреки че обсъждането на правила за избор на лидер на партията не бе предвидено за днешния пленум. Корнелия Нинова подаде оставка след загубата на европейските избори, но ще се бори за нов мандат начело на партията. Тя настоява председателят да се избира от всички членове на партията, където има по-големи шансове, а опозицията - от конгреса на БСП. В устава на партията е записано, че пряк избор се прави след изтичането на мандата на сегашните ръководни органи, което е през 2020 година. В случая Нинова е подала оставка предсрочно От вътрешната опозиция в БСП определиха като нелогичен и неуместен избора на Петър Витанов за ръководител на делегацията на българските социалисти в Европейския парламент. Досега начело на българската делегация беше президентът на Партията на европейските социалисти Сергей Станишев. Атанас Мерджанов посочи, че Петър Витанов е млад колега, перспективен, но в ЕП е необходимо да има представителство с тежест, с авторитет и с влияние. Това е продължение на поредица от политически нелогични решения, които бяха наложени от Корнелия Нинова, коментира пред журналисти и Сергей Станишев. Не съм чул мотиви за решението, посочи той. Според Станишев е важно Националният съвет да направи истински анализ защо БСП е загубила европейските избори, а всички останали действия като оставките са следствия на оценката. \"Всичко останало е един театър, аз очаквам той да продължи вероятно и на конгреса с емоционални изказвания, с хора, които ще я помолят да си оттегли оставката, и всичко останало, сценарият вече е написан\", коментира Станишев. Ангел Найденов също коментира, че има театралност в подаването на оставката и то е своеобразен опит, вероятно последен, за оцеляване на върха на БСП. Той определи избора на Петър Витанов като поредния конфронтационен ход на Корнелия Нинова както по отношение на една част на БСП, така и на Сергей Станишев. \"Неуместен, необоснован, и ход, който очевидно няма да донесе кой знае какъв престиж и място на делегацията в ЕП\", посочи той. ", "date": "2019.06.08", "title": "Опозицията в БСП с пробив срещу Нинова"}
{"url": "https://clubz.bg/83968-futbolist_na_ludogorec_spasi_rumyniq_ot_porajenie", "text": "Асът на \"Лудогорец\" Клаудиу Кешеру донесе точка на Румъния с два гола при гостуването на Норвегия в европейска квалификация от група F - 2:2 в Осло.  И четирите попадения паднаха след почивката. Елионуси изведе домакините в 56-ата минута, а в 70-ата бившето дете-чудо Мартин Йодегард удвои. \"Викингите\" се виждаха победители. В 76-ата обаче Кешеру върна интригата след асистенция на друг играч на \"орлите\" - защитника Драгош Григоре. В добавеното време таранът се разписа още веднъж. Другите срещи от групата завършиха според очакванията - Испания би Фарьорските острови с 4:1 като гост, а Швеция се справи с Малта в Стокхолм - 3:0 След три изиграни срещи иберийците са лидери с 9 точки, следвани от скандинавците - 7, Румъния - 4, и т.н. Тук прави впечатление тежката загуба на звездния отбор на Сърбия в Украйна - 0:5. Циганков вкара набързо два пъти в средата на първото полувреме. Последваха попадения на Коноплянка (също две) и Яремчук. Разгромният резултат бе оформен още до 75-ата минута. Украйна води със 7 т., второто място засега е за Люксембург (1:1 на терена на Литва), Португалия има 2, а Литва и Сърбия по 1.  Грузия спечели класически срещу Гибралтар - 3:0, а в един от интересните мачове снощи Дания и Ирландия поделиха точките - 1:1. Островитяните са начело със 7 т. втори е тимът на Швейцария с 4 т., Грузия има 3, Дания - 2, а Гибралтар е без актив. Доста отбори са с мач по-малко - например карето Португалия, Холандия, Англия и Швейцария, което в момента приключва турнира Лига на нациите. Всичко премина според очакванията. Австрия измъкна 1:0 от Словения, със същия резултат Полша си тръгна от Северна Македония, а в официалния дебют на бившия треньор на \"Левски\" Славиша Стоянович Латвия падна тежко от Израел у дома - 0:3. Поляците са без грешка до момента и имат 9 т., Израел е със 7, македонците са с 4, австрийците - 3, словенците с две, а латвийците нямат точка от три срещи.", "date": "2019.06.08", "title": "Футболист на \"Лудогорец\" спаси Румъния от поражение"}
{"url": "https://clubz.bg/83965-dolche_vita_moje_da_vi_izleze_skypo_v_rim", "text": "Прекалено много \"Долче вита\" (в превод от италиански сладък живот) може да ви коства изгонване от центъра на Рим, предаде Асошиейтед прес. Кметицата на италианската столица Вирджиния Раджи представи наредба, забраняваща лошото поведение в града. Забраната включва яденето или пиенето около историческите обекти, катеренето по монументите, разхождане в полугол вид и влизането във фонтаните. Последното провинение беше еблематична сцена във филма на Федерико Фелини \"Сладък живот\", в който Анита Екберг танцуваше във фонтана Треви в Рим. \n\tВ действителност повечето от мерките в наредбата досега са съществували като временни или пък са били рядко прилагани. Сега общинският съвет гласува те да станат постоянни. Който не се подчинява на правилата, ще бъде изгонен от историческия център на града за 48 часа. \n\t\"Центърът на Рим е зона, защитена от ЮНЕСКО\", припомни Раджи и обеща нулева толерантност за онези, които рушат града. \n\tТака Рим се присъединява към усилията на наводнените с туристи градове. Миналата година Флоренция въведе наредба, налагаща глоби до 500 евро за онези, които ядат на тротоарите или на входните врати на кооперациите в района на галерията Уфици. Венеция в миналото забрани на туристите да ядат на площад Свети Петър, освен ако не го правят в скъпите кафенета и ресторанти там. В Париж музеят Лувър затвори врати за цял ден, след като служителите казаха, че посетителите са прекалено много и те не могат да се справят с тях. В Амстердам властите планират забрана на обиколките с екскурзовод в квартала с червените фенери.  \n\tКметицата на Рим каза, че вече е започнала да пише писма на посланиците на страните, чиито граждани са заловени да се държат лошо. \n\tОще вчера общинската полиция пък започна да кара туристите в района на Испанските стъпала да спрат да пият бира и да си обуят обувките. \n\tСпоред приетите мерки Рим забранява и мнимите гладиатори, досаждащи на туристите в района на Колизеума и на други исторически места и искащи пари за селфи с тях. Досега в тази насока имаше временни забрани, които обаче не дадоха резултат.", "date": "2019.06.08", "title": "\"Долче вита\" може да ви излезе скъпо в Рим"}
{"url": "https://clubz.bg/83964-tezi_shest_problema_predreshavat_sydbata_na_bylgariq", "text": "Изборите отминаха, но проблемите на България си останаха. А когато има проблеми, политическите стратегии са две. Едната е те да се решават, другата - да се замазват и замитат под разни черджета. При нас втората стратегия се ползва изключително активно, като най-много политическа смет може да се намери под патриотичната черга. И в момента там не е много ясно какво точно става, но (както си е обичайно) разменят се обиди и закани, сучат се мустаци и се въртят страшно очи. Борбата срещу джендърите, \"ювеналната юстиция” и несъществуващите мигранти продължава с пълна сила, като към тези “опасности” се прибавиха неусетно Норвегия и постхуманизмът. Ако Путин наистина е измислил тези “хибридки”, той е безспорен политически гений, който има пълно право да се забавлява с резултата от причудливите си творения. А този резултат е, че цели политически общности - включително и българската - нищят абсолютни политически глупости и фантасмагории, като междувременно изпадат в частична или пълна управленска неспособност. Брекзит е основният пример, но и в България има с какво да се похвалим в тази посока. Управляващите от ГЕРБ спечелиха тези избори и сигурно ще изтълкуват победата си като мандат да продължат да замитат следните проблеми: Страната е “инвестирала” 3 милиарда лева в централа, която като цяло е ненужна и икономически нерентабилна. Истинският проблем е, че тези т.нар. “инвестиции” трябва да се отпишат от активите на енергийните ни предприятия, което пък ще ги изправи пред сериозни финансови трудности. Държавата трябва или да рефинансира НЕК, БЕХ и т.н., и/или да вдигне цената на тока, за да се компенсират тези загуби. Но вместо реално решение на проблема, правителството предпочита да го замете и отложи във времето. Говори се за мистичен (китайски?) инвеститор, който ще ни признае 3-те милиарда инвестиции в Белене, ще завърши централата със свои пари и ще ни даде даже процент в нея (най-малко 30%). Ясно е, че това са фантазии и сънища, но те се тиражират и дори се развива дейност по тях, сякаш са истина: очакваме например конкурс за инвеститор. Целта на тази операция е просто печелене на време. Всъщност, най-добрият вариант е целта наистина да е печелене на време, защото ако в крайна сметка държавата построи централата за своя сметка (чрез заем или гарантирано изкупуване на тока), може да се окаже, че загубите са далеч над 3 млрд. лева. Закупуването на осем нови самолета се превърна в епопея. Ако през последните 15 години бяхме купували по един самолет, сега вече щяхме да имаме два пъти повече самолети. Без да го усетим. Но поради отлагане и замитане на проблема голяма част от тези пари вече ги дадохме за поддържане на старата руска техника. Сега също се правят всякакви опити процесът по превъоръжаването да бъде забавен. От популистка гледна точка това бавене не е лошо - не даваме пари за оръжие. Но сериозно погледнато, такова поведение е просто безотговорно - нашата сигурност се гарантира от НАТО, поради което сме длъжни да се съобразяваме с общите политики и да изпълняваме поетите задължения. От влачене на краката и тупане на топката нищо няма да спечелим - просто губим още доверие и тежест в Алианса и в ЕС. След много дълго протакане все пак вече е възможно да купуваме втечнен газ от САЩ. И о, чудо, цената му се оказа по-ниска от тази на руския. Ако бяхме имали подобни възможности преди години, преговорите с Русия биха изглеждали по друг начин. Но вместо на диверсификация, ние разчитахме на Достоевски и културните връзки между братските ни народи. Поради което цената на газа си остана доста висока. Сега проблемът пред България е следният. Русия ни предлага да използваме парите от транзитните си такси за следващите десетина години, за да построим втора (общо взето паралелна на съществуващата) тръба, по която да минават същите количества газ като досега. Строителството на тръбата ще се извърши, разбира се, от руска фирма. Проблемът е, че България няма да спечели нищо от тази операция - просто ще построи тръба на Русия, която заобикаля Украйна. Замитането на този проблем се състои в твърдения, че с този нов проект ние разгръщаме газовата си инфраструктура, че едва ли не развиваме икономическа дейност. Истината е, че с трите милиарда за втората паралелна тръба можем да направим много други, при това полезни неща. България трябва да влезе в еврозоната, но за тази цел са необходими още усилия. Правителството е направило много за икономическата стабилизация: там постигнатото е безспорно - и като финансова дисциплина, и като икономически растеж. Кандидатстването ни за банковия съюз също е добра стъпка. Но членството в еврозоната е най-вече въпрос на доверие. Когато участваме в общата валута, всеки скандал или проблем при нас ще хвърля сянка и върху еврото. Затова трябва да убедим правителствата на държавите и ЕЦБ, че при нас няма привилегировани икономически интереси, които да минават “под радара” на държавния контрол, да нарушават правилата, да трупат лоши кредити, да източват банки и прочие. Просто казано: трябва да ги убедим, че сме си взели поука от историята с КТБ и че тези, които тогава се ползваха с чадър от банков надзор, служби, КФН, прокуратура и т.н., днес вече не са безконтролни. Дали обаче е така? На мнозина с право може да им се струва, че вината за КТБ беше стоварена единствено върху собственика на банката. Той обаче беше член на цяла мрежа, която му даваше и политическа, и съдебна поддръжка. С изключение на Цветан Василев, тази мрежа и до днес си е окопана във властта. Холандският външен министър изрично обвърза влизането ни в Шенген с напредък в борбата срещу корупцията и с осигуряването на съдебна независимост. Вместо да се сърдим, че тези въпроси не били свързани, добре е да се концентрираме върху очевидното. Например това, че и мандатът на Сотир Цацаров почти изтече, без да има процедура за търсене на отговорност на главния прокурор. В централизираната прокуратура това е необходимо, защото иначе шефът ѝ трябва да разреши всяка проверка и всяко разследване срещу самия себе си. А имаше скандали като “Костинброд” и “ЦУМ-гейт”, които повдигнаха много сериозни въпроси за ролята на този магистрат. Шенген е пространство за свободно придвижване и общи правила в най-развит вид. Ако в съдебната ни система има подобни очевидни проблеми, други държави с право могат да възразяват срещу нашето членство. Но вместо да решим този проблем, ние отново тупаме топката и създаваме процедура, която изглежда цели да махне не другиго, а неудобния за властта Лозан Панов, шеф на ВКС. Ето на това му се вика правова държава. -   При печатните издания има де факто монопол на една медийна група, която произвежда проправителствена пропаганда и журналистика със сравнително ниско качество; -   При частните телевизии нещата бяха по-добре - чуждестранни собственици и степен на плурализъм. За съжаление втората по големина частна телевизия беше купена от местни интереси, в резултат от което редакционната ѝ политика започна поразително да прилича на тази на споменатата по-горе медийна група. С две думи: имаме влошаване; -   Публичните медии в България винаги са били стожер на плурализма, като в голяма степен радиото все още изпълнява тази функция. Смяната на управлението в БНТ обаче засили проправителствения ѝ уклон, особено по време на изборите. Предстои да видим дали новият конкурс за ръководство ще затвърди тази тенденция. При такова състояние на нещата е видно, че България определено има сериозни проблеми. И дори само този кратък обзор би трябвало да е достатъчен, за да отрезви замаяните глави на “победителите” в тези избори. Част от тях, като “патриотите” например, са по-скоро безполезни, ако не дори вредни от гледна точка на този дневен ред. В същото време основната опозиционна партия БСП не успя дори да формулира адекватни управленски приоритети и затова хората не я разпознаха като атрактивна алтернатива. Заедно с левицата президентът Радев продължава да следва идеологически клишета по отношение на Русия и така се превръща в сериозна пречка за реалното решаване на част от тези проблеми. На този фон премиерът Бойко Борисов не е поставен под силен натиск - и малко да свърши, все е по-добре от нищо. Но по много от тези теми ГЕРБ са достигнали своя максимум - ако опитат да постигнат реално решение, ще се конфронтират с интереси, с които имат най-разнообразни договорки. Точно тези договорки предопределят и тъжната прогноза - замитането на проблемите няма да спре, темата е с продължение: следва проблемът с бедността и неравенството…", "date": "2019.06.08", "title": "Тези шест проблема предрешават съдбата на България"}
