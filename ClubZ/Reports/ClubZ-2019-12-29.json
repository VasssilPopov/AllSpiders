{"url": "https://clubz.bg/92342-i_vse_pak_kmetyt_na_nesebyr_izleze_ot_aresta", "text": "Специализираният съд е освободил от ареста кмета на Несебър Николай Димитров. Това е съобщил за БТА неговият адвокат - Петър Атанасов. Той информира, че мярката е променена в парична гаранция. Размерът й засега не се съобщава. Николай Димитров бе задържан преди местните избори. Малко по-късно му бе повдигнато обвинение за купуване на гласове. Кметът на Несебър ще е опасен на свобода - отмениха пускането му На 20 декември aпeлaтивният cпeциaлизиpaн наказателен cъд нaчeлo c Гaля Гeopгиeвaреши, че избpaният зa чeтвъpти мaндaт Димитpoв нямa дa нaпycнe apecтa, тъй ĸaтo бил зaд peшeтĸитe cpaвнитeлнo oтcĸopo, а нa cвoбoдa имaлo oпacнocт дa извъpши нoвo пpecтъплeниe. Така АСНС oтмeни oпpeдeлeниeтo нa пъpвoинcтaнциoнния cпeцcъд, ĸoйтo за пръв път след арестуването му преди изборите бе зaмeнил нaй-тeжĸaтa мяpĸa зa ĸмeтa и нoвoизбpaния oбщинcĸи cъвeтниĸ в Heceбъp Πeтъp Toдopoв c пapични гapaнции (cъoтвeтнo oт пo 40 000 лв. и 20 000 лв.) Cъдията тогава ce бe мoтивиpaл c фaĸтa, чe пpoĸypaтypaтa явнo e cъбpaлa вcичĸитe cи дoĸaзaтeлcтвa и пo тoвa paзcлeдвaнe вeчe нe ce извъpшвaт дeйcтвия.", "date": "2019.12.29", "title": "И все пак: кметът на Несебър излезе от ареста"}
{"url": "https://clubz.bg/92333-ruskiqt_kamchiq_i_shte_se_prevyrnem_li_v_cherna_dupka_svlichashta_se_kym_evraziq", "text": "Официалните планове на Москва да превърне комплекса в Камчия в \"хуманитарен център\" - т.е. в изнесено разузнавателно звено от типа на това в Ниш - поставят българското правителство пред едно от най-важните решения, които са взимани от институциите ни през последните 30 години. В продължение на първата половина от тях - до приемането ни в НАТО и ЕС - в българското общество и държава се водеха ожесточени спорове за геополитическата идентичност на нашата страна. Лансираха се какви ли не визии и теории - за \"естествена неутралност\" на България между Изтока и Запада, за България като \"мост\" между Европа и Русия, обслужващ известните стратегически планове за Европа \"между Атлантика и Урал\" - т.е без присъствие на Америка, \"визии\" за \"снишаване\" - \"да видим какво ще стане\" и т.н. Руското правителство може да придобие \"Камчия\" и да го превърне в \"мека сила\"  Утвърждаването на българския път като визия за цялостна принадлежност към европейската цивилизация и атлантическата система за сигурност дадоха възможност на България - при поредица от неразрешени и до днес вътрешни и международни проблеми на наследена зависимост - да реализира сериозен икономически растеж, да утвърди значими, макар и недостатъчни реформи в своята институционална система и да се интегрира в света на демократичните и заможни нации. Зад гърба си оставихме напълно реалната опасност да се свлечем до статут на страна - периферия на постсъветското пространство, на евразийската мизерия и несигурност.  Със заплахата да допуснем превръщането на Камчия в изнесена на европейска и атлантическа територия разузнавателна база ние се свличаме обратно до статута на \"сива зона\" между Изтока и Запада, между гарантираната сигурност на атлантическия свят и ревизионистичната неоимперска амбиция за разорение и обратно приобщаване на България и Балканите към зоната на евразийската диктатура, конфликт и нищета. Нещо повече - ако отстъпим пред претенциите на Москва за Камчия, ние внасяме в българското общество разделение и конфликт, които окончателно ще осуетят възможността България да се стабилизира и развива като независима и цивилизована европейска държава. Пред очите ни и пред очите на българските институции се организира и нараства по размери и потенциал една нова пета колона на Москва, която все по-арогантно обслужва руските новоимперски интереси срещу националните интереси на България. Тези хора целенасочено обслужват евразийската имперска доктрина, утвърждаваща лъжата, че България е обедняла и съсипана благодарение на своето членство в ЕС и НАТО. За своите системни лъжи и разрушителна дейност те получават ордени от Кремъл, произнасят речи на покорство и благодарност, планират нови и нови оперативни мероприятия срещу българската национална идентичност и национален интерес. Български политици и олигарси обслужват монополните амбиции на Москва в енергетиката, от десетилетия осуетяват създаването на енергийни алтернативи на руския монопол. В България съществуват анклави като пристанище Росенец, които не се намират под контрола на българската държава. Държавно олигархичните стратегии на Москва вихрят гигантска корупция в българската икономика и българската държава. Ако отстъпим пред руския натиск за разузнавателна база на Русия в Камчия, на територията на НАТО и ЕС, ние ще изгубим изцяло привилегията на своята защита от институциите на западния свят. Ще се превърнем в сива зона - \"черна дупка\", свличаща се към хаоса на Евразия. Ще изгубим правото да се определяме като независима държава - изобщо като държава. Ще останем аморфна територия, на която безчинстват местни и чужди олигарси, нямащи нищо общо нито с българската национална идентичност, нито с българския държавен проект - такъв, какъвто го познаваме от миналото. Имперските интереси на Русия са изцяло несъвместими с българския национален интерес, Тяхното обслужване от български граждани, политици и институции е предателство спрямо България!    ", "date": "2019.12.29", "title": "Руският \"Камчия\" и ще се превърнем ли в черна дупка, свличаща се към Евразия"}
{"url": "https://clubz.bg/92319-ornela_muti_iska_ruski_pasport", "text": "Орнела Мути, която през 70-те години на XX век беше един от сексимволите в италианското кино, учи руски език и иска да получи руско гражданство, съобщи ТАСС. В момента оталианската актриса живее в Русия, купила си е дори апартамент в Москва, но все още не е подала документи за постоянно пребиваване. Мути твърди, че прародителите ѝ са живели в Русия още по царско време. Дъщеря на неаполитанец и естонка, италианката отдавна не крие симпатиите си лично към Владимир Путин и няколко пъти е канена на официални вечери от руския президент. Една от тези нейни лични визити при Путин стана повод дори Мути да бъде осъдена на 6 месеца затвор и 500 евро глоба за измама от италиански съд през 2010 г. Под предлог, че е болна, тя не излязла на сцената на театър „Верди“ и провалила спектакъл, но от снимки в медиите станало ясно, че по това време актрисата е била в компанията на руския президент в Москва.", "date": "2019.12.29", "title": "Орнела Мути иска руски паспорт"}
{"url": "https://clubz.bg/92340-posthipstyrskiq_liberalen_raj_sreshtu_rejima_na_vodata", "text": "Откакто обитавам социалните мрежи, пиша едни и същи статуси... Имам чувството, че съм стара грамофонна плоча, която запецва на едно място и се връща от начало. \n\tА после пак и пак и пак... Да де, ама това, че пиша едно и също не означава, че някой чува онова, което пиша. \n\tНо аз, с упоритостта на идиот, подложен на лоботомия и облъчване с обеднен уран и стронций 90 едновременно, не спирам да си говоря едно и също... И днес ще повторя пак онова, което съм писал милион пъти. Живеем в две Българии. В едната едни хора пишат стратегии. \n\tГоворят за велики неща - за урбанистични утопии, за рециклиране, за компостиране, за дуално обучение, за кръгова икономика, за диверсификация... А в другата реалност голяма част от България продължава да ака във външната тоалетна, защото няма канализация в селото. В едната реалност някакви пръдльовци, облечени в хипстърски одежди, говорят на език, смесица от български и английски в стремежа си да изглеждат по-големи космополити. В другата реалност млади момчета бачкат като общи работници в близки и далечни страни, защото животът им се е стекъл не така, както пише в рецептите за молекулярна кухня на сайта \"Дневник бе ге\". В едната реалност политиците ни вадят някакви статистики, които показват как България е съвременна европейска страна, с която можем да се гордеем и в която е време да се завърнат всички емигрирали, защото тук има висок кредитен рейтинг, а и заплатите си ги бива... В другата реалност в Перник няма вода. \n\tХората се къпят набързо вечер. И никой не е виновен. \n\tИ не е ясно как се е случило това. \n\tИ нищо не може да се направи. Стратегиите срещу каменната ера. \n\tПостхипстърския либерален рай срещу режима на водата. \n\tУрбанизацията срещу къщите без вътрешни кенефи. \n\tБедността срещу размахания пръст на самозабравилите се управници идиоти - \"Вие защо сте бедни, че да карате стари коли и да се топлите с дърва\"? Живеем в две Българии. \n\tМоята България е онази на перничани. Днес аз съм Перник. \n\tИ съм готов да подкрепя с каквото мога перничани в битката им с гадните, самозабравили се, нагли и хитри мутри, които с всичките си схемички и бездарност оставиха хиляди хора без правото им да имат вода. Да, днес аз съм от Перник. \n\tКоето не ми е трудно, защото всъщност съм кюстендилец и съм живял с воден режим десетки години. Да, днес Перник е България. \n\tИ аз съм жител на тази България. Плюя на управлението, което говори с цифри от някакви статистики, а оставя народа си да живее без вода. Плюя на хипстърската опозиция (ДБ, не се ослушвайте, на вас говоря), която живее в състояние на НПО климактериум и се лашка в топлите и студени вълни на собствената си либерална хормонална недостатъчност. На България вече не и трябва нито управление, нито опозиция. \n\tНа България и трябва винкел. Честита нова година, братя перничани! \n\tАко ви трябва още един сурвакар, ме бройте и мен. И само да видя някой хипстър на вашите протести! \n\tОбещавам, че лично ще му изсипя соевото лате макиато в шията!!!", "date": "2019.12.29", "title": "Постхипстърския либерален рай срещу режима на водата"}
{"url": "https://clubz.bg/91959-smqtate_che_ste_v_kofti_forma_vijte_tezi_fitnes_nespoluki", "text": "Какво по-хубаво от малко злорадство по празниците. Когато добре нахранени и напити се уверим, че има и по-смотани от нас... Особено когато са във фитнеса. Тази компилация събира фитнес идиотите на годината - като онзи, който тренира за куче с един вдигнат крак, или другия, който явно се подготвя за изтощително гонене на самолет на някое летище върху бягащата пътека, нарамил багаж. Набучете си още едно кюфте и - приятно гледане!", "date": "2019.12.29", "title": "Смятате, че сте в кофти форма? Вижте тези фитнес несполуки"}
{"url": "https://clubz.bg/92335-putin_i_merkel_sa_potvyrdili_podkrepata_si_za_severen_potok_2", "text": "Руският президент Владимир Путин и германският канцлер Ангела Меркел са се договорили в телефонен разговор днес да продължат да подкрепят газопроводния проект \"Северен поток-2\". Германия ще довърши \"Северен поток-2\" въпреки US санкциите Това предадоха Ройтерс и ТАСС, позовавайки се на съобщение на пресслужбата на Кремъл, съобщава БТА. Тази заявка идва на фона на наложените от САЩ санкции, в следствие от което един от ключовите подизпълнители на проекта замрази работата си. Ключов подизпълнител на \"Северен поток-2-\" спря работа Двамата лидери също така са споделили мнението, че трябва да бъдат засилени политическите и дипломатически усилия за разрешаване на кризата в Либия и са приветствали като положителна стъпка размяната на пленници между украинските правителствени сили и проруските сепаратисти в Източна Украйна Ключов подизпълнител на \"Северен поток-2-\" спря работа", "date": "2019.12.29", "title": "Путин и Меркел са потвърдили подкрепата си за \"Северен поток-2\""}
{"url": "https://clubz.bg/92334-neshto_umno_shte_ostane_li_v_bnt", "text": "БНТ спря „Умно село“ и не предложи да го замени с нещо подобно. Вятърът на промяната в обществената телевизия все още е ураганен, макар и да идва на пристъпи. Безспорно е, че промяната е важна и наложителна. Въпросът е как се случва и каква е мотивацията на тези, които я правят. Ако трябва да погледнем обективно, „Умно село“ е рубрика, която не е променила концепцията и реализацията си, откакто е създадена преди 21 години. В този смисъл вероятно трябва да се случи нещо ново в нея – но да спреш цяло предаване, вместо да го промениш, е все едно да отрежеш крака си, защото имаш мазол. Кошлуков отстрани кореспондента на БНТ в Берлин „Умно село“ беше ценна територия на културата. Портретите на личности, които създават артистичния и интелектуалния облик на България, са важно документално свидетелство. Липсата на точно това предаване ще се усети – особено ако не бъде адекватно компенсирана. А за това възможности има. БНТ все още е длъжна по закон да продуцира български документални творби, независимо дали са вътрешни или външни продукции. Но подборът какво да бъде стимулирано и произведено е еклектичен и в голяма степен зависи от външни (или твърде вътрешни) нехудожествени фактори, а не само от качеството. Макар да имаше нужда от осъвременяване, „Умно село“ беше добра основа за развитие на жанра. БНТ под ръководството на Кошлуков все повече започва да прилича на комерсиалните частни телевизии. Липсата на културата в тях е осезаема, но обяснима – те не носят рейтингови точки, зрителите им са малко. Това е функцията на обществената телевизия – да елиминира тревогите за рейтинга и да предоставя не толкова популярни, но важни за израстването на нацията програми. БНТ сваля \"Стани богат\" и \"Спортисимо\" Поредицата „Умно село“ в крайна сметка захранваше и Златния фонд на БНТ. Паметта за хората е съхранявана там, паметта за времената и техните апологети. Ще се усети липсата на това предаване. Недостигът на култура ще става по-осезаем, по-натрапчив. Опитът на създателите му ще потъне несподелен. Така не се създават традиции. Така се унищожава приемствеността, а тя е в основата на всеки професионализъм. БНТ продължава да се движи управлявана от вятъра и бурите, а не от опитен екипаж. Цялата световна история показва, че това обикновено свършва с корабокрушение. А мачтите на този кораб са вече отрязани. БНТ сваля \"Стани богат\" и \"Спортисимо\"", "date": "2019.12.29", "title": "Нещо \"умно\" ще остане ли в БНТ?"}
{"url": "https://clubz.bg/92332-britanskite_slujbi_puskat_huawei_da_razrabotva_5g", "text": "Ръководители на британските служби за сигурност са дали зелена светлина на премиера Борис Джонсън да позволи на китайския технологичен гигант Хуавей (Huawei) да участва в разработването на британските 5Джи (5G) мрежи въпреки страховете от шпионаж, съобщава в. \"Мейл ъв сънди\", цитиран от БТА. Очаква се Джонсън да свика съвета за национална сигурност през третата седмица на януари, за да вземе решение дали на компанията може да се повери осигуряването на елементи за модернизацията. Huawei: Не сме получили $74,6 млрд. от държавата При предварителните обсъждания все пак е препоръчано Хуавей да бъде изключена от \"съществените\" аспекти на британската мрежа. Според вестника шефовете от службите за сигурност са одобрили плана на концерна да бъде позволено да доставя неключови елементи като антени за високоскоростната мобилна мрежа. Подобен ход може да изправи Лондон срещу САЩ, които заемат по-твърда позиция срещу Китай, допълва изданието. Към съвета за национална сигурността обаче по-рано бяха отправени предупреждения, че блокиране на достъпа на Хуавей до британската 5Джи мрежа може да остави Обединеното кралство в технологичен \"тъмен век\". Сега решението е изцяло политическо, коментира източник от Уайтхол.", "date": "2019.12.29", "title": "Британските служби пускат Huawei да разработва 5G"}
{"url": "https://clubz.bg/92317-edno_dyrjavno_predpriqtie_obshtestveni_porychki_za_milioni", "text": "„Югозападно държавно предприятие“ ДП – гр. Благоевград, е регистрирано в Търговския регистър на 8 юли 2011 г. Предприятието стопанисва държавните горски територии в седем административни области – Благоевград, Кюстендил, София град, София област, Пазарджик, Перник и Ловеч. В състава му влизат 41 териториални поделения, от които 36 държавни горски стопанства и 5 – държавни ловни стопанства. Общата площ на горските територии, включени в обхвата на Югозападно държавно предприятие, е 968 934 ха, от които 310 686 ха са държавните горски територии (73.4%). Това е един изключително богат природен ресурс, който обуславя и голям обем от дейности в горите. Шестте държавни горски предприятия са създадени по времето, когато министър на земеделието е Мирослав Найденов от ГЕРБ (2009–2013). Целта на тези структури е да организират дърводобива. Към тях нееднократно имаше обвинения, че монополизират бранша, че липсва публичност на решенията, а правилата, по които се избират дърводобивните компании, са неясни. Дейността на предприятието е важна и затова е интересно как то работи и какво се случва в него. Между другото това е една от структурите, на които не се обръща особено внимание. През направена проверка на обществените поръчки се стига до едно от така наречените „неперсонифицирани дружества“. Наричат се така, защото нямат самостоятелна правосубектност, т.е. не представляват юридически лица, а по-разпространеното им название е Дружество по закона за задълженията и договорите (ДЗЗД). ДЗЗД „Горски път“ е обединение, учредено на 16.03.2017 г. в гр. София между „Копекс и Ко“ ЕООД, „БГ ЛЕНД и КО“ ООД, „ХИДРОСТРОЙ“ АД. Първите две дружества имат по 45 процента дял, а последното е с 10 процента. Към днешна дата съдружниците в обединението с мажоритарен дял остават непроменени „Копекс и Ко“ ЕООД и „БГ ЛЕНД и КО“ ООД, дружеството „ХИДРОСТРОЙ“ АД напуска обединението в началото на август 2018 г. и на негово място с 10 процента дял се включва „ИСА 2000“ ЕООД. В рамките на една година от 17.01.2018 г. до 17.01.2019г. ДЗЗД „Горски път“ е спечелило обществени поръчки, възложени от Югозападното държавно предприятие – Благоевград, на стойност близо 8 млн. лв. (7 772 277 лв.). Един от съдружниците в „БГ ЛЕНД и КО“ ООД е Велимир Магурев с дял от 50 процента. Той е известен в родния си Благоевград като собственик на първата заложна къща „Виги“, и беше подсъдим по три дела за измами с недвижими имоти. Имаше условна присъда и конфискация на имуществото. Преди потвърждаване на присъдата и от софийските съдебни инстанции по жалбите на ощетени благоевградчани, Магурев напусна Благоевград и се засели във Варна, където започва крупен бизнес. През 2009 г. „БГ ЛЕНД и КО“ се появи в списъка на участвалите в скандалните заменки на Държавната агенция по горите – тогава компанията на Магурев и съдружника му Бончев придоби 20 000 кв.м в Каварна на цена 8.58 лв. на кв.м. Поръчките, възложени на ДЗЗД „Горски път“ от Държавно предприятие – Югозападно държавно предприятие /ДПЮЗДП/ – Благоевград, са от всякакъв вид – от смяна на врата в административната сграда на ТП „ДГС Сливница“ до извършването на основен ремонт на траен горски автомобилен път, трета степен, „Врабча–Синаница на стойност от милион и половина лева (1 573 537). Дружеството е осъществявало още: авторски надзор по време на строителство на „Обходен път на село Гостун“ – трета степен, в териториалния обхват на ТП „ДГС Места“ за 306 лв., ремонт на покрива на административната сграда на ТП „ДГС Първомай“ за 36 000 лв., подмяна на дограма и врати на административната сграда на ТП „ДГС Катунци“ – 27 170.96 лв., ремонт на покрива на административната сграда на ТП „ДГС Разлог“ – 100 000 лв., доставка и монтаж на захранващ електрически кабел от електромер към сгради, собственост на ТП „ДГС Елешница“ – 69 797.87 лв., изграждало е нов ТГП „Обходен път на село Гостун“ – трета степен, в териториалния обхват на ТП „ДГС Места“ – 612 433.15 лв., основен ремонт на траен горски автомобилен път, трета степен, „Врабча–Синаница – 1 573 537.63 лв., и още много други. И така заработили близо 8 милиона лева за една година. Фирмата на Велимир Магурев обаче участва в още едно ДЗЗД-ОБЕДИНЕНИЕ „ФОРЕСТ“, в което е заедно с „БКС гр. София“ ООД и фирма „РАЛИЦА-2004“, като с него е заработил 3 466 907.49 лв. отново от поръчки, възлагани от Държавно предприятие – „Югозападно държавно предприятие“ (ДПЮЗДП) – Благоевград, в периода 25.10.2013–10.04.2017 г. На практика излиза, че фирми и обединения, между които единственото общо е името на Велимир Магурев, са изпълнители на сериозен процент от обществените поръчки, възлагани от Югозападно държавно предприятие (ДПЮЗДП) – Благоевград, и по времето на сегашния директор, и при предшествениците му. През 2014 година тогавашният министър на земеделието Десислава Танева назначи за директор на Югозападното държавно предприятие Дамян Дамянов. Той е бивш шеф на държавното ловно стопанство „Витошко – Студена“, бивш служител на Държавна сигурност и според информационната система ДАКСИ е в управата на „Асоциация български дивеч“ заедно с Валентин Златев, Христо Стоичков, Тодор Батков и др. Предприятието, което е в Благоевград, е второто по големина от шестте горски държавни структури. То стопанисва държавни горски територии в седем административни области. Държавните горски предприятия определят къде и колко дървесина и от кого може да се сече. Преди няколко години името на Дамянов излезе в списъка на служителите в Агенция по горите с принадлежност към структурите на Държавна сигурност. Той е назначен за разузнавач през 1984 г. в Пето управление на ДС по-известно като УБО (Управление безопасност и охрана), което се е грижило и за резиденциите на партийната номенклатура, и е уволнен през 1990 г. В края на 1989 г. Дамян Дамянов става директор на Държавна дивечовъдна станция „Витошко“. През 2009 г. като директор на държавното ловно стопанство „Витошко – Студена“ (намиращо се на 25 км югозападно от София) след сигнали на служители срещу Дамянов започва проверка от инспектората на Държавната агенция по горите и от Агенцията за държавна финансова инспекция. Тя проверява периода от началото на 2005 г. до 30.06.2009 г. и заради пропуски по договори за обществени поръчки му съставя 24 акта за административни нарушения и един на ловното стопанство като юридическо лице. След известно време той е освободен от поста, но сега директор на ловното стопанство „Витошко – Студена“ е съпругата му Сашка Дамянова. Той самият не напуска поделенията на Агенцията по горите, като от края на 2010 г. е директор на териториално звено за алтернативни дейности „Южна България“, а от лятото на 2012 г. е на ръководен пост в Югозападното държавно предприятие, където от зам.-директор вече стига и до най-високия пост. Особено любопитни се оказват отношенията на хората, изпълняващи поръчките, ръководството на ЮЗДП, бивш зам.-министър на земеделието, роднини и приятели. През 2015 г. с шумно рекламиране в медиите беше огласено въвеждането на пластини за маркиране на дървесината, което според тогавашния зам.-министър на земеделието и храните доц. Георги Костов щяло да нанесе удар срещу горската мафия и кражбите в горите. Тогава бяха обявени поръчки за милиони за закупуване на пластмасови пластини, като заявките от горските стопанства в страната с изрично писмо се подавали до инженер Бистра Костова. Не е съвпадение на фамилиите, това е съпругата на тогавашния зам.-министър Георги Костов, назначена в ЮЗДП – Благоевград, офис София, седмица след назначаването му като зам.-министър. В сайта на ЮЗДП и днес стои името на инж. Бистра Костова, която все още е старши експерт „Европейска интеграция“. Да се върнем на обществените поръчки, защото, както ще стане ясно по-нататък, връзките между всички участници са силни, близки и роднински. В резултат на обявените поръчки за закупуване на пластини са похарчени милиони. За съжаление обаче, кражбите на дървесина продължават въпреки взетите мерки. Годишно в България се добиват незаконно 2.5 милиона кубически метра дървесина, сочи доклад на Световния фонд за защита на дивата природа. Според анализа мащабът на злоупотребите в горите се запазва непроменен през последните 10 години. Друг е въпросът, че пластините (парче пластмаса) според производители на подобни изделия струват под 10 ст. за брой, когато става дума за големи количества, а ведомството ги купувало за 14–16 ст., твърдят наши източници, работещи там, колкото е продажната цена на дребно, при закупуване на 1 кашон от тях. Най-интересният факт обаче е от кого ги купува. През ноември 2015 година, „Югозападно държавно предприятие“ ДП – гр. Благоевград, обявява обществена поръчка с предмет: „Доставка чрез закупуване на 100 броя комплекти чипинг чук, кобур – пълнител и чанта, и 8 000 000 броя пластмасови пластини, необходими за транспортирането на дървесина от държавни горски територии в териториалния обхват на ЮЗДП ДП Благоевград“, съгласно техническата спецификация от документацията, на стойност 1 159 000 лв. без ДДС. Явилият се на търга кандидат е само един – „Би енд Би Партнерс“ ООД на Мартин Борисов, фирмата е определена за изрядна по отношение на подадените документи според комисията, председателствана от инж. Василий Маринковски, началник-отдел „Опазване, превенция и защита на държавните горски територии и ползване на дървесина“ в Югозападно държавно предприятие (ЮЗДП). На 18 януари 2016 година „Би енд Би Партнерс“ ООД е обявена за изпълнител, с Решение № 8, подписано от инж. Дамянов, директор на ЮЗ \n\tна имената на изпълнител, възложител и служители във ведомството излизат някои много интересни факти и отношения. Инженер Василий Маринковски, началник-отдел „Опазване, превенция и защита на държавните горски територии и ползване на дървесина“ в ЮЗДП е състудент на тогавашния зам.-министър Георги Костов, освен това единият е кум на другия според нашата информация. Маринковски има отношения и с директора на ЮЗДП инж. Дамян Дамянов, тъй като е бил основен свидетел за оправдаването му по делото за престъпление по служба (заедно със сина му) в Пернишкия окръжен съд, засягащо времето, когато Дамянов е бил директор на Ловното стопанство „Витошко – Студена“. Съдия по делото пък е съпругата на бивш служител на Маринковски в РДГ-Кюстендил, но това е друга тема. Други интересни връзки излизат и по отношение на фирмата изпълнител на въпросната поръчка за пластините. Собственикът Мартин Борисов всъщност е главен асистент д-р инж. Мартин Борисов в катедра Лесовъдство на ЛТУ. Ръководител на катедрата и тогава, и сега е бившият зам.-министър Георги Костов, видно от сайта на университета, където дори намерихме снимка, на която е целият състав на катедрата. За справка, през 2009 година Костов е назначен за председател на Държавната агенция по горите и заместник-министър на земеделието и храните. През юни 2011 година е назначен за временен председател на Селскостопанската академия. \n\tТова провокира интерес към фирмата на Мартин Борисов и така излезе информация за много спечелени обществени поръчки, част от които възложени именно от ЮЗДП. „Доставка чрез закупуване на прогнозни количества материали за маркиране на стояща и лежаща дървесина (боя, специализиран спрей, разредители, четки, креда, тампони, мастило за тампони, лента за маркиране) и други технически средства за маркиране (клупи, висотомери, ролетки, пластини за измерване на пълнотата)“ за 247 500 лв. \n\t„Доставка чрез закупуване на комплекти чипинг чук, кобур – пълнител и чанта, и пластмасови пластини, необходими за транспортирането на дървесина от държавни горски територии в териториалния обхват на ЮЗДП ДП, гр. Благоевград“ – прогнозната стойност на поръчката, с включена опция за допълнителни количества, е в размер на 962 000 лв. (деветстотин шестдесет и две хиляди лева) без ДДС. „Доставка чрез закупуване на прогнозни количества материали за маркиране на стояща и лежаща дървесина (боя, специализиран спрей, разредители, четки, креда, тампони, мастило за тампони, лента за маркиране) и други технически средства за маркиране (клупи, висотомери, ролетки, пластини за измерване на пълнотата)“ на стойност 177 300 лева без ДДС. Така излиза, че състудентът и кумец на зам.-министъра – Маринковски – председателства комисията, която определя за изпълнител асистента на същия зам.-министър, тоест Борисов. Съпругата на зам.-министъра пък работи в дирекцията, управлявана от инж. Дамянов, който пък е на подчинение на съпруга й, към онзи момент. Маринковски също е на подчинение на Дамянов, който пък вероятно му е благодарен за подкрепата по време на делото в Перник. \n\tТака за пореден път ставаме свидетели на обществени поръчки, разпределени в полза на близки и приятели с цел да ги облагодетелстват. намек за корупция и нецелесъобразо усвоени средства от ЕС. ", "date": "2019.12.29", "title": "Едно държавно предприятие, обществени поръчки за милиони"}
{"url": "https://clubz.bg/92337-chelsi_vgorchi_domakinskiq_debyut_na_noviq_trenor_na_arsenal", "text": "\"Челси\" победи \"Арсенал\" с 2:1 в мач от 20-ия кръг на Висшата лига и ще започне 2020 г. спокоен за мястото си в топ 4. Успехът на \"сините\" дойде с обрат на терена на лондонския съперник. Новият мениджър на \"топчиите\" Микел Артета записа поражение в първия си мач начело на тима на стадион \"Емиратс\". \"Арсенал\" традиционно започна силно у дома и Пиер-Емерик Обамеянг откри в 13-ата минута. До почивката домакините имаха преимущество, като пропуснаха да удвоят резултата. След почивката всичко се обърна, постепенно \"Челси\" започна да притиска своя съперник. Изравняването дойде в 83-тата - точен бе Жоржиньо, а помогна и вратарят на \"артилеристите\" Бернд Лено. Малко преди това обаче Жоржиньо можеше да бъде изгонен с втори жълт и червен картон за задържане в центъра на терена. Беше му спестено. Пълният обрат дойде в 87-ата, когато Тами Ейбрахам осигури ценни три точки на тима на Франк Лампард. \"Челси\" е четвърти с 4 т. повече от \"Манчестър Юнайтед\". \"Арсенал\" е едва 12-и. В следващия мач от днешната програма лидерът \"Ливърпул\" записа поредната си победа - 1:0 над \"Уулвърхемптън\" на \"Анфийлд\". Гола отбеляза Садио Мане в 42-рата минута, като попадението бе разглеждано дълго с VAR заради паса на Адам Лалана, след който останаха съмнения за игра с ръка. Веднага след това попадение на гостите бе отменено също след намеса на видео-асистента заради много тънка засада. \"Ливърпул\" води убедително в класирането с 13 т. пред втория \"Лестър\".", "date": "2019.12.29", "title": "\"Челси\" вгорчи домакинския дебют на новия треньор на \"Арсенал\""}
{"url": "https://clubz.bg/92320-api_se_hvali_s_290_km_remontirani_ot_es_pytishta", "text": "Близо 290 км второкласни и третокласни пътища са рехабилитирани през 2019 г. със средства от ОП „Региони в растеж“ 2014-2020 г. и Програмата за териториално сътрудничество Гърция - България. Това се похвалиха днес от Агенция \"Пътна инфраструктура\" (АПИ). Двете програми се финансират от Европейския фонд за регионално развитие и националния бюджет. В основния ремонт на отсечките са вложени около 255 млн. лв. АПИ дава 14 млн. лв. само за идейния проект на магистрала \"Черно море\" През тази година по ОПРР бяха ремонтирани 43 км от прохода „Петрохан“ - важна транспортна връзка на Северозападна с Югозападна България през билото на Стара планина, над 17 км от третокласния път III-1002 Враца – пещера Леденика, 9 км от околовръстния път на Ловеч (част от път II-35 Плевен-Ловеч), над 27 км от път II-44 Севлиево - Драгановци – Габрово, който осигурява най-кратката връзка между столицата и Габрово и свързва населените места от Северна България с прохода Шипка и Южна България, изброяват от АПИ. С финансиране от ОПРР 10-километровия участък от път II-86 Пловдив – Асеновград вече е с магистрален габарит, с което се осигури бърз и удобен транспортен достъп на жителите от общините Куклен и Асеновград и от област Смолян до магистрала „Тракия“, летище Пловдив и индустриалния район в околностите на град Пловдив. Бернската конвенция няма да отваря досие за \"Струма\", но ще продължи наблюдението Ремонтирани са и близо 39 км от път ІІ-57 Стара Загора – Раднево. Второкласният път осигурява връзката на общините Стара Загора и Раднево с „Тракия“ и е основна пътна артерия към енергийния комплекс „Марица Изток“. По ОПРР през следващата година продължава ремонтът на още 101 км пътища, на които е работено и през тази година. Сред тях са 32,5 км от пътя Дупница – Самоков, свързващ ГКПП „Гюешево“ с автомагистрала „Струма“, с път I-1 София - Благоевград и АМ „Тракия“, на 12 км от път III-109 за Мелник, който е единствената транспортна връзка на Мелник и селата Спатово, Хотово и Лозеница с общинския център гр. Сандански, както и на Мелник, Роженския манастир и природния феномен „Мелнишки пирамиди“ с републикански път I-1 (Е-79) и др. Отвориха офертите за \"Струма\". Най-евтината е за над 500 млн. лв. По Програмата за трансгранично сътрудничество ИНТЕРРЕГ V-A Гърция – България тази година бяха ремонтирани 32 км от пътя Момчилград – Крумовград - Ивайловград. Второкрасният път осигурява удобна връзка за голям брой туристи, пътуващи ежедневно за Гърция. През 2020 г. продължава реконструкцията и рехабилитацията на 7 км от второкласния път II-86 Средногорци – Рудозем и се предвижда да стартира строителството на обходния път на Рудозем, по който ще преминава трафикът към бъдещия контролно-пропускателен пункт „Рудозем - Елидже“. По Програмата за трансгранично сътрудничество ИНТЕРРЕГ V-A Румъния - България през 2020 г. ще започне основният ремонт на над 24 км пътища в Северна България. Ще се рехабилитират 9,3 км от път III-118 Гулянци - Долна Митрополия в област Плевен, както и около 15 км от път II-81 Костинброд - Берковица – Монтана. Бернската конвенция няма да отваря досие за \"Струма\", но ще продължи наблюдението Отвориха офертите за \"Струма\". Най-евтината е за над 500 млн. лв.", "date": "2019.12.29", "title": "АПИ се хвали с 290 км ремонтирани от ЕС пътища "}
{"url": "https://clubz.bg/92325-ninova_se_sreshta_s_geshev_zaradi_pernik_obvini_ministrite_za_krizata", "text": "﻿Председателят на БСП Корнелия Нинова се срещна с кмета на Перник Станислав Владимиров, кметове на населени места, общински съветници и граждани във връзка с кризата с водата и е уговорила среща и с новия главен прокурор Иван Гешев. Това обявиха от пресцентъра на партията. Срещата с представителите на местната власт се е провела днес - малко преди обявените от перничани протест и молебен. Борисов: От 1952-ра не е пипано нищо, сиреч в Перник няма по-млада тръба от мен (ВИДЕО) Тя заяви, че три са темите, които хората са поставили и очакват реакция от БСП като партия и парламентарна група. След разговор с главния прокурор, стана ясно, че срещата ще се проведе на 6 януари.  Перничани на протест и молебен с жълти жилетки - искат оставки На второ място хората поставиха въпроса с дългосрочна програма за подмяна на водопреносната мрежа в града, на довеждащите водопроводи и на пречиствателните станции. Перничани на протест и молебен с жълти жилетки - искат оставки", "date": "2019.12.29", "title": "Нинова се среща с Гешев заради Перник, обвини министрите за кризата"}
{"url": "https://clubz.bg/92328-andi_myri_nqma_da_igrae_sreshtu_bylgariq", "text": "Анди Мъри ще пропусне заради контузия началото на сезона в елитния мъжки тенис, обяви бившият №1 в света. Шотландецът няма да играе не само на Откритото първенство на Австралия (20 януари - 3 февруари), а и в новия отборен турнир ATP cup, който започва в началото на 2020 г. На 3 януари Мъри трябваше да се изправи срещу Григор Димитров - България и Великобритания са в една група. Трикратният шампион от Големия шлем има травма в слабините още от ноември, когато игра на \"Купа Дейвис\". Наскоро Мъри е почувствал болки, така той и щабът му са решили да пропуснат турнирите на Зеления континент. В началото на тази година Мъри обяви на \"Аустрелиън оупън\", че спира с тениса заради болките в тазобедрената става. Скоро след това обаче се подложи на подмяна на ставата и продължи кариерата си. Триумф и сълзи за Анди Мъри в Антверпен Първоначално играеше само на двойки, а през есента дори спечели турнира в Антверпен на сингъл. ", "date": "2019.12.29", "title": "Анди Мъри няма да играе срещу България"}
{"url": "https://clubz.bg/92322-chez_otchita_podmeneni_sa_50_ot_kabelite_v_sofiq", "text": "ЧЕЗ Разпределение модернизира половината от критичната инфраструктура на столицата, съобщиха от дружеството, цитирани от БТА, в своеобразен отчет в края на годината. От стъпването си на българския пазар от ЧЕЗ Разпределение България са подменили половината от кабелите, които са част от критичната инфраструктура, захранваща с електроенергия столицата и са модернизирали повече от 50 процента от подстанциите в нея. От ЧЕЗ съобщават още, че са разработили мащабна програма за модернизация на критичната инфраструктура на София. \"Еврохолд\" ще защитава сделката с ЧЕЗ в съда От началото на програмата за модернизация на стратегическата инфраструктура на София досега са били положени 15 000 метра нови кабели 110 киловолта. За разлика от старите, маслени кабели, новите са алуминиеви, са произведени по специална технология и не представляват интерес за крадците. За 2020 г. от ЧЕЗ са предвидили подмяната на 110-киловолтов кабел, наречен \"Дондуков\". От началото на реализация на програмата са модернизирани 17 подстанции, което позволява автоматизиране на управлението на мрежата в столицата, допълват от ЧЕЗ.", "date": "2019.12.29", "title": "ЧЕЗ отчита: подменени са 50% от кабелите в София"}
{"url": "https://clubz.bg/92321-122_snegorina_chistqt_sofiq", "text": "122 снегопочистващи машини са на терен в София и извършват обработки със смеси против заледяване. Обработени са пътищата, по които се движат колите на масовия градски транспорт. Това съобщиха от пресцентъра на Столична община, както и кметът Йорданка Фандъкова чрез профила си във фейсбук. 122 снегорина почистват и обработват срещу заледяване основни булеварди и улици и в кварталите. Пътищата към Витоша – “Драгалевци” - Алеко и “Бояна” - Златни мостове - са опесъчени. В момента по-обилен е снеговалежът в южните квартали. Екипи на аварийната дирекция на общината проверяват стръмни участъци и мостовите съоръжения. От \"Московска\" 33 призовават шофьорите да карат със съобразена с зимната обстановка скорост и да излизат на пътя, оборудвани за зимата.    ", "date": "2019.12.29", "title": "122 снегорина чистят София"}
{"url": "https://clubz.bg/92326-kiev_i_donbas_si_razmeniha_plennici_snimki", "text": "На КПП \"Майорское\" близо до град Горловка (на украински език Хорливка) приключи размяната на пленници между Киев и Донбас, предаде ТАСС. По окончателни данни проруските сепаратистки републики в Донбас са получили от Украйна при извършената днес размяна 124 задържани лица. Първоначално бе съобщено, че Луганската народна република е получила 63-ма души, а Донецката народна република - 60, или общо 123-ма. По-късно украинските представители предадоха още един човек, съобщи ТАСС от мястото на събитието. Пресслужбата на украинския президент потвърди, че двете сепаратистки републики в Донбас са предали на Киев 76 души: 25 от Луганската и 51 - от Донецката, и към момента формулата на размяната е 124 срещу 76.   Споразумението за размяната беше сключено по-рано този месец в Париж от руския президент Владимир Путин и украинския му колега Володимир Зеленски. БТА", "date": "2019.12.29", "title": "Киев и Донбас си размениха пленници (СНИМКИ)"}
{"url": "https://clubz.bg/92329-direktoryt_na_gimnaziqta_v_ihtiman_arestuvan_za_iznudvane", "text": "Директорът на гимназията в Ихтиман Димитър Бонев е бил арестуван в петък, съобщава БНР. По информация на \"Хоризонт\" става дума за опит за изнудване срещу местен бизнесмен, който е обработвал земя, собственост на училището. Бонев е бил арестуван от ГДБОП пред сградата на бившето ТКЗС в града, която се стопанисва от фирма на братя бизнесмени. Той е бил отведен в София. Разследването е водено от няколко месеца. По случая е образувано досъдебно производство. Освен че от 2 години е директор на държавното училище, Бонев е и бивш кмет на Ихтиман в периода от 1995 г. до 2003 г. Продължават разпитите на свидетели и изясняване на детайлите около случая.", "date": "2019.12.29", "title": "Директорът на гимназията в Ихтиман арестуван за изнудване"}
{"url": "https://clubz.bg/92310-qponiq_se_gotvi_da_prihvashta_balistichni_raketi", "text": "Японското министерство на отбраната планира от догодина да започне разработването на нова национална система за противоракетна отбрана, способна да прихваща балистични ракети със сложна траектория на полета, подобни на руските комплекси \"Искандер\", предаде ТАСС, цитирана от БТА. С тази цел се планира модернизация на вече наличните ракети \"земя-въздух\", съобщава в. \"Санкей\". В момента те имат обсег от 100 км, от догодина японските въоръжени сили ще започнат да получават нова версия със силно подобрен обсег. Те обаче са предназначени предимно за прихващане на самолети и крилати ракети. Ще пази ли Япония с оръжие мира? Съществуващите системи за противоракетна отбрана не могат да прихващат и балистични ракети, които летят по ниска траектория и могат да я променят неочаквано. Новата модернизирана система трябва да поправи този пропуск. Японското министерство на отбраната планира също през следващите седем години да разработи нова структура на противоракетната отбрана, която да може да прихваща ракети, чиято скорост надхвърля пет или повече пъти скоростта на звука, съобщава в. \"Санкей\". В момента Токио не може да им противодейства. ", "date": "2019.12.29", "title": "Япония се готви да прихваща балистични ракети"}
{"url": "https://clubz.bg/92327-pernichani_iskat_prisydi_ministri_im_obeshtavat_remonti", "text": "Перничани се събраха днес на протест, който ще бъде последван и от молебен за вода. В същото време градът, който е в криза от средата на миналия месец, получи обещания от властта – ремонти на водопреносната мрежа, като за целта на място пристигнаха министърът на икономиката Емил Караниколов и зам.-министърът на регионалното развитие Николай Нанков. За среща с кмета и групата на БСП в Перник, пристигна и лидерката на левицата Корнелия Нинова. Нинова се среща с Гешев заради Перник, обвини министрите за кризата Сред исканията на протестиращите са: оставки, съд и присъди на всички ръководни длъжностни лица, отговорни за хуманитарната криза и екологичната катастрофа, да не влиза в сила предвиденото увеличение на цената на водата, както и спешен избор на нов управител на „ВиК”.  Те поискаха да се редуцират сметките за вода и да не се плаща като питейна, поради негодността й като такава в момента. Гражданите настояха също за присъединяването на алтернативни водоизточници за захранване на общината с вода, подмяна на водопреносната мрежа в града и безвъзмездна помощ от страна на държавата за справяне с кризата и преодоляване на негативните последици от нея. Беше предложено да има граждански контрол над средствата, които постъпват за справяне с кризата, съобщава БТА. Част от гражданите бяха с жълти светлоотразителни жилетки. Шествието на хората продължи до централния пернишки храм \"Св.Иван Рилски\", където бе отслужен молебен за вода и спасение на перничани. Караниколов и Нанков пък обявиха, че започва работата по изместването на трасето на клон 2 от водопроводната мрежа, съобщава БНР. Трасето е с дължина около един километър, а стойността на новото съоръжение по предварителни разчети възлиза на 2 млн. и 200 хил. лева. Ще бъде подменена и около 70 км от водопроводната мрежа на територията на града. В изграждането й ще бъдат вложени близо 20 млн. лева. Борисов: От 1952-ра не е пипано нищо, сиреч в Перник няма по-млада тръба от мен (ВИДЕО) Стартират и дейностите по ремонта на старата пречиствателна станция, която да гарантира чиста вода на перничани, ако бъде стигнат мъртвият обем на язовира. Ще се работи и по осигуряването на допълнителни притоци в язовир \"Студена\" включително ще се вади вода и от пещерите. Освен това Караниколов каза, че са осигурени големи количества минерална вода, които да задоволят нуждите на гражданите, доставките са от фирми и общини в страната. Обещаното от Караниколов и Нанков по-рано през деня, бе обобщено в късния следобяд и от премиера Бойко Борисов в негов статус във фейсбук: \n\t Борисов: От 1952-ра не е пипано нищо, сиреч в Перник няма по-млада тръба от мен (ВИДЕО)", "date": "2019.12.29", "title": "Перничани искат присъди, министри им обещават ремонти"}
{"url": "https://clubz.bg/92314-maduro_obqvi_kolumbijskiq_si_kolega_za_vrag_na_venecuela", "text": "Венецуелският президент Николас Мадуро обяви колумбийския си колега Иван Дуке за враг на Венецуела, предаде ТАСС, цитирана от БТА. Във вчерашната си реч пред венецуелски военни, която беше излъчена по националната телевизия, Мадуро заяви, че Богота стои зад всички опити за дестабилизиране на ситуацията във Венецуела. Президентът на Еквадор обвини Мадуро, че подбужда размирици Мадуро призова силите за сигурност в граничещите с Колумбия провинции да поддържат \"максимална бдителност и готовност\". В същата реч Мадуро заяви, че е обмислял да даде заповед на армията да пресече границата с Бразилия, за да залови венецуелски военни, подозирани в нападение срещу военна част.", "date": "2019.12.29", "title": "Мадуро обяви колумбийския си колега за враг на Венецуела"}
{"url": "https://clubz.bg/92313-2020_kakvo_shte_se_sluchi_s_evropa", "text": "През 2020 година ЕС ще се смали, а политиката му ще се втвърди. Британците ще могат окончателно да се сбогуват, което няма да остане без последици за разпределението на силите вътре в общността. Очертава се бавно сбогуване и с германско-френската ос, смятана за център на властта в ЕС, и завръщане към историческия първообраз на общността. Това включва и формирането на блок от страни от Централна и Източна Европа – този на държавите от Вишеградската четворка и някои други държави от същия регион, които все по-тясно се обвързват с Унгария, Полша, Чехия и Словакия. Германия трябва да си отговори на въпроса къде е нейното място в Европа. От това нейно решение зависи също така какъв ще бъде ЕС занапред. Често германските политици се държат така, сякаш Германия не е център на властта на Стария континент. Другите страни обаче са много наясно с това. И това е една от причините британците да напускат общността: те усещат германското превъзходство в единния блок и не желаят да се обвързват с подобна структура. 2019-а беше  година на сериозни търкания между Париж и Берлин: тя постави началото на битката за надмощие в един нов, по-континентален ЕС. Също и французите усещат, че политически Германия може да започне да доминира континента още по-силно, откогато и да било след края на Втората световна война. И те се опитват да  попречат на това с рецепти, които познаваме още от времето на Де Гол, Митеран и други предишни френски президенти, чиято цел е да обвържат Германия в такива структури, които ще ѝ отнемат едноличната инициатива, и в които Франция ще заеме колкото се може повече ключови позиции. Такава стъпка беше например призивът на президента Макрон за създаване на общоевропейска армия. Франция – единствената ядрена сила в Западна Европа и единствената страна с ясна воля за военни интервенции в чужбина, би имала водеща роля в такава една армия. В същото време Германия е изправена пред една нова, стара реалност на изток от себе си: страните от Централна и Източна Европа се преоткриват като съюзници – както е било и по време на Хабсбургската империя. Централното събитие през последните няколко години беше не размяната на удари с Берлин по теми като миграцията, правовата държава и европейската интеграция, а желанието на източноевропейците Германия да ги признае за стратегически партньори. И заедно с тях да се върне към основните принципи на една по-реалистична и по-прагматична политика на интереси и влияние, вместо да ги поучава морално. Тези страни сега се предлагат на Германия, за да ѝ помогнат да разшири властта си в Европа, ако обаче тя им предложи нещо в замяна.  Още от 2014/15 година вишеградските страни действат задкулисно в тази посока, а напоследък зачестяват признаците, че в Берлин изглежда започват да обмислят такава възможност. Външният министър Хайко Мас продължава с моралните поучения, но зад тази фасада се крие стремеж към трезва „нова източна политика“. И той се обръща към страните от Вишеградската група. Също и либералите внесоха в Бундестага тази есен подобно искане – за институционализирано, стратегическо сътрудничество с тези държави. И ако тяхното искане няма много изгледи за успех, тъй като либералите все пак са в опозиция, редица политици от партиите в управляващата коалиция сигнализират, че това е абсолютно необходимо, и дават заявка да придвижат въпроса напред в съответните парламентарни комисии. След като Великобритания напусне ЕС, Германия трябва да се обърне към Централна и Източна Европа – като противовес на Франция, но също и за да обвърже по-тясно вишеградските държави и да държи на дистанция десните движения в Италия и Франция. Най-голямото препятствие по този път обаче е дело на самата Германия: дебатът за правовата държавност и наказателните процедури на ЕС по смисъла на член седми от европейските договори срещу Полша и Унгария. Как се прекратяват подобни наказателни процедури? Никой не знае. А никой не се осмелява да прости на „грешниците“ – от страх да не стане мишена за нападки. Но е ясно, че и наказания няма да има, защото за налагането им се изисква пълно единодушие. Решението може да се окаже замисленият от новата ЕК нов механизъм за контрол на правовата държавност, който ще важи за всички страни-членки. Това би бил шанс въпросните наказателни процедури да бъдат прехвърлени към новия механизъм за контрол. А там ще трябва да се пипа много по-внимателно, защото какво можем да кажем например за силно политизирания френски Конституционен съд и неговата независимост, за традициите на корупционно задкулисно политическо договаряне в Австрия или да речем за твърде съмнителните практики за разпределяне на европейските пари в Гърция? Списъкът е дълъг. 2020 може да маркира раждането на един континентален Европейски съюз, чиято политика в много по-голяма степен да носи белезите на прагматизма, отколкото на библейската „Проповед на планината“.", "date": "2019.12.29", "title": "2020: какво ще се случи с Европа?"}
{"url": "https://clubz.bg/92315-posreshtame_novata_godina_s_minus_10_gradusa", "text": "Сняг днес и изключително ниски температури в новогодишната нощ предвиждат синоптиците от НИМХ. Днес в Северна България и планините ще вали сняг, а в източните части на страната вятърът ще бъде силен североизточен. Минималните температури ще са между -3 и -2 градуса, а максималните между 0 и 5 градуса, съобщава бТВ. Обявен е код жълто за студове в 8 области - Ловеч, Габрово, Велико Търново, Русе, Разград, Търговище, Силистра и Шумен. Най-съществените снеговалежи в неделния ден са в Предбалкана и североизточните части на страната. Там ще има и навявания вследствие на вятър. В Предбалкана се очаква да натрупа снежна покривка между 10 и 15 см, а в планинските райони между 5 и 10 сантиметра. Очаква се още утре – 30 декември снеговалежите да спрат. Температурите ще се понижат заради вятъра, като на сутринта на 31 декември се очакват температури между -8 и -10 градуса. Атмосферното налягане е по-високо от средното за месеца и слабо ще се повиши. Над Черноморието облачността ще е променлива. В северните райони дъждът ще се примесва със сняг. Ще духа умерен до силен североизточен вятър. Максималните температури ще бъдат 3 – 6 градуса, температурата на морската вода е 11 – 12 градуса. Вълнението на морето ще бъде 3-4 бала. Максималната температура на височина 1200 метра в планините ще е около -5, на 2000 метра -11 градуса", "date": "2019.12.29", "title": "Посрещаме новата година с минус 10 градуса"}
{"url": "https://clubz.bg/92324-sled_2_g_restavraciq_big_ben_shte_otbeleji_nastypvaneto_na_nova_godina", "text": "Камбаната на лондонската часовникова кула \"Биг Бен\" ще отбележи настъпването на Новата година, предаде Ройтерс. През последните две години емблематичната 96-метрова кула беше обвита със строително скеле заради работата по реставрацията й. Това ще е първият случай след началото на реставрацията, когато \"Биг Бен\" ще отбележи настъпването на Нова година. След началото на ремонта камбаните биеха само по случай важни събития. При реставрацията беше възстановен емайла на четирите часовникови циферблата и железните и каменни части бяха почистени, възстановени и боядисани отново. През март беше премахнато част от скелето, при което се разбра, че стрелките и цифрите на циферблатите са били боядисани в синьо, както според учените е бил оригиналният им цвят. Очаква се работата по реставрацията на часовниковата кула да приключи окончателно през 2021 година. БТА", "date": "2019.12.29", "title": "След 2 г. реставрация: \"Биг Бен\" ще отбележи настъпването на Нова година"}
{"url": "https://clubz.bg/92323-koi_shte_sa_gradski_byg_i_normalnost_na_godinata", "text": "Обявиха   в няколко нестандартни категории. Всяка година група „WhATA“ обявява награди за успехите и провалите в българската архитектура „WhATA Awards“. Категориите през 2019 г. включват както позитивни, така и негативни постижения, обединени в няколко раздела. Гласуването (от публика и жури) започна на 27 декември и ще продължи до 31 януари 2020 г. Победителите ще бъдат обявени на 17 февруари. Сред номинациите за архитектурно събитие на годината е попаднало общественото обсъждане на новия градоустройствен план на Борисовата градина, протекло с бурни дебати. С огромни шансове да спечели в тази категория е и финансирания от американската фондация „Гети“ ремонт на паметника на Бузлуджа. Американска фондация дава 185 000 долара за \"чинията\" на Бузлуджа В мотивацията към тази номинация се казва следното: Номинациите за архитектурна тенденция на годината са само две – архитектите, които влизат в политиката, и . Втората е подкрепена с три примера – предложението на арх. Борислав Игнатов за нов монумент „България над всичко“ на мястото на паметника на Съветската армия, „Гората на паметта“ зад църквата „Света Неделя“ в София, и решението на Столичната община да не остави като реално споделени улици „Граф Игнатиев“ и „Иван Вазов“ (т.е. на едно ниво с платното, без прегради, споделени за движение). Най-интересната от номинациите за архитектурен конкурс на годината е тази за проектирането на нов лабораторен блок към българската полярна база на Антарктида. Сред номинациите за сграда на годината се откроява къщата от геодезически куполи в русенското село Бесарабово, проектирана от арх. Милен Мечкуев. Най-много и най-противоречиви са номинациите „Градски бъг“. Сред тях попадат „колчетата на Графа“, което според „WhATA“ изцяло е обезсмислило целия ремонт на столичния булевард, започнат с идеята той да стане споделена улица, каквито се правят в много градове по света. Номиниран е и скандалът с небостъргача „Златен век“ в Лозенец, както и казусът около Детската болница в София. Две съборени сгради са предложени за бъг на годината – ЖП заводът в София и старото кино „Полтава“ във Велико Търново. Номиниран е и Историческият парк край Варна. В мотивите към тази номинация от WhATA казват: Номинирана за бъг е и резиденцията на Диневи, а описанието е следното: Нестандартно звучат номинациите за „Нормалност на годината“. Те са общо 7, но най-интересните от тях не са свързани с архитектурни прояви. За победа на нормалността са номинирани сувенирите „Пловдив за вкъщи“, станали популярни покрай превърнатия в близалка паметник Альоша, както и акцията на „Destructive Creation“ в квартал „Факултета“. Сред „нормалността“ е посочен и „Red flat” – или т.нар. „Образцов дом на семейство Петрови“, столичен музей на социализма, побран в един апартамент. За личности на годината са обявени екипът на „Визия за София“ и журналистите, разследвали имотните сделки на властта в скандала „Апартаментгейт“.", "date": "2019.12.29", "title": "Кои ще са градски \"бъг\" и \"нормалност\" на годината"}
{"url": "https://clubz.bg/92258-armiqta_na_sasht_obmislq_informacionna_vojna_sreshtu_rusiq", "text": "Киберкомандването на американските Въоръжени сили обмисля информационна война, за да се противопостави на евентуална руска намеса в изборите през 2020 г., пише в. \"Вашингтон пост\". Представители на военното киберкомандване разработват тактики за водене на информационна война, които биха могли да бъдат използвани срещу високопоставени руски представители и олигарси, ако Москва се опита да се намеси в изборите догодина, като хакне изборната система или посее раздор, казват настоящи и бивши американски представители. Русия репетира как да се отреже от световната мрежа Една от опциите, разглеждани от Киберкомандването, ще вземе на прицел висшето ръководство и руските елити, но вероятно не и руския президент Владимир Путин, защото това би било възприето като прекалено провокативно. Идеята е да се покаже, че чувствителни лични данни на съответните взети на прицел лица могат да бъдат \"поразени\", ако намесата не спре. Засега Киберкомандването и представители на Пентагона отказват коментар на информацията. Американските военни отдавна прибягват до психологически операции, като например пускане на стотици хиляди листовки в Ирак, за да бъдат убедени иракските военни да се предадат на оглавяваната от САЩ коалиция по време на войната в Персийския залив. Но интернет, социалните медии и смартфоните разшириха до доста обхвата и точността на подобни тактики. Великобритания се чувства в състояние на (кибер) война След разглежданите сега опции е взимане на прицел на ключови лидери в службите за сигурност и армията и вероятно някои олигарси. На тях би могло да бъде пратено съобщение, което имплицитно да предупреждава мишената, че ако изборната намеса не спре, то ще има последици. Пращането на съобщението ще бъде придружено от ограничена кибероперация, която ще демонстрира американския достъп до някоя по-специална система или акаунт или пък американската способност за нанасяне на щети, казват запознати източници. Друга опция включва дезинформация с цел експлоатиране на съперничествата в руското правителство и властовите елити. Опциите не предвиждат никакъв опит да се влияе на руското общество като цяло, който според американски представители, би имал ограничен успех, предвид контрола на Путин върху страната, включително и върху повечето медии. Великобритания се чувства в състояние на (кибер) война", "date": "2019.12.29", "title": "Армията на САЩ обмисля информационна война срещу Русия"}
{"url": "https://clubz.bg/92330-chetiri_chashi_kafe_na_den_pomagat_za_otslabvane", "text": "Възможно ли е кафето да противодейства на натрупаните по празниците излишни килограми? Съдейки по резултатите от американско проучване, отговорът е \"Да\", съобщава Фокс нюз. Авторите му от университета на Илинойс са установили, че ободряващата напитка е отличен помощник в борбата срещу затлъстяването. Специалистите освен това са изчислили колко кафе трябва да пие човек на ден, за да отслабне. Експертите смятат, че приемът на кофеин ограничава натрупването на тегло и производството на холестерол, дори когато е част от изобилстващ от захар и мазнини хранителен режим. Колумбия иска да продава кафе без да зависи от Ню Йорк В изследване с плъхове специалистите са тествали ефектите на кофеина от три източника - кафе, чай и синтетичен. Изследователите са установили, че гризачите, на които бил даван кофеин, са натрупали с 16 процента по-малко тегло и с 22 процента по-малко мазнини в сравнение с останалите. Експертите са изчислили, че за подобен ефект човек трябва да пие по четири чаши кафе дневно. Специалистите обаче отбелязват, че най-добрият за справянето с наднормено тегло си остава балансираната диета. БТА", "date": "2019.12.29", "title": "Четири чаши кафе на ден помагат за отслабване"}
{"url": "https://clubz.bg/92331-es_bezrazbornite_obstreli_na_civilni_v_siriq_da_sprat", "text": "Европейският съюз призова днес Дамаск и съюзниците му да сложат край на \"ескалацията на насилието\" и \"безразборните обстрели\" на цивилни в Северозападна Сирия, предаде Франс прес. Намесата на Русия в Сирия е помогнала на Иран Според ООН заради засилването на офанзивата, предприета от Дамаск с подкрепата на руска авиация, за две седмици домовете си в Северозападна Сирия са били принудени да напуснат 235 000 души. Режимът, контролиращ след повече от 8 години война над 70 на сто от територията на страната, заяви, че е решен да си върне района на Идлиб, контролиран от джихадистката групировка \"Хаят Тахрир аш Шам\". ЕС настоява да бъде осигурен \"бърз, сигурен и безпрепятствен хуманитарен достъп\", за да се окаже помощ на трите милиона мирни жители на Идлиб. Общността подчертава, че борбата срещу \"терористичните групировки\", \"във вида, в който е разрешена от Обединените нации, не допуска нарушаване на международното хуманитарно право, нито да се избират цивилни за мишени\". Силите на САЩ остават в Афганистан и Сирия още няколко години На 20 декември Москва и Пекин наложиха в Съвета за сигурност вето върху проекторезолюция, удължаваща с една година срока за изпращане на трансгранична хуманитарна помощ от ООН за четири милиона сирийци, включително жители на Идлиб. Над 370 000 души са убити от началото на войната в Срия през 2011 г., а милиони станаха бежанци, напомня Франс прес. Силите на САЩ остават в Афганистан и Сирия още няколко години", "date": "2019.12.29", "title": "ЕС: Безразборните обстрели на цивилни в Сирия да спрат"}
{"url": "https://clubz.bg/92318-pernichani_na_protest_i_moleben_s_jylti_jiletki_iskat_ostavki", "text": "Перничани излизат на шествие с жълти жилетки заради водната криза. Проявата ще започне в 12.30 часа, а организатор е инициативният комитет „Спаси Перник”, съобщава БНР. От 18 ноември градът и околните населени места, захранващи се от язовир „Студена” са на воден режим, а на 21 декември бе обявено и бедствено положение. Шествието ще тръгне от Съдебната палата и ще мине през центъра на града до площад „Кракра”, където ще бъдат огласени исканията на гражданите. Борисов: От 1952-ра не е пипано нищо, сиреч в Перник няма по-млада тръба от мен (ВИДЕО) Сред исканията на протестиращите са - оставки, съд и присъди на всички ръководни длъжностни лица, отговорни за хуманитарната криза и екологичната катастрофа, не на увеличението на водата, както и спешен избор на нов управител на „ВиК”. Настоява се също за присъединяването на алтернативни водоизточници за захранване на общината с вода, подмяна на водопреносната мрежа в града и безвъзмездна помощ от страна на държавата за справяне с кризата и преодоляване на негативните последици от нея. След шествието в 13.30 часа в централния пернишки храм „Св. Иван Рилски” ще бъде отслужен молебен за преодоляване на безводието.", "date": "2019.12.29", "title": "Перничани на протест и молебен с жълти жилетки - искат оставки"}
{"url": "https://clubz.bg/92309-pobeden_kraj_na_godinata_za_manchestyr_yunajted", "text": "\"Манчестър Юнайтед\" победи \"Бърнли\" с 2:0 в мач от 20-ия кръг на Висшата лига и се доближи до топ 4. Това е последният мач на \"червените дяволи\" за годината. Година, която няма да запомнят с почти нищо добро. Антони Марсиал откри в 44-ата минута, а в 90-ата Маркъс Рашфорд удвои в момент, в който двубоят се доиграваше и домакините опитваха отчаяно да изравнят. Гостите много по-рано можеха да стигнат до победата, но се отнесоха небрежно в атака. Така \"Юнайтед\" се изкачи на петото място и е само на точка от четвъртия \"Челси\", който в неделя гостува на \"Арсенал\". \"Червените дяволи\" се възползваха от равенството 2:2 на \"Тотнъм\" при гостуването на \"Норич\". Хари Кейн изравни в 83-тата от дузпа. \"Шпорите\" са на точка по-назад. \"Евертън\" продължи победния си ход под ръководството на Карло Анчелоти - 2:1 на терена на \"Нюкасъл\". А \"Лестър\" сложи край на серията си от две поредни загуби с 2:1 в Лондон срещу \"Уест Хем\". Този резултат костваше уволнението на мениджъра на \"чуковете\" Мануел Пелегрини. Той изкара само 18 месеца на поста. \"Уест Хем\" записа девет загуби в 12 мача и е 17-и в класирането. Гуардиола: Мислим за второто място, не за титлата  \"Брайтън\" - \"Борнемут\" 2:0, \"Саутхемптън\" - \"Кристъл Палас\" 1:1, \"Уотфорд\" - \"Астън Вила\" 3:0. В неделя са мачовете \"Арсенал\" - \"Челси\", \"Ливърпул\" - \"Уулвърхемптън\" и \"Манчестър Сити\" - \"Шефилд Юнайтед\".", "date": "2019.12.29", "title": "Победен край на годината за \"Манчестър Юнайтед\""}
{"url": "https://clubz.bg/92316-naj_malko_petima_raneni_pri_napadenie_s_machete_v_doma_na_ravin", "text": "Няколко души бяха ранени при нападение с хладно оръжие срещу жилището на американски равин в нюйоркското предградие Монси, предаде ДПА. Си Би Ес Ню Йорк и в. \"Ню Йорк таймс\" съобщават, че в жилището на равина е влязъл мъж, който намушкал с мачете няколко от събралите се по повод еврейския празник Ханука. В Монси живеят много евреи от хасидската общност. Всички ранени са евреи хасиди, съобщава асоциацията на ортодоксалните евреи OJPAC. Двама от тях са в критично състояние. Сред пострадалите е и синът на равина Предполагаемият нападател е избягал с автомобил, според очевидци. По данни на в. \"Ню Йорк таймс\" по-късно той е бил заловен в Харлем. Най-малко 13 са пострадали при стрелба в Чикаго, други 7 - в Балтимор  Отделът за борба с тероризма на нюйоркската полиция съобщи в Туитър, че проучва информацията. Главният прокурор на щата Ню Йорк Летиша Джеймс заяви, че е \"силно притеснена\" от ситуацията. В Ню Йорк бяха въведени засилени мерки за сигурност заради серия от нападения срещу евреи, извършени вероятно по антисемитски подбуди. Допълнителни полицейски сили бяха разположени в части на Бруклин, в които живеят значителен брой евреи, съобщи в Туитър кметът на Ню Йорк Бил де Блазио. В Ню Йорк се намира една от най-големите еврейски общности в света, припомня ДПА. БТА ", "date": "2019.12.29", "title": "Най-малко петима ранени при нападение с мачете в дома на равин"}
