{"url": "https://clubz.bg/88768-trymp_zaplashi_turciq_che_shte_unishtoji_ikonomikata_na_stranata", "text": "Президентът Доналд Тръмп заплаши Турция, че ще унищожи турската икономика ако Анкара предприеме действия в Сирия. Изявлението на Тръмп е само няколко часа, след като се разбра, че САЩ се изтеглят от Сирия, като по този начин изоставят кюрдите, с които заедно воюваха срещу \"Ислямска държава\".     Тръмп призова Турция да се присъедини към \"Европа и други\" в \"охраната на заловените бойци и семейства на ДАЕШ\" само часове след като обяви, че САЩ ще се изтеглят от Северна Сирия. Съобщението на Тръмп предизвика яростни изблици от представители на Конгреса на САЩ, както и експерти по Близкия изток, които настояха, че напускането на Сирия ще остави кюрдите в ръцете на Турция, която отдавна иска да ги смаже. Междувременно от Пентагона заявиха, че \"не подкрепят турската операция в Северна Сирия\", като уточниха, че \"въоръжените сили на САЩ няма да подкрепят или да участват в каквато и да е такава операция\". Докато Турция смята \"Отрядите за защита на народа\" на сирийските кюрди за разширение на Кюрдската работническа парти (ПКК), която е забранена в Турция и е обявена за терористична организация, САЩ от години въоръжават и защитават кюрдите - и, както посочи Тръмп в по-ранно съобщение, плащайки им \"огромни суми пари и оборудване\".", "date": "2019.10.07", "title": "Тръмп заплаши Турция, че ще унищожи икономиката на страната"}
{"url": "https://clubz.bg/88761-ekoaktivisti_blokiraha_berlin", "text": "Хиляди екоактивисти от движението Extinction Rebellion (Бунт срещу измирането) блокираха тази сутрин централни кръстовища на Берлин. Те обявиха, че ще продължат акцията си цяла седмица и настояват правителството да обяви извънредно положение заради климатичната катастрофа. Движението е по-радикално от провежданите досега ученически стачки всеки петък и иска да се вземат незабавни мерки за намаляването на емисиите СО2. Акцията се провежда в близо 200 големи града в света като наример Сидни, Ню Йорк или Лондон. Още в 5 сутринта стотици протестиращи се разположиха на улицата на кръговото движение около „Гросер Щерн“ в Берлин – едно от важните кръстовища в германската столица. Те разположиха одеяла за пикник въпреки студа и дори закусиха там, а полицията отби трафика. Блокади има още на „Потсдамер плац“ и около „Александер плац“. „Искаме да попречим на обществения живот, за да привлечем вниманието към затоплянето“, заяви един от участниците. Extinction Rebellion е основана в края на 2018 във Великобритания и бързо намери привърженици в цял свят. В протеста тая седмица в Берлин ще участват над 6000 души по данни на полицията. В Лондон до обяд полицията арестува 135 души, сред тях и 81-годишна жена. Активистите блокираха един мост и дузина улици в Уестминстър. Арести имаше и в Амстердам – 50 души са били задържани, а протестиращите са се разпръснали.", "date": "2019.10.07", "title": "Екоактивисти блокираха Берлин"}
{"url": "https://clubz.bg/88755-fandykova_133_jilishtni_sgradi_v_sofiq_se_sanirat", "text": "68 жилищни сгради вече са санирани със средства от Националната програма за енергийна ефективност на територията на София. На други 30 сгради в момента се извършват строителни дейности, а 35 са в процедура за избор на изпълнител. Фандъкова: Синхрон на разписанията, електробуси от крайните квартали Това каза кандидатът за кмет на София Йорданка Фандъкова от коалиция ГЕРБ-СДС, при посещение на обновения жилищен блок на бул. „Европа“ 138 в  „Люлин“ по покана на Съюза на слепите в България. На събитието присъстваха председателят на Съюза Васил Долапчиев и кандидатът за кмет на района Милко Младенов. В този жилищен блок живеят хора със зрителни увреждания, построен  е през 1984 г. заедно с известното предприятие „Успех“, в което работят хора с увреждания. На блока е направено конструктивно укрепване, положени са топлоизолация на фасадите и хидроизолация на покрива, обновени са стълбищата, подменена е дограмата, ремонтирани са системите за отопление и електричество.  Фандъкова пое ангажимент за изграждане на улица и нови тротоари в комплекса на хората със зрителни затруднения, както и детска площадка и обновяване на междублоковото пространство.  Фандъкова: С дигитализацията ще имаме по-лека и ефективна администрация Многоетажни жилищни блокове се ремонтират и в районите „Искър“, „Подуяне“, „Надежда“, „Красно село“, „Студентски“ и др. В повечето квартали наред с обновяване на сградите се извършва и благоустрояване на градинките пред блока по програма „Зелена София“, която се финансира от бюджета на Столичната община.  Фандъкова: С дигитализацията ще имаме по-лека и ефективна администрация", "date": "2019.10.07", "title": "Фандъкова: 133 жилищни сгради в София се санират"}
{"url": "https://clubz.bg/88754-i_pak_gerb_predlaga_specsydyt_da_gleda_dela_na_evropejskata_prokuratura", "text": "ГЕРБ отново предлага специализираният наказателен съд да гледа делата от компетенциите на Европейската прокуратура. Това е предложението на юристите от партията между двете четения на промените в Наказателно-процесуалния кодекс. По същество ремонтът е заради \"обществените нагласи\" срещу съкратеното съдебно следствие, което предполага намаляване на наказанията при пълни самопризнания от страна на извършителя. От ГЕРБ обаче добавят и текста за Европейската прокуратура, който иначе бяха предложили още през септември - но през ремонта на Наказателния кодекс, който поискаха тогава. От партията обясниха пред Клуб Z, че делата на европрокуратурата трябва да са работа на национален, а не на регионални съдилища, а и в момента именно спецсъдът се занимава с дела за измами с еврофондове, корупция и т.н - все неща, по които новото европейско обвинение ще има компетенции.  През септември, когато идеята се обсъждаше в правната комисия, но рамките на поправките в НК - Крум Зарков от \"БСП за България\" заяви, че с темата се избързва. Доводите му са, че европейските документи по темата търпят развитие, а и по отношение на работата на европейската прокуратура вероятно ще се наложат и други законови промени. И е редно да бъдат направени накуп. Темата си остана там.  ГЕРБ готова да отстъпи за съкратеното следствие, но само за убийствата Иначе - спешните промени в законодателството заради \"обществените нагласи\" по отношение на съкратеното съдебно следствие утре трябва да минат през правната парламентарна комисия и вероятно още в сряда или в четвъртък - през пленарната зала на второ четене. Предложение - отново на ГЕРБ, откъдето единствено има редакции между двете четения, е възможността при самопризнания процесът да е кратък и да се намаляват присъдите само ако не става дума за умишлено причиняване на смърт.  В първоначалния вариант -   от предложения на БСП за България, \"Обединени патриоти\" и \"Воля\" (без ГЕРБ - б.р.) предложението е ограниченията да важат и при случаи на умишлено причиняване на тежка телесна повреда. В ГЕРБ бяха на същото мнение -  , за който стана въпрос, но се очаква да остане \"на трупчета\" с приемането на поправките в НПК по темата, се предвиждаше съкратено съдебно следствие да няма още и в случаи на блудство или изнасилване. Освен това по преценка на съда трябваше намаляването на наказанието да е с 1/5, а не с 1/3, както е сега. Целта на съкратения процес при самопризнания от извършителя е по-бързо правосъдие. След случая с убито и изнасилено дете в село Сотиря обаче се надигнаха настроения, че призналият се за виновен извършител ще получи с 1/3 по-малко наказание от полагащото му се. Това предизвика бързите промени, като част от желаещите го дори искаха то да влезе в сила със задна дата, за да засегне и цитирания случай.", "date": "2019.10.07", "title": "И пак: ГЕРБ предлага спецсъдът да гледа дела на Европейската прокуратура"}
{"url": "https://clubz.bg/88752-ruskiqt_ekspert_v_sasht_razrabotiha_plan_za_sdyrjane_na_rusiq_v_cherno_more", "text": "\n\tАналитичният център \"Ранд корпоруйшън\" RAND Corporation при правителството на САЩ подготви изследване, чиято цел е да опита да изработи стратегия за сдържане на Русия в Черноморския регион, който в Кремъл смятат и за ефективен плацдарм за разпространяване на руското влияние в източната част на Средиземно море. Авторите на изследването не крият тревогата си от очевидното засилване на Черноморския флот на Русия и войските на Южния военен окръг. Според Rand Corporation, последствие от това засилване са четирите пъти, в които Русия е използвала военна сила в този регион през последните 10 години. САЩ вярват, че Москва се стреми да превърне Черно и Азовско море във вътрешни руски морета с помощта не само на военна сила, но и на всички други средства и инструменти, подходящи за това: информационни, икономически, енергийни и тайни. В същото време, според анализаторите на Rand, Русия се стреми да постигне същата свобода на действие в Черно и Азовско море, с каквато се ползва в Каспийско море. Русия дебне НАТО в Черно море Сега, с тревога отбелязват авторите на изследването, черноморските и западните страни, по редица причини, главните от които са в сериозните различия между тези държави, трудно изработват обща стратегия за защита на своите интереси и за противопоставяне на разпространението и засилването на руското влияние в Черно море. \n\tСпоред аналитичният център, в това отношение Москва има предимство, защото има конкретен план за действие в региона. Русия варира ловки тактиките за защита на своите интереси в страните от региона в зависимост от конкретната обстановка в тази или онази държава. Главната цел е тази страна да бъде направена открита за икономическото и политическото влияние на Русия. \n\tАвторите на изследването считат, че Западът трябва да използва както военни, така и други средства за борба с Русия в Черноморския регион. В „други“ влизат подкрепа за развитието на икономиките на черноморските държави и помощ в реализацията на инфраструктурни проекти. Що се касае до военните средства на борба, това е разполагането в Румъния и България на съвременни средства за противовъздушна отбрана (ПВО) и брегови ракетни системи, активизация и разширение на ученията на НАТО в Черно море, помощ за развитието на въоръжените сили на Украйна и Грузия, за да могат те да се противопоставят на „агресията“ на Русия. НАТО готви засилване на присъствието в Черно море Трябва да се признае на анализаторите от Rand: Те са уверени, че няма военно решение на проблемите в региона. Това означава, че Западът, според тях, трябва да се стреми да повиши ефективността на борбата с Русия за сърцата и настроенията на народите, живеещи по бреговете на Черно море. Освен чистата икономика, това ще зависи също от координацията на действията на Запада в борбата с киберзаплахите от страна на Русия, както и в хибридните заплахи, се казва в доклада. \n\tПрез пролетта на 2019 година НАТО съгласува действия в подкрепа на Украйна и Грузия в Черно море. Става въпрос за учения, обмен на информация и свободно влизане в черноморските им пристанища. \n\t„При това във Вашингтон и Брюксел, както се случва често в последните години, забравиха за дадените на Москва гаранции от западните лидери. Москва, от своя страна, предупреждава, че няма намерение да седи и да гледа и ще реагира огледално на агресивните действия на НАТО в региона“, заключва „Експерт“. НАТО готви засилване на присъствието в Черно море", "date": "2019.10.07", "title": "Руският \"Експерт\": В САЩ разработиха план за сдържане на Русия в Черно море"}
{"url": "https://clubz.bg/88760-balykov_povika_debyutant_za_machovete_s_cherna_gora_i_angliq", "text": "Красимир Балъков направи две промени в състава на националния за европейските квалификации с Черна гора и Англия на 11-и и 14 октомври. На мястото на контузените защитници Страхил Попов и Васил Божиков са повикани Георги Терзиев от \"Лудогорец\" и Деян Лозев от \"Арда\". Лозев е абсолютен дебютант, той е на 25 години и досега не е попадал в сметките дори за юношеските ни представителни формации. За първи път под знамената е и Бирсент Карагерен от \"Локомотив\" (Пловдив), но той беше в предварителния списък, тиражиран в края на миналия месец. Не е изключено да има още промени. Георги Костадинов е със счупен нос, а други футболисти също са с леки травми. Лагерът за двата мача започва днес в базата в \"Бояна\".", "date": "2019.10.07", "title": "Балъков повика дебютант за мачовете с Черна гора и Англия"}
{"url": "https://clubz.bg/88758-eltyn_djon_se_pritesnil_ot_uspeha_na_pogrebalniq_si_hit_za_lejdi_daqna_video", "text": "Повечето музиканти са много щастливи, когато някоя тяхна песен стане много популярна, но понякога се случва и обратното. Британското издание „Индипендънт” съобщава, че в новата си автобиография Елтън Джон прави едно странно признание. Той твърди, че популярността на неговата песен „Candle in the Wind“, записана в памет на лейди Даяна, го кара да се чувства неудобно. В новата си мемоарна книга, наречена „Me: Elton John”  , певецът признава, че според него траурът за смъртта на Даяна е излязъл от контрол. Попзвездата и принцесата се срещат за първи път през 1981 г. и бързо се сприятеляват. След като на 31 август 1997-а лейди Даяна умира в катастрофа в Париж, сър Елтън Джон презаписва своя хит от 1973 г. „Candle in the Wind“ с леки корекции в текста . Оригиналният започва с думите „Goodbye Norma Jean”  , а погребалният – с „Goodbye England’s Rose“. „Сбогом, Норма Джийн” става „Сбогом, роза на Англия”. Идеята песен, посветена на починалата при неясни обстоятелства американската актриса и секссимвол, да се преправи така, че да се изпълнява в памет на английската принцеса, не изглежда много уместна, но тук трябва да обясним какво казва по повод оригиналния текст от 1973 г. неговият автор Бърни Таупин. Според него песента е по-скоро размисъл за тежестта на славата, отколкото ода за Мерилин Монро. Всъщност Елтън Джон вече е пял същата песен в памет на друг човек и преди смъртта на принцесата. На 7 април 1990 г. посвещава изпълнението ѝ на концерта „Farm Aid 4“ на Райън Уайт, един от първите пациенти, починали от СПИН   – но без да променя текста. Изпълнява я с нови думи на траурната служба в памет на лейди Даяна на 6 септември 1997 г. в Уестминстърското абатство, пред 2000 души присъстващи на живо и 2,5 милиарда тв зрители. Още тогава Джон и Таупин са подложени на критика от фенове, които смятат, че песента, написана в памет на Мерилин Монро, е трябвало да си остане такава. Но новата версия, продуцирана от сър Джордж Мартин   бързо става хит, а сингълът се продава в тираж 33 милиона екземпляра. В мемоарната си книга „Аз: Елтън Джон“ певецът казва, че глобалният мащаб на публичната скръб след смъртта ѝ не е  . Елтън Джон наистина не е изпълнявал на живо тази версия никога повече, но все пак я е издал на сингъл. Ако това може да служи за оправдание, защото всички приходи от нея – а те не са никак малко   – са отишли за детска болница от името на благотворителната фондация в памет на лейди Даяна. Днес 72-годишният Елтън Джон добавя, че дълголетието на песента го кара да се чувства  : Официалната автобиография на певеца „Me: Elton John” излиза в Обединеното кралство на 15 ноември.", "date": "2019.10.07", "title": "Елтън Джон се притеснил от успеха на погребалния си хит за лейди Даяна (ВИДЕО)"}
{"url": "https://clubz.bg/88764-panika_v_stranata_zaradi_falshiva_novina_che_izzemat_decata_na_romite", "text": "Фалшива новина, разпространявана из ромските махали в някои градове, предизвика паника сред родители и доведе до бойкот на учебния процес. Според невярната информация у нас ще бъде приложен т.нар. Норвежки опит и децата на ромите ще бъдат принудително изземвани. Новината се разпространява от няколко дни от различни ромски лидери. Най-големи проблеми имаше в Сливен, Карнобат и Ямбол. Напрежение имаше и в СУнгурларе и Асеновград В Сливен местен тартор обяснявал, че държавата ще вземе ромските деца и ще ги даде на “третия пол”. Днес се пусна слух, че две деца са взети насилствено от ОУ “Братя Миладинови” и ОУ “Юрий Гагарин”. Това накара жителите на квартал “Надежда” да атакуват училищата и да приберат питомците си, спирайки ги от учебни занятия. Сред ромската общност върви организация за протест на 12 октомври пред сградата на общината. Организацията е част от фейсбуук инициативата \"Родители обединени за децата\". Според местни сайтове тя организира размирици в различни точки на страната с компактно ромско население. В СУ \"Христо Ботев\" в Карнобат родителите са взели децата си от училище и не ги допускат до класните стаи, съобщи бТВ. По думите на настойниците, причината е информация, че социалните служби са извели няколко деца. По неофициална информация, родители са се опитали да влязат със сила в училището. Намесили са се органите на реда. Около 20 деца са били освободени от час, но ще им бъдат писани неизвинени отсъствия.  Директорът на Регионалното управление по образование в Сливен Милена Чолакова посочи, че тази информацията не е вярна и става въпрос за провокация. \"Учебният процес утре ще бъде възстановен, работим с родителите, за да ги убедим, че няма опасност за децата им\", заяви Милена Чолакова. Според просветния министър Красимир Вълчев става дума за спекулация със страховете на хората. Той каза, че подобен случай е имало и в София. Министерството на труда и социалната политика (МТСП) и Агенцията за социално подпомагане категорично опровергават разпространената дезинформация сред семейства в Сливен, Ямбол, Карнобат, че \"децата им ще бъдат отнети\". Това се посочва в позиция на Министерството на труда и социалната политика и Агенцията за социално подпомагане. От МТСП припомнят, че предприемането на временна мярка за закрила \"настаняване на дете извън семейството\" се налага единствено с решение на съда, при това само при изрични основания, определени в Закона за закрила на детето, като уточняват, че в законодателството, което ще влезе в сила от 1 януари 2020 г., не се предвижда промяна на този принцип. Регионалните структури на Министерството на образованието и науката ще инициират допълнителни разговори с учители и родители във връзка с разпространението на дезинформация сред учениците и техните семейства, свързана с категорично неверни твърдения за принудително отнемане на деца.Това съобщиха от пресцентъра на министерството.", "date": "2019.10.07", "title": "Паника в страната заради фалшива новина, че изземат децата на ромите"}
{"url": "https://clubz.bg/88756-trifonov_reagira_na_ognqn_gerdjikov_za_nqma_takava_dyrjava", "text": "Слави Трифонов, избран за председател на новата политическа партия \"Няма такава държава\", реагира на твърдението на проф. Огнян Герджиков. Бившият председател на НС и доскорошен преподавател по търговско право в СУ изказа съмнения, че новата формация може да не бъде регистрирана от съда заради името ѝ. Проф. Герджиков: \"Няма такава държава\" може да не получи регистрация \"В крайна сметка, твърдението “Няма такава държава” не отговаря на въпроса “каква?” Каква “такава” държава няма? Отговорът на този въпрос оставям на вас. Защото, в крайна сметка, държавата е такава, каквато си я направим\", написа Трифонов  основното му комуникационно средство напоследък. В статуса си в социалната мрежа той обяснява, че си позволява \"да коментира изказване на професор Огнян Герджиков, само защото е бивш председател на Народното събрание и бивш министър-председател. Освен това е и преподавател по право в Софийския университет. И като такъв, би следвало да познава закона по-добре от всички нас\". Според Трифонов Ето и какви факти прилага той: \"Малко факти. \n\tПърво: \n\tНяма закон в България, който да има такъв текст, какъвто импровизирано посочва професорът. \n\tВторо: \n\tВ член 4-ти от Закона за политическите партии пише следното: “Организацията и дейността на политическите партии се осъществяват въз основа на Конституцията, законите и в съответствие с техните устави.” \n\tТрето: \n\tЕто какво пише в Конституцията: \n\tЧлен 44. \n\t(1) Гражданите могат свободно да се сдружават. \n\t(2) Забраняват се организации, чиято дейност е насочена срещу суверенитета, териториалната цялост на страната и единството на нацията, към разпалване на расова, национална, етническа или религиозна вражда, към нарушаване на правата и свободите на гражданите, както и организации, които създават тайни или военизирани структури, или се стремят да постигнат целите си чрез насилие. \n\t(3) Законът определя организациите, които подлежат на регистрация, реда за тяхното прекратяване, както и взаимоотношенията им с държавата. \n\tПояснявам за професора – в тези текстове на Конституцията се говори за дейност, а не за име. \n\tЧетвърто: \n\tЕдинственото място в Закона за политическите партии, където се говори за име, е следният текст: \n\tЧлен 14. \n\t(2) Не се допуска повтаряне на наименованието или абревиатурата на друга партия, както и прибавянето към тях на думи, букви, цифри, числа или други знаци. \n\tИ пето: \n\tВ закона за Юридическите лица с нестопанска цел, който е водещият закон по отношение на сдруженията, а партиите също са сдружение по смисъла на закона, пише следното: \n\tЧл. 7. (1) Наименованието трябва да включва ясно означение на вида на юридическото лице с нестопанска цел. \n\t(2) Наименованието трябва да не въвежда в заблуждение и да не накърнява добрите нрави.\"", "date": "2019.10.07", "title": "Трифонов реагира на Огнян Герджиков за \"Няма такава държава\""}
{"url": "https://clubz.bg/88763-kitaj_ne_iska_vseobhvatna_tyrgovska_sdelka_sys_sasht", "text": "Търговските преговори на високо равнище между САЩ и Китай ще продължат тази седмица във Вашингтон, потвърди в понеделник Белият дом. Тя добави, че \"двете страни ще се стремят да надграждат разговорите на ниво заместник от последните седмици\", като разговорите ще се съсредоточат върху шест основни теми като \"принудителния трансфер на технологии, правата върху интелектуалната собственост, услугите, нетарифните бариери, селското стопанство и правоприлагането\". Според Блумбърг лидерът на китайската търговска делегация, вицепремиерът Лю Хъ, е заявил наскоро, че Китай няма да се ангажира да реформира индустриалната си политика или политиката на правителствени субсидии - две от основните оплаквания от страна на администрацията на Тръмп. Германия: ЕС да сложи високи мита на САЩ Експертите смятат, че Китай може да спечели превес в предстоящите търговски преговори, тъй като президентът Доналд Тръмп се намира в разследване за импийчмънт, а икономическите данни на САЩ продължават да отслабват, съобщава финансовата агенция. Според източници, запознати с въпроса, Пекин има намерение да \"стесни\" обхвата на провежданите преговори, като висшите китайски служители изглежда \"не са склонни\" да приемат едно широко споразумение, за което настоява администрацията на Белия дом. Макар и непотвърдена, информацията на Блумбърг изглежда парира част от инвеститорските надежди, свързани с предстоящите по-късно през седмицата преговори, допринасяйки за днешно смесено до негативно представяне на световните фондови борси.", "date": "2019.10.07", "title": "Китай не иска всеобхватна търговска сделка със САЩ"}
{"url": "https://clubz.bg/88757-jurnalisti_ot_bnr_do_sem_vyrnete_debata_za_radioto_kydeto_mu_e_mqstoto", "text": "В навечерието на редовното заседание на Съвета за електронни медии (СЕМ), на което трябва да се реши съдбата на генералния директор на Българското национално радио (БНР) Светослав Костов, над 100 служители на обществената медия от различни програми, включително и от регионални радиостанции, както и с различни длъжностни характеристики, изпратиха писмо до медийния регулатор, в което настояват проблемът да се върне там, където му е мястото. Светослав Костов за поисканата му от СЕМ оставка: Приемам го за сведение Повод за изпращането на писмото е фактът, че темите със спирането на програма \"Хоризонт\" и натискът върху ръководството, за какъвто свидетелстват редица журналисти от радиото, сред които и освободената за кратко от ресора си и от ефир Силвия Великова, все повече се обръща към тезите на самото ръководство и на служителите, които го подкрепят, а именно: това е саботаж, това е клевета и сценарий на една шайка хора, която иска отстраняването на Костов. В негова защита излязоха миналата седмица служители на БНР, които поискаха 100 дни толеранс, за да разгърне управленската си програма. Над 70 от тях обаче вече изминаха. Контрапротест пред БНР иска 100 дни толеранс за Светослав Костов Становище От работещи в Българското национално радио Уважаеми членове на Съвета за електронни медии, обръщаме се към вас в седмицата, в която се очаква Вашето решение по казуса с кризата в БНР. След \"хепънинга\" под прозорците Ви и срещата Ви с част от работещите в радиото, бихме искали да върнем проблема там, където му е мястото – в рамките на 24 часа на 12 септември 2019 г. беше направен опит да бъде цензуриран журналист от \"Хоризонт\" и на 13 септември 2019 г. безпрецедентно спря програмата. Според Прокуратурата - след кореспонденция между представител на ръководството и НУРТС, без никакви технически причини. Насред случая \"Великова\" БНР обяви скок на заплатите Не оспорваме важността на работата на всеки от колегите ни. Радиото не може нито без репортери, нито без звукорежисьори, нито без техници, нито без музиканти, нито без администрация, но имаме различна функция в производството на крайния радио продукт. И може би оттук идват различията ни. За нас основна ценност е гарантираното и от Конституцията право на свободно изразяване. Затова сме и толкова чувствителни към случилото се на 12 и 13 септември 2019 г. Досега не сме си позволявали да говорим от името на БНР и под позициите ни стоят имената ни. Ще ги видите и сега - от различни програми, предавания, звена, както и от различните синдикални организации. По време на изслушването на част от синдикалните активисти на 3 октомври чухме да ни наричат \"една шайка\" и \"онези от \"Хоризонт\", да ни обвиняват, че \"участваме в сценарий\", част, от който е спирането на програма \"Хоризонт\", и че сме \"принуждавали колегите си да искат оставката на генералния директор\". Директорът на БНР: И на мен ми мирише на някакъв вид саботаж Под въпрос беше поставена свободната воля на 17 от 19 -те кореспонденти на БНР. Дълбоко сме възмутени от чутото по време на срещата Ви с представители на два от синдикатите в БНР, че работещите в \"Хоризонт\" са  \"една шепа хора“ с високи заплати“, които се занимават само с това да сменят генералните директори, които не са им удобни. Това, с което сме напълно съгласни обаче е, че в Радиото има напрежение, а това пречи на работата ни. Надяваме се, че СЕМ ще реши как и кой да поеме отговорността за спирането на ефира и за нарушаването на лицензията. Ваши са правомощията да определите допустимо ли е да се оказва натиск върху Радиото и кой позволява това. Оставката или предсрочното освобождаване на генералния директор е единственият разумен ход, за да бъде запазен авторитетът на БНР. СЕМ даде седмица на шефа на БНР да си подаде оставката Не може и не бива да бъде съпоставян опитът за налагане на цензура с обещания за увеличаване на доходите. Хората биват използвани и настройвани срещу измислен враг посредством ниските им заплати. Най-страшно е разделението като продуциран от ръководството механизъм за оцеляване чрез неглижиране на спирането на програмата. Държим да подчертаем, че никога не сме се противопоставяли на каквито и да било финансови проверки и ревизии, на което и да било ръководство. През последните дни се чуха призиви, че генералният директор има право на 100 дни спокойствие, но от това, което той успя да свърши само за 70 дни, можем да предположим как ще изглежда целият мандат. Поставени са под съмнение доверието и престижът на обществената медия. Контрапротест пред БНР иска 100 дни толеранс за Светослав Костов Насред случая \"Великова\" БНР обяви скок на заплатите Директорът на БНР: И на мен ми мирише на някакъв вид саботаж СЕМ даде седмица на шефа на БНР да си подаде оставката", "date": "2019.10.07", "title": "Журналисти от БНР до СЕМ: Върнете дебата за радиото където му е мястото"}
{"url": "https://clubz.bg/88765-erdogan_zapovqda_na_ministrite_si_da_si_kupqt_folksvageni", "text": "Всеки министър от кабинета в Турция, както и заемащите ръководни постове в управляващата партия, да си закупи един фолксваген, нареди турският президент Реджеп Ердоган. В момента турските управляващи карат ауди, но договорът за тях изтича до две години. След това трява да ги заменят с фолксвагени, поиска държавният глава. След две години трябва да заработи и заводът на „Фолксваген“ в Измир. Ердоган е обещал целият кабинет да премине на служебни автомобили „Фолксваген Пасат“. Цялата администрация също ще премине към тази марка. Заводът е инвестиция за 1,3 милиарда евро и ще произвежда по 300 000 коли годишно. Засега заповедта на президента засяга 19 души от най-висшия държавен апарат. Тъй като „Ауди“ принадлежи на „Фолксваген“, заповедта на Ердоган не играе особена роля за концерна. Фактът, че по-натам и нисшата администрация ще подмени автопарка си с техни автомобили обаче, е една от решаващите причини „Фолксваген“ да избере Турция пред България за новия си завод. 110 000 държавни автомобила се ползват в момента в Турция, а договорите за лизинга им са на стойност 85 милиона евро. Ердоган е обещал да купува годишно от завода по 40 000 автомобила за държавни нужди. Самият той обаче едва ли ще се качи на VW. Ердоган кара брониран Майбах и засега няма да го сменя. Решението на „Фолксваген“ да предпочете Турция пред България предизвика недоволството на някои евродепутати. Манфред Вебер – председателят на парламентарната група на Европейската народна партия (ЕНП), изпрати   до еврокомисарката по конкуренцията Маргрете Вестагер с копие до председателя на Комисията Жан-Клод Юнкер. Германският християндемократ настоява ЕК да проучи подробно условията, при които е сключена сделката за изграждането на завода в югоизточната ни съседка. Сред подписалите са и двама български евродепутати – Андрей Ковачев и Андрей Новаков,и двамата от ГЕРБ и ЕНП. От ЕК потвърдиха, ч са получили писмото, но отказаха коментар. Оттам се ограничиха да заявят, че ще отговорят в срок. Той е от 6 седмици.", "date": "2019.10.07", "title": "Ердоган заповяда на министрите си да си купят фолксвагени"}
{"url": "https://clubz.bg/88750-kurc_poluchi_mandat_da_systavi_pravitelstvo", "text": "Президентът на Австрия Александър ван дер Белен даде на лидера на консервативната Австрийска народна партия (АНП) Себастиан Курц мандат за съставяне на правителство след победата на АНП на предсрочните парламентарни избори на 29 септември, предадоха Асошиейтед прес и ТАСС. \n\tАНП спечели изборите с 37,5 процента от гласовете или 71 депутатски места. Втори са социалдемократите с 21,2 процента и 40 места. Трети са досегашните коалиционни партньори на Курц от крайнодясната Австрийска партия на свободата (АПС) с 16,2 процента и 31 места. Следват Зелените с 13,9 процента и 26 места и либералната партия \"Нова Австрия\" с 8,1 процента и 15 места. Австрия избира нов парламент, Курц е фаворит Според експерти най-вероятните варианти за следващ кабинет са съюз на АНП на Курц със Зелените или със социалдемократите или повтаряне на коалицията с АПС. Съюз със Зелените обаче може да се натъкне на трудности заради техни разногласия с АНП за миграционната политика. \n\tПри връчването на мандата за съставяне на правителство президентът Ван дер Белен поиска от Курц приоритет на следващия кабинет да бъдат проблемите на околната среда и климатичните промени, предаде ДПА. \n\tКурц обаче посочи за свой основен приоритет не климатичните промени, а икономическата и миграционната политика. Той каза, че глобалното затопляне е ключов проблем, но добави, че всякакви решения трябва да създават печеливша ситуация както за околната среда, така и за икономиката, пише БТА.", "date": "2019.10.07", "title": "Курц получи мандат да състави правителство"}
{"url": "https://clubz.bg/88767-borel_zapochva_evropejskata_si_diplomaciq_ot_prishtina", "text": "Жозеп Борел се зарече, че ако бъде избран за дипломат номер 1 на ЕС, първото му посещение ще бъде в Прищина. Борел отправи обещанието си по време на изслушването му пред Комисията по външни работи в Европарламента. Само допреди три месеца бе немислимо тези думи да излязат от устата на испанския външен министър – длъжност, която той все още заема. Мадрид не признава Косово поради опасения примерът да не зарази Каталуня. И точно преди година иберийската страна блокира декларация, която трябаше да бъде приета на срещата „ЕС-Западни Балкани“ в София. А тогавашният премиер Мариано Рахой бойкотира форума, като участва само във вечерята на европейските лидери. Испания блокира софийската декларация за Западните Балкани Днес обаче Борел говори не като испански, а като европейски представител. Той бе номиниран през юли от Европейския съвет за върховен представител на ЕС по въпросите на външните работи и политиката на сигурност. Логично той бе попитан и за Каталуня. Отгоре на всичко бъдещият дипломат номер 1 на ЕС е каталунец, но е заклет противник на отцепването на автономната област от Испания. Сред другите му приоритети ще бъдат поддържането на санкциите на ЕС сещу Русия заради анексирането на Крим, стабилизирането на ситуацията в Либия и затягането на контрола върху оръжейния износ. Тръмп назначи открит гей за посредник между Сърбия и Косово Борел смята за особено важно единството на съюза по отношение на мерките срещу Москва. Съвсем различнообаче бе мнението на Жозеп Борел за санкциите срещу Венецуела. В отговор на въпрос на испански евродепутат  бъдещият първи дипломат на ЕС заяви, че не е необходимо да бъдат затягани санкциите срещу един народ, който и без това страда от мизерия. Което бе изтълкувано като нормална реакция – все пак Испания смята Латинска Америка за своя зона на влияние и няма намерение да отстъпва позицията си на водеща сила от ЕС в този регион. Жозеп Борел не показа и намерение да променя позицията на ЕС за „Брекзит“. Тръмп назначи открит гей за посредник между Сърбия и Косово", "date": "2019.10.07", "title": "Борел започва европейската си дипломация от... Прищина"}
{"url": "https://clubz.bg/88748-%E2%80%9Etelenor%E2%80%9C_provede_petiq_si_prakticheski_5g_test", "text": "„Теленор“ проведе петия от серията си практически тестове на 5G технологията на специално събитие за бизнеса в централния офис на телекома. Заедно със своите партньори от „Кока-Кола Хеленик Ботълинг Къмпани България“, операторът осъществи демонстрация директно от производствения център на компанията в Костинброд, където се намира една от най-модерните производствени линии за PET бутилки във всички 28 държави от групата „Хеленик“. \"Бъдещето вече е тук\". Тестовете на 5G на \"Теленор\" продължават Благодарение на 5G свързаността и комбинацията от очила за виртуална реалност и 360-градусова камера, Ловорка Кекез, мениджър „Здраве и безопасност“ в „Кока-Кола ХБК България“, имаше възможността да наблюдава дистанционно процеса по бутилиране на продуктите на компанията, както и да проследи спазването на установените правила за безопасност на територията на завода. „Кока-Кола ХБК България“ разполага с едни от най-модерните и енергийноефективни производствени мощности във всички 28 държави от групата „Хеленик“ и е регионален център за износ на продукция. Това беше петият от серията практически тестове на „Теленор“, които се провеждат под мотото „5G тестове за по-добро бъдеще“. До момента компанията проведе тестове в сфери като медицината, менторството и развлекателната индустрия. Благодарение на 5G технологията „Теленор“ осигури високоскоростна WiFi връзка за посетителите на своя Парк офис в началото на септември. Клуб Z с редакция в парка - с 5G на Telenor Компанията планира да продължи тестовете си в следващите месеци, с което ще изследва възможносите на новото поколение мобилна технология. Повече информация и новини около 5G тестовете на Теленор, както и информация за предстоящите събития са налични  . *** \"Теленор\" открива нови позиции за хора с увреждания Клуб Z с редакция в парка - с 5G на Telenor \"Теленор\" открива нови позиции за хора с увреждания", "date": "2019.10.07", "title": "„Теленор“ проведе петия си практически 5G тест"}
{"url": "https://clubz.bg/88746-ostraneniqt_v_cska_sofiq_nikolaj_bodurov_s_ostri_dumi_za_stojcho_stoilov", "text": "Отстраненият капитан на ЦСКА-София Николай Бодуров излезе с позиция във фейсбук, в която отвърна на мениджъра на клуба Стойчо Стоилов и за първи път говори за своето \"изгнание\". Повод за реакцията на защитника са думи на Стоилов пред запалянковци на \"червените\" защо е вън от състава - по думите на шефа заради чести пътувания до Благоевград. Любослав Пенев пред завръщане в ЦСКА-София Той казва своята теза по темата и нарича Стоилов \"главния скаут- спортен директор-изпълнителен директор-старши треньор-доктор или като човек, който разбира от всичко\". С което потвърждава слуховете, че на \"Българска армия\" обстановката е далеч от идеалната за един клуб. Феновете на ЦСКА-София поискаха оставките на Люпко Петрович и на Стойчо Стоилов. Първият я подаде, а вторият се срещна с група запалянковци, за да им даде обяснение за ред проблеми и процеси. Помощник на Люпко Петрович поема ЦСКА-София Вижте позицията на Бодуров - запазен е оригиналният правопис:     Помощник на Люпко Петрович поема ЦСКА-София", "date": "2019.10.07", "title": "Остраненият в ЦСКА-София Николай Бодуров с остри думи за Стойчо Стоилов"}
{"url": "https://clubz.bg/88745-gledaneto_na_filmi_systarqvalo_liceto", "text": "Хората ходят на кино, за да се разтоварят, но според шведски специалисти филмите предизвикват толкова много гримаси у зрителите, че лицата им се състаряват преждевременно, съобщи в. \"Дейли мейл\", цитиран от БТА. Специалисти на фирмата за козметика \"Форео\" установиха, че докато гледат хорър, лицата на зрителите се изкривяват от ужас поне 20 пъти. Трилърите пък предизвикват шокирана, напрегната или изненадана физиономия 50 пъти. Още по-лош ефект имат комедиите - участниците в изследването са се засмели или усмихнали 115 пъти, докато са гледали такъв филм. Различните гримаси могат да предизвикат образуване на бръчки между веждите и покрай очите. За период от пет години те могат да се задълбочат до 50 процента. Смехът влошава бръчките около очите и около устата до 40 процента.", "date": "2019.10.07", "title": "Гледането на филми състарявало лицето"}
{"url": "https://clubz.bg/88747-es_zasilva_zashtitata_na_izoblichitelite", "text": "ЕС ще гарантира надеждна защита на  . Съветът на ЕС прие днес официално нови   за защита на изобличителите. Това стана на заседание на Съвета по правосъдие и вътрешни работи в Люксембург. Правила трябвата да влязат в сила до 2021 г. Те ще изискват създаването на сигурни канали за съобщаване както в рамките на частни или обществени организации, така и на публичните органи. Ще бъде осигурена и надеждна защита на изобличителите срещу отмъщение. От националните органи ще се изисква да информират подобаващо гражданите и да обучават държавните служители как да третират сигналите за нарушения. Предстои законодателният акт да бъде официално подписан и публикуван в Официален вестник. Държавите членки ще разполагат с две години да транспонират новите правила в националното си право ЕС ще защитава по-добре изобличителите В момента защитата на изобличителите в ЕС е фрагментирана. Засега   на тези хора. На равнище ЕС съществува законодателство само в няколко сектора - най-вече в областта на финансовите услуги, включващо мерки за защита на изобличителите.", "date": "2019.10.07", "title": "ЕС засилва защитата на изобличителите"}
{"url": "https://clubz.bg/88766-bivshiqt_zam_ministyr_manolev_veche_podsydim_za_chastna_kyshta_za_gosti", "text": "Бившият зам.-министър на икономиката Александър Манолев вече е подсъдим като \"подбудител и помагач\" за това, че заедно с Ана Димитрова са представили \"неверни сведения, с цел получаване на средства от фондове, принадлежащи на Европейския съюз. Окръжната прокуратура в Благоевград е внесла обвинителния акт в съда, съобщиха от държавното обвинение. Димитрова е дъщеря на жената, която отглежда децата на Манолев, стана ясно още преди месеци, когато започна разследването. От информацията, разпространена днес от прокуратурата, става ясно, че според обвинителния акт Манолев и Димитрова са действали като съъучасници, като Димитрова е извършител и търговец. Тя е собственик на ЕТ \"Агротрейд - Ана Димитрова\". Александър Манолев вече е обвиняем за далавери с евросредства Разследването по случая започна преди 5 месеца, а схемата за злоупотреби с пари от европрограмата за развитие на селските райони получи прозвището \"къщи за тъщи\". То тръгна от разследване на  \"Биволъ\" и \"Благоевград Нюз\", според което Манолев притежава парцел, върху който е построена къща за гости, която обаче се ползва като частна вила. Обвиненията срещу двамата бяха повдигнати през април. Сега делото отива в съда, като предстои да бъде насрочено разпоредително заседание.  Държавното обвинение твърди (съобщеинето е само с инициали - б.р.), че бившият вече зам.-министър е подбудил и умишлено склонил Димитрова да извърши престъплението. Той е осигурил счетоводна и строителна фирма, парцел, върху който да се изгради \"къщата за гости\", учредил е правото на строеж в поземлен имот в Сандански, както и по силата на договор за паричен заем предоставил на управляваното от Димитрова дружество сумата в размер на 700 000 лв. Според прокуратурата Манолев е осигурил и регистрацията на Димитрова като земеделски производител.  Историята започната през 2013 г. В периода 13.05.2013 г. до 14.10.2015 г. обвиняемата Димитрова като извършител и Манолев като подбудител и помагач, представила неверни сведения, за да получи средства от фондове на Европейския съюз. Институциите, пред които били представени данните са Държавен фонд „Земеделие“ - Областна дирекция „Земеделие“ в Благоевград, Държавен фонд „Земеделие“ в.София и Дирекция „Оторизация на плащанията по прилагане на мерките за развитие на селските райони“ и отдел „Регионална разплащателна агенция“, отново в Благоевград На 13.05.2013 г. дамата кандидатства от името на фирмата си за подпомагане за „Изграждане на жилищна сграда за гости“ в местността „Чинар куши“, в района на гр. Сандански. Представила документи, сред които регистрационна карта като земеделски производител, анкетна карта и формуляр към нея, годишна данъчна декларация за финансовата 2012 г. и справка – декларация за приходите от продажби по видове дейности. Като основание за вписване като земеделски производител бил посочен договор за отдаване под наем на земеделска земя от 01.10.2011 г. и стопанисване на лозе с площ 9,7 дка в местността „Мездра“, в района на с. Кулата, общ. Петрич. В действителност обаче през стопанската 2011/2012 г. имотът не бил стопанисван от нея. Въпреки че нямала финансови средства за извършване на инвестиция по проекта към датата на кандидатстването й, тя представила неверни сведения като подписала декларация, че е осигурила такива (в размер на 576 668,55 лв., без ДДС). Наред с това посочила, че през 2012 г. имала приход минимум 50 % от земеделска дейност, реализиран от продажба на земеделска продукция (грозде на стойност 6 790 лв.). Това обстоятелство също не отговаряло на действителността, пише в съобщението на прокуратурата. На 30.04.2014 г., с писмо пред Държавен фонд „Земеделие“ Димитрова представила сведения, удостоверяващи извършване на разходи от нейна страна и получаване на приходи, свързани с отглеждане на лозе от земеделска дейност през 2012 г. За целта тя приложила договор за отдаване под наем на земеделска земя, в който като наемодател и собственик бил посочен Манолев. В същото време обаче въпросният имот бил собственост на друга фирма. Освен това, обвиняемата приложила фактури за обработка на лозе и продажба на грозде сорт „Мелник“, въпреки че посочените в тях дейности не били извършени. След проверките на къщите за гости: собственици ще връщат 4,5 млн. лв. Впоследствие, с цел неправомерно получаване на средства от европейски фонд, в заявка за плащане Димитрова, в качеството й на бенефициент, декларирала, че всички представени от нея официални документи към 14.10.2015 г. удостоверяват действителното правно положение, както и че представените от нея частни документи са автентични и носят нейния подпис. Тя приложила констативен акт за установяване годността за приемане на строежа (акт образец 15) за „Изграждане на жилищна сграда за гости“ в местността „Чинар куши“, който обаче не бил подписан от нея. Освен това, обвиняемата представила фактури на стойност 350 000 лв. с ДДС и 331 357,79 лева с ДДС, с приложени към тях платежни нареждания, за да докаже действително извършване на направените разходи по инвестиционния проект, въпреки че разходите са били за изграждане на къща за лични нужди на другия обвиняем – бившия зам.министър, твърди още държавното обвинение. Манолев - на прокурор и КПКОНПИ. Във всички къщи за гости - проверка Освен това прокуратурата е установила, че Манолев е осигурил и договор за паричен заем в размер на 700 000 лв. Пак Манолев е предоставил и материалите за изграждането на къщата, като е предоставил същите на строителя, твърди още обвинението. Историята с къщите за гости за частно ползване предизвика не само това разследване, а и проверка на всички проекти по въпросната мярка от ОП \"Развитие на селските райони\".  Зам.-директорката на фонд \"Земеделие\" подаде оставка - имала къщи за гости След проверките на къщите за гости: собственици ще връщат 4,5 млн. лв. Манолев - на прокурор и КПКОНПИ. Във всички къщи за гости - проверка Зам.-директорката на фонд \"Земеделие\" подаде оставка - имала къщи за гости", "date": "2019.10.07", "title": "Бившият зам.-министър Манолев - вече подсъдим за частна \"къща за гости\""}
{"url": "https://clubz.bg/88749-investitorite_za_aec_belene_mogat_da_podavat_obedineni_oferti", "text": "Компаниите - кандидати за стратегически инвеститор на АЕЦ „Белене” могат да подадат обединено заявление. Това съобщи енергийният министър Теменужка Петкова, цитирана от БНР. Министърът говори на годишната среща на правителството с бизнеса, организирана от Американската търговска камара. Експерт: Държавата е загубила общественото мнение за АЕЦ \"Белене\" По думите на Петкова до момента няма подадена такава оферта, но тя е напълно възможна и правилата на конкурса я допускат.  На 20 август министерството съобщи, че седем компании от различни държави са подали заявления за стратегически инвеститор в строежа на новата атомна електроцентрала. Сред тях са руската държавна \"Росатом\", чрез дъщерната си \"Атоменергопром\", китайската национална компания CNNC, южнокорейската \"Хидроатомна корпорация\", консорциумът \"Електроцентрала Белене\", в който участват \"Груп интернешънъл\" - България  и чешка компания, както и  \"ИПК и УП България\" ЕООД, и Консорциум \"АЕЦ Белене\" - България с участници \"Атоменергоремонт\", ОЗК, \"Гранд Енедржи\", \"Квант\". Борисов - за \"красивия\" АЕЦ \"Белене\", \"те - блок 50, ние - 70\" и още много Освен това две компании искат да участват в доставката на оборудване и други 4 са кандидатите - сред които и Република Северна Македония, които имат интерес да купуват ток или да участват като миноритарен собственик в бъдещата атомна централа, ако тя бъде построена.  В момента сме процедура по анализ на всяка оферта със заявен интерес, която трябва да продължи 90 дни. Комисия към Министерството на енергетиката отсява първо 7-те предложения за стратегическа инвестиция и ще прецени кои от претендентите ще влязат в кратка листа, с която държавата да започне преговори и да поиска обвързващи оферти. В условията на рестартирания проект, приет от Мнистерския съвет и Народното събрание, изрично е записано, че България иска реализацията му на пазарен принцип. Тоест без държавни гаранции за инвестицията и без ангажимент за изкупуване на произведената електроенергия. Двете най-големи компании в конкурса обаче - руската и китайската, многократно са заявявали публично, че трудно ще се реализира проектът без държавни гаранции от страна на България.     Борисов - за \"красивия\" АЕЦ \"Белене\", \"те - блок 50, ние - 70\" и още много", "date": "2019.10.07", "title": "Инвеститорите за АЕЦ \"Белене\" могат да подават обединени оферти"}
{"url": "https://clubz.bg/88739-podkrepq_li_kmetyt_na_pleven_aec_belene_i_koj_izpi_vodata_na_grada", "text": "Двама областни управители - един сегашен от ГЕРБ и един бивш от БСП, се изправиха срещу кмета и кандидат за нов мандат на Плевен. Така изглеждаха дебатите по Нова тв, които събраха Георг Спартански, който се кандидатира отново като независим, Мирослав Петров от ГЕРБ и Илиян Йончев от БСП. На миналите избори градът стана известен като \"болката на Бойко Борисов\", след като Димитър Стойков (ГЕРБ) загуби на втори тур от Спартански, кандидат на местна коалиция (Реформаторски блок - ВМРО-БНД). ГЕРБ не беше първа политическа сила и на евровота, което наложи и спешни мерки от Борисов, който обяви, че \"ще чисти до корен\". Сега Спартански се явява като издигнат от Инициативен комитет - община Плевен. Тримата кандидати обсъждаха основно отношенията между общината и областната управа и съответно държавата. През тази призма бяха дискутирани и проблеми като съдбата на парк \"Кайлъка\", ще минава ли натоварен път през центъра на Плевен, защо има воден режим, ще има ли достатъчно места, където плевенчани да погребват покойниците си, както и заобикалят ли и защо инвеститорите града в Северна България. \"Плевен не е в демографска криза, а в катастрофа. Плевен скоро ще се превърне във филиал на Враца\", обяви  Кандидатът на ГЕРБ беше подкрепен в тази си теза от съперника си от БСП  : \"Един феномен има в Плевен - рейсовете пътуват за Ловеч, за Червен бряг, за Левски..., но не и за Плевен. Защо инвеститорите не остават в Плевен. Има раздуха общинска администрация, два пъти по-голяма отпреди години.\"  опонира: \"Чудя се как един сегашен и един бивш областен управител се правят, че нямат нищо общо\".  Петров и Йончев едни през друг обясниха, че има липса на доверие от страна на централната власт към общината. Йончев даде пример с недовършената спортна зала. Спартански обясни, че още в първите месеци на мандата заедно с председателя на Общинския съвет изпратили писмо до правителството да се продължи финансирането. \"Защо правителството не намери времи или желание...\" След което от спортната зала динамично той мина към друг пример - за парк \"Кайлъка\", който е държавна собственост, и как областната управа спечелила 1,2 млн. лв. и предложила да ги прехвърли на общината, но оттам отказали... Двамата си размениха реплики, в които става ясно, че всяка от страните смята, че няма отговорности за парка. Последва проблемът с готовността на общината за обходен път. Когато \"Хемус\" стигне в близост до града, камионите от Дунав-мост ще трябва да минават през центъра му, за да се качат на магистралата, обясни Мирослав Петров. От АПИ предлагат три варианта, които не харесват на общинската власт, стана ясно от думите на Спартански, като разговорът отново се завъртя по схемата общината не е направила необходимото - централната власт в лицето на АПИ не е подготвена. Кандидатът на БСП Илиян Йончев вкара своя принос като предложи административно решение - докато бъде изцяло построена магистралата да се ползва стария път. Той си беше подготвил и предложение за изоставените предприятия в Плевен, който от индустриален град се превърнал в град със затихващи функции. \"Преди дни се замислих, че е нормално ние да потърсим кои са собствениците на изоставените предприятия, да направим регистър и когато дойде инвеститор и пита за терени, те да се предлагат. Обищната да има форма на медиация, а сега те идват и си тръгват...\" \"И затова получихме награда на Германо-българската индустриално-търговска камара за първата копка на завод за 2000 души, Пловдив, Видин и Ловеч ни бяха конкуренти..\", намеси се Спартански. \"Държавата посочи това място\", репликира Мирослав Петров. Последва още една серия взаимни обвинения кой за какво и с кого не си подава ръка. \"Пропуснахте гробищните паркове. Само след месец няма да има къде да бъдат погребвани хората\", направи плавен преход Мирослав Петров. И получи подкрепата на кандидата на БСП, че пробелмът е сериозен. След което предложи бас на Петров - \"предлагам ми да си подадете оставката, ако след месец няма такъв проблем\". Предложението обаче не беше прието като сегашният областен управител от ГЕРБ отговори: \"Аз не ви призовавам да не се кандидатирате за втори път\". След липсата на място, където да бъдат погребвани починалите плевенчани към кмета се появи ново обвинение - градът е на воден режим, а питейна вода отива за водната каскада, местна забележителност. Двамата областни управители - сегашен и бивш - се обединиха и по този въпрос. Колко плаща общината от парите на данъкоплатците за вода за водната каскада, питаха те. Спартански каза сумата - 40 хил. лв., но ставало дума за оборотна вода. Той репликира, че ситуацията с водната каскада приличала на вица за \"Зайо, защо си без шапка и Зайо, защо си с шапка\".  \"Казвате, че е по-добре хората в града да са на воден режим, но да работи водната каскада\", контрира Илиян Йончев и предложи алтернативен вариант, който беше отхвърлен от кмета. Кандидатът на ГЕРБ реши да пита Спартански \"каква ви е визията за големите инфраструктурни проекти като АЕЦ \"Белене\" и Балкански поток при положение, че партията, която ви подкрепя \"Движение България за гражданите\".... \"Аз съм безпартиен, погледнете ми биографията да видите дали слугувам на партии\", реагира кметът, - \"стоя зад всеки проект, който носи политическа полза\". \"Ще разочаровате...\", започна Петров. \"Искате ли да ви отговоря или да слушате себе си? Този проект, както и всеки друг, е в подкрепа на това Севера да настигне Юга\", каза още Спартански. Илиян Йончев попита Спартански: \"Смятате ли, че наложените санкции по оперативна програма \"Региони  в растеж\" за 150 хил. лв. и за 270 хил. лв. са признак за добро управление на общината. \"За кои проекти говорите? Постоянно съм обект на злостно оклеветяване и обливане от жълти медии, на които няма да правя реклама. Тази сутрин прочетох, че съм профукал 1,2 млн. тъй като един съд ни бил осъдил. Няма такова решение, то е отменено от Върховния съд, това е черна пиар кампания, вие сте по-млади от мен, но ще ви кажа, че никой с черна компания не е спечелил\", отговори кметът. Той отказа да зададе въпроси към опонентите си. Бившият областен управител и кандидат на БСП попита сегашния областен управител и кандидат на ГЕРБ каква е визията му за управлението на парк Кайлъка, а при размененото питане Петров поиска да знае как Илиян Йончев ще се справи с битовата престъпност в населените места извън Плевен. Мирослав Петров представи и своята идея Плевен да развива медицински туризъм, а Илиян Йончев говори за протегната ръка и нужда от компромиси. ", "date": "2019.10.07", "title": "Подкрепя ли кметът на Плевен АЕЦ \"Белене\" и кой изпи водата на града"}
{"url": "https://clubz.bg/88753-dokoga_shte_tyrpim_vlastta_na_bivshiq_ni_imperski_gospodar", "text": "Арх. Борислав Игнатов: \"Основният проблем на \"Топлофикация\" е, че газа е с 30% по-скъп от останалите източноевропейски държави. Аз проблема с цената газа не мога да го реша като кмет, там държавата трябва да предоговори цените и да постигне диверсификация на доставките.\" Защо газът в България е с 30% по скъп от останалите източноевропейски държави? Дали защото продължаваме да имаме една тръба за снабдяване с газ? Дали защото втората тръба, за която предстои да платим милиарди ще доставя газ от същия източник? Дали защото доброволно се отказваме от над един милиард неустойка на \"Газпром\" затова, че своеволно ще спре да доставя газ според договора, който имаме - през Украйна и Румъния? Дали защото \"Газпром\" продължава да има монопол върху снабдяването на България с газ и арогантно продължава да налага монополни свръхцени върху българската държава? Както го прави \"Лукоил\" с практическия си монопол в дистрибуцията на течни горива в България. Докога ще търпим безочливото източване на българските ресурси от бившия ни имперски господар, който продължава да упражнява имперска власт върху нас?    ", "date": "2019.10.07", "title": "Докога ще търпим властта на бившия ни имперски господар"}
{"url": "https://clubz.bg/88751-falira_bylgarskiqt_predstavitel_na_tomas_kuk", "text": "Един от най-големите български туроператори - \"Астрал Холидейз\" прекратява дейността си и започва процедура по обявяване в несъстоятелност от 7 октомври. Това съобщава ръководството на компанията на своята интернет страница. Фирмата беше официален представител на фалиралия британски гигант в бизнеса \"Томас Кук\". Въпреки че в официалното съобщение не се споменават причините за банкрута, това реално е първата пряка българска жертва на фалита на \"Томас Кук\". \"Астрал холидейз\" е компанията посредник, която е отговорна за около 200 000 британски туристи, посетили страната ни.  Операция \"Матерхорн\": прибирането на туристите след фалита на \"Томас Кук\" Ръководството предупреждава, че  няма да има възможност да осъществи бъдещи планирани пътувания на част от своите клиенти след 07.10.2019г. Клиенти с бъдещи пътувания, които са заплатени на 100% от \"АСТРАЛ Холидейз Интернешънъл\" към партньори, ще бъдат лично уведомени от служители на компанията.  Клиенти, закупили само услугата самолетен билет с редовни или нискотарифни авиолинии, също ще осъществят своите пътувания, тъй като всички билети са вече закупени и платени от „Астрал Холидейз\". За проверка на разписанието и часовете на полетите, препоръчваме клиентите да направят справка със съответната авиокомпания, когато наближи датата на пътуване по издадените вече самолетни билети, препоръчват още от фирмата.  Фалитът на „Томас Кук“ удря туризма у нас с 9 по Рихтер Всички клиенти, които са внесли депозити или са платили изцяло сумите по своите бъдещи организирани пътувания, но АСТРАЛ Холидейз не е заплатил към партньор или доставчик, ще бъдат обезщетени както следва по закон. Те са гарантирани със застраховка „Отговорност на туроператора“, сключена между фирмата и ЗК „Уника“, с покритие - 700 000 лв.    Министърът на туризма Николина Ангелкова свиква днес среща с ръководството на „Астрал Холидейз“ и застрахователното дружество „Уника“ АД, съобщиха междувременно от ведомството. Министерство на туризма е в непрекъсната връзка с представители на туроператора и следи ситуацията, за да бъдат защитени интересите на туристите според правилата на българското законодателство. \"Астрал Холидейз\" има над 15 офиса в цялата страна, в които работят над 200 души. През последните няколко години компанията отчиташе постоянен спад в годишните си приходи. Фалитът \"Томас Кук\" обаче очевидно е бил прекалено тежък удар за българската фирма.  Преди време министърът на туризма Николина Ангелкова обясни, че очаква сериозни затруднения за бранша в страната след прекратяването на дейността на британския туроператор. Към комента \"Томас Кук\" дължи плащания към 58 български хотела, които обаче ще бъдат взети много трудно, имайки предвид огромния брой кредитори, редящи се на опашка. Според оценки на водещи бизнесмени в сектора, щетите за България могат да достигнат до 100 милиона лева.  Фалитът на „Томас Кук“ удря туризма у нас с 9 по Рихтер", "date": "2019.10.07", "title": "Фалира българският представител на \"Томас Кук\" "}
{"url": "https://clubz.bg/88762-nqma_risk_za_klientite_na_astral_holidejz_kompaniqta_ima_zastrahovka", "text": "Това заяви министърът на туризма Николина Ангелкова на нарочна пресконференция по повод обявения по-рано през деня фалит на една от най-големите български туристически компании, предава БГНЕС. \"Астрал Холидейз\" беше официалният партньор на банкрутиралата британска компания \"Томас Кук\". Фалира българският представител на \"Томас Кук\"  По думите на министъра за момента няма информация за състоянието на другите туристически агенции, работили с британския туроператор. Ситуацията остава изключително сериозна и изисква анализ, категорична беше Ангелкова.  На пресконференцията присъства и изпълнителният директор на застрахователната компания \"Уника\", която трябва да изплати обезщетенията на засегнатите от спирането на работата на \"Астрал\". Според Генчев фалитът на \"Астрал Холидейз\" спокойно може да се окачествени като \" По-рано през деня ръководството на \"Астрал Холидейз\" обяви чрез своята интернет страница, че дружеството прекратява своята работа. Въпреки че в официалното съобщение не се споменават причините за банкрута, това реално е първата пряка българска жертва на фалита на \"Томас Кук\". \"Астрал холидейз\" е компанията посредник, която е отговорна за около 200 000 британски туристи, посетили страната ни. ", "date": "2019.10.07", "title": "Няма риск за клиентите на \"Астрал Холидейз\", компанията има застраховка"}
{"url": "https://clubz.bg/88744-operaciq_materhorn_pribiraneto_na_turistite_sled_falita_na_tomas_kuk", "text": "Великобритания приключва днес т.нар. Операция \"Матерхорн\" - кампания по връщането в страната на близо 150 000 туристи, останали зад граница след фалита на туроператора \"Томас Кук\". Службата за гражданска авиация на Обединено кралство извърши най-голямата спасителна операция на мирни граждани от Втората световна война насам. Последният полет с туристи ще кацне в Манчестър от Орландо, САЩ, с 392 пътника на борда. Уроците от миналото са научени.  Точно преди две години, някъде около 20ч. на втори октомври вечерта британската чартърна компания \"Монарх Еърлайнс\" започна да отменя един по един полетите си от и до големите европейски туристически дестинации. Компанията изпада рязко в несъстоятелност, а вече настанените клиенти остават заседнали по местата, в които преди са мечтали да останат само за няколко дни почивка. Общият им брой достига 110 000 души, а британското правителство се изправя пред ужас в мирно време - как да върне толкова много хора у дома. Moody's: Фалитът на \"Томас Кук\" ще доведе до загуби за България В спасителната операция се включват десетки частни авиокомпании, които бавно и несигурно извозват пътниците до летищата из цяла Великобритания. Загубите са огромни, хората недоволни, а админинистрацията е подложена на ожесточени атаки. Тогава никой не предполага, че другият британски туроператор-гигант - \"Томас Кук \", е напът да направи хаоса създаден от \"Монарх\" да изглежда като детска игра. Британските власти обаче предприемат действия. Заедно с нея, на петия етаж на сградата, работят още 500 човека, чиято основна цел през последните две седмици е да организират стотици полети, със стотици самолети, които да върнат обратно във Великобритания 150 000 изоставени след фалита на \"Томас Кук\" поданици на кралицата.  Операцията стартира буквално минути след официалното обявяване на банкрута. Службата за гражданска авиация е мобилизирала около 150 самолета - британски, френски, германски, има дори една машина \"Еърбъс А380\" на малайзийските авиолинии. Гигантът преди се използваше за денонощните полети от Куала Лумпур до лондонското летище \"Хийтроу\". Полет с дължина над 10 000 км и продължителност до 14 часа. Днес обаче самолетът извършва чартърни полети от остров Майорка в Испания до Манчестър, напълнил и двата си етажа с \"доволни\" клиенти на \"Томас Кук\". Заради фалита на \"Томас Кук\" в Испания затварят 500 хотела Въпреки железната организацията проблеми не липсват. Намирането на самолети се оказва сериозна пречка, особено след фаталните инциндети с един от големите лайнери, който можеше да извършва полети - Боинг 737 Макс.  Освен това, клиентите на \"Томас Кук\" са разположени не само из големите европейски и световни мегаполиси, но и на малки, закътани местенца като гръцкия остров Скиатос, например.  Проблем номер 3 - колкото и самолети да имате, те не са от полза, ако пътниците не се появят, за да лятят с тях. Огромен ресурс е използван, за да се създаде екип, който да анализира данните от \"Томас Кук\", да разчертае пътна карта за това кои пътници кога ще пътуват. И след това да им съобщи.  Пътници със заболявания, инвалиди, спешни случаи, възрастни хора, деца - всички тези данни се обработват, за да се създаде йерархична система за пътниците, правилното им съчетаване за самолети, подготвени за съответните им нужди и уведомяването им.  Един по един филиалите на \"Томас Кук\" по света обявяват фалит Към всичките тези проблеми трябва да се отчетат и лошото време, лоша организация на някои местни летища, заметресението в Инстанбул, протестите в Хонконг и още много други на пръв поглед маловажни неща.  Усилията на Службата за гражданска авиция на британската корона са похвални и достойни за адмирации. На практика Организацията успя да създаде нова самолетна компания, която продължи да работи само две седмици. Общата стойност на Операция \"Матерхорн\" се очаква да надхвърли 100 милиона британски лири. На този фон критиците питат:\"  Създаването на такива временни \"превозвачи сенки\" струва твърде много пари на данъкоплатците. От тези 100 милиона паунда поне 60 ще бъдат покрити от фонда за спешни случаи \"Атол\", но останалите 40 млн. паунда ще трябва да бъдат поети от хората.  Добрата новина - докато тече дебатът за това какво да се прави в такива ситуации, 150 000 туристи отново са у дома си. Великобритания извърши най-голямата спасителна операция след Втората световна война насам.  Заради фалита на \"Томас Кук\" в Испания затварят 500 хотела Един по един филиалите на \"Томас Кук\" по света обявяват фалит", "date": "2019.10.07", "title": "Операция \"Матерхорн\": прибирането на туристите след фалита на \"Томас Кук\""}
{"url": "https://clubz.bg/88731-po_malko_bira_se_pie_na_oktoberfest", "text": "Знаменитият Октоберфест приключи в Мюнхен с над 7 милиона литра изпита бира, информира ДПА, цитирана от БНР. Най-големият фестивал на бирата в света беше посетен за две седмици от над 6 милиона души, посочват организаторите. Макар това да е приблизително същия брой като миналата година, сега изглежда хората не са били толкова жадни - тази година са били продадени 200 000 по-малко халби с кехлибарена течност спрямо миналогодишното издание. Полицията от своя страна отчете минимално увеличение на престъпленията с 1 процент до 914 случая. Имало е и по-малко спешни случаи, свързани с алкохола  Рекорден брой обаче са били случаите на шофиране в нетрезво състояние - спрени са 774 шофьори, от които 414 на електрически тротинетки.", "date": "2019.10.07", "title": "По-малко бира се пие на Октоберфест"}
{"url": "https://clubz.bg/88732-djonsyn_trqbva_da_otstypi_vyprosyt_e_kak_da_ne_se_izloji", "text": "Британският премиер Борис Джонсън отново отхвърли възможността за отлагане на Брекзита, пише френският в. \"Монд\", цитиран от БТА. Той подчерта в телефонен разговор с френския президент Еманюел Макрон, че това е \"последната възможност за постигане на споразумение, което иска всяка от страните\". Планът, който Борис Джонсън представи в сряда, беше посрещнат със скептицизъм в Брюксел, който вижда в него няколко проблемни момента. По тази причина Джонсън се опитва да убеди европейските лидери - освен с френския президент, той разговаря тази седмица с колегите си от Финландия, Холандия и Португалия. Министърът за Брекзита Стивън Баркли ще продължи да обикаля европейските столици до утре. Има все повече признаци, че Великобритания няма да напусне ЕС на 31 октомври, пише в редакционна статия от днес германският вестник \"Фолксщиме\". Британският премиер вероятно блъфира, заплашвайки с твърд Брекзит, ако Брюксел не отстъпи пред исканията му. Кралството не може да си позволи подобен вариант, смята в. \"Фолксщиме\". Великобритания може да понесе тежък удар. Джонсън ще трябва да отстъпи, въпросът пред него е как да го направи, без да се изложи, заключава \"Фолксщиме\" в редакционната си статия. Ако бъде принуден да отложи Брекзита, Борис Джонсън ще наложи вето на седемгодишния бюджет на ЕС и ще изпрати в Брюксел евроскептичен комисар, за да саботира работата на блока, предупреждава британският в. \"Телеграф\". Няколко фигури от правителството обсъждат серия от предложения за \"саботаж\" на европейските институции, ако Брюксел откаже да приеме ново споразумение или да остави Джонсън да напусне без споразумение. ЕС се променя и оставя Великобритания в миналото, гласи заглавието на редакционна статия на британския в. \"Гардиън\". Сред британските евроскептици битува общото неразбиране, че ЕС е също толкова обсебен от опити да попречи на Брекзита, колкото те - със задачата да го приключат. Това не е вярно по две причини. Първо, приоритетът на Брюксел е да се избегне хаотично напускане на Великобритания. Фазата на тъгата за оттеглянето на Лондон отстъпи пред недоволство от колективната липса на способности сред британските политици - както поддръжниците, така и противниците на Брекзита. Второ, основната част от вниманието на ЕС е насочено другаде - утвърждаването на новата Еврокомисия, преговорите за бюджета и балансът на идеологическите сили в ЕС. Брюксел все още се бори със структурни проблеми и културно напрежение. Не е имало рязка промяна, облекчаваща този натиск, но европейският проект продължава да се противопоставя на тези, които искат да му навредят. Това също е нещо, което британските евроскептици не разбират: за да оправдаят напускането на блока, те предричат разпадането му. Но макар че ЕС има много недостатъци, той е и забележително устойчив - докато поддръжниците на Брекзита все повече губят влиянието си върху политиката на континента. Великобритания може да се окаже изправена пред избор между Джереми Корбин и Брекзит без споразумение, предупреждава в. \"Ню Йорк таймс\". Лидерът на британската Лейбъристка партия е \"брадат социалист, често порицаван от пресата и парламента за опитите си да подтиска разногласията в партията си и радикалните си планове за промяна на британската икономика\", отбелязва вестникът. Но в необуздания хаос на Брекзита, той се опитва да промени имиджа си като безопасния избор за ръководител на Великобритания и неочаквано лекарство за изнервените британски пазари, изпаднали в паника от плановете на Борис Джонсън за Брекзит без споразумение в края на месеца. Изненадващо, това изглежда работи. Докато предсрочните избори във Великобритания приближават, водената от Джонсън Консервативна партия - някогашен поддръжник на големия бизнес и убежище за всякакви фигури от върхушката - създаде конфликти с кралица Елизабет Втора, Върховния съд и парламента, посочва \"Ню Йорк таймс\". Предложената от британския премиер сделка за Брекзита беше посрещната с такова смайване, че според много анализатори той е решен да напусне ЕС без споразумение. Това превърна Корбин в неочакваното олицетворение на сдържаността. Той е заклет противник на \"твърдия\" Брекзит и обещава втори референдум, който може да доведе до отмяна на напускането на ЕС. Така банките изведнъж се оказаха в положението да преценяват неохотно ползите от партия, водена от неомарксисти, радикални профсъюзни лидери и депутати, които са подкрепяли комунистически режими.", "date": "2019.10.07", "title": "Джонсън трябва да отстъпи. Въпросът е как да не се изложи"}
{"url": "https://clubz.bg/88737-izkaterihme_se_po_visoko_ot_oblacite_ili_kak_putin_praznuva_rojden_den_v_tajgata_oblechen", "text": "Руският президент Владимир Путин реши да се усамоти в сибирската тайга преди рождения си ден, а от пресслужбата на Кремъл разпространиха романтична негова фотосесия сред природата. Днес Путин става на 67 г. Кремъл съобщи по-рано, че Путин \"смята да прекара рождения си ден сред природата, обкръжен от роднини и близки\". На фотосите присъства като човек, който прави компания на руския президент основно военният министър Сергей Шойгу. Путин изказва връх, бере гъби, като на всички снимки е добре облечен. Фотоси, на които язди кон или се гмурка в ледени води, отсъстват. Видео кадри, показващи руския лидер в тайгата, качи в интернет и руското онлайн издание \"Лайф\". Придружен от министъра на отбраната Сергей Шойгу, Путин се разхожда из сибирската гора, бере гъби. Една от гъбите - вероятно лютива млечница, особено привлича вниманието му. След това се вижда как Путин кара джип из тайгата, а на мястото до водача - министър Шойгу. Двамата изминават част от пътя пеш. Присядат да отдъхнат и Шойгу изравя от пръстта храстче с горски плодове. \"Ще го посадиш край Москва. На вилата си в Подмосковието\", препоръчва му усмихнат президентът. В отговор министърът изразява съмнение дали растението ще се хване в Подмосковието: \"Трябва да правим въздуха такъв, водата в Москва трябва да я правим такава\". \"Това трябва да е стремежът при всяко положение\", забелязва държавният глава, вече със сериозен тон.  По време на следващата почивка Путин и Шойгу сядат на пикник край огън, накладен в местността. После руският президент изкачва връх, от който оглежда околността. Река \"Енисей изглежда красиво оттук\", констатира той. Вижда се как Путин се катери на планината, висока по думите му към 2000 метра. Путин и в миналото е правел излети в тайгата за по два-три дни, също в компанията на Шойгу, напомня ТАСС, съобщава БТА.  ", "date": "2019.10.07", "title": "\"Изкатерихме се по-високо от облаците\". Или как Путин празнува рожден ден в тайгата. Облечен (СНИМКИ)"}
{"url": "https://clubz.bg/88736-borisov_za_krasiviq_aec_belene_te_blok_50_nie_70_i_oshte_mnogo", "text": "За сделката с американските изтребители и \"яростната съпротива\", за \"газовите магистрали\", за \"красивия проект\" АЕЦ \"Белене\" говори днес премиерът Бойко Борисов в речта си по време на бизнес закуска с представители на Американската търговска камара. Борисов обхвана още темите \"Брекзит\", за която нямал достатъчно богат речник да намери дипломатична дума, както и за Северна Македония. Най-много от времето в изказването си премиерът отдели на сделката за F-16, блок 70, за да благодари на вицепремиера и министър на отбраната Красимир Каракачанов и да разкаже каква \"яростна съпротива\" и обвинения в лобизъм е имало у нас. Бойко Борисов: Никой извън България не би видял корупция за F-16 И продължи, че правителството е било обвинено в лобизъм, но при всичките си разговори с американски представители, в т.ч. с президента Доналд Тръмп (не е ясно кога и как е станало това и какво са си казали, б.р.),  След което се прехвърли на темата за диверсификацията на газовите доставки: интерконектора с Гърция, и \"Балкански поток\" се строи.  България преговаря с \"Аркад\" да строи по-бързо \"Турски поток\" Последваха благодарности към фондация \"Америка за България\" за съвместните проекти и финансовата помощ. После Борисов говори за световното признание, което страната ни е получила за спасяването на българските евреи. И дойде темата \"Северна Македония\". Отношенията между София и Скопие се изостриха през изминалите седмици, като Каракачанов, който е и лидер на ВМРО, призова за отлагане на подкрепата ни за членството на Македония в ЕС заради неизчистените въпроси от историята. В този контекст Борисов отново призова всички страни от Западните Балкани да бъдат приети: \"Историята е ясна, точно описана\", посочи още премиерът и призова никой да не се \"заиграва\" с нея. \"Да стъпваме на чистия извод, на корените, да оставим историята на историците, на празненствата съвместните\", допълни Борисов. Участието на български инвеститори в АЕЦ \"Белене\" - \"приятна изненада\" Реши да коментира и \"Брекзит\". Кратко, но ясно: А ядрената енергетика Борисов остави за финал. Говори за АЕЦ \"Белене\" и за заявения международен инвеститорски интерес, в т.ч. от американската \"Дженерал електрик\". България преговаря с \"Аркад\" да строи по-бързо \"Турски поток\" Участието на български инвеститори в АЕЦ \"Белене\" - \"приятна изненада\"", "date": "2019.10.07", "title": "Борисов - за \"красивия\" АЕЦ \"Белене\", \"те - блок 50, ние - 70\" и още много"}
{"url": "https://clubz.bg/88740-sasht_izostavqt_kyurdite_v_siriq_chaka_se_ofanziva_ot_turciq", "text": "Американските войски започнаха да се изтеглят от районите в Сирия близо до границата с Турция, предаде Асошиейтед прес, като цитира подкрепяните от САЩ кюрдски сили в Сирия. \n\tТова се случи часове, след като Белият дом заяви, че силите на САЩ в Североизточна Сирия ще се изтеглят и ще разчистят пътя пред очаквана турска офанзива. На практика те изоставят кюрдските бойци, които се биха редом с американските сили в продължилата с години кампания срещу \"Ислямска държава\". Тръмп: Ще опустошим Турция, ако атакува кюрдите Решението беше взето в момент, когато Турция се готви за нападение срещу контролираните от кюрди райони в Североизточна Сирия, подчертават съставените предимно от кюрди Сирийски демократични сили (СДС). То ще навреди на борбата срещу ИД, предупреждават те. \n\tЕвентуална турска военна инвазия в северната част на Сирия ще доведе до голямо възраждане на \"Ислямска държава\" и ще сведе до нула резултатите от години успешни битки срещу джихадистката групировка. Оцелелите лидери на Ислямска държава ще могат да излязат от скривалищата си, се казва още в цитирано от Франс прес изявление на СДС. ООН заяви днес, че \"се готви за най-лошото\" в Северна Сирия, след като САЩ обявиха, че няма да се противопоставят на турско настъпление срещу кюрдска милиция в района, предаде Франс прес. Той каза, че ООН е в контакт с всички заинтересовани страни на място. \n\tМумцис обаче беше категоричен, че службата му не е била предупредена за решението на Вашингтон да изостави бившите си кюрдски съюзници в борбата срещу джихадистите от групировката \"Ислямска държава\" в Сирия. \n\tКоординаторът заяви, че за ООН е приоритет да се гарантира, че евентуална турска офанзива няма да предизвика ново изселване на населението, че няма да бъде възпрепятстван достъпът на хуманитарната помощ и няма да бъде ограничена свободата на движение в района. ООН има кризисен план за действие за предотвратяване на нови страдания на мирното население, но се надяваме да не се налага той да бъде използван, допълни Мумцис. \n\tТурският президент Реджеп Тайип Ердоган потвърди днес, че всеки момент може да бъде предприето настъпление в Североизточна Сирия и че изтеглянето на американските войски там е започнало. \n\tГоворителят на турското президентство Ибрахим Калън заяви в Туитър, че Турция ще продължи да се бори срещу \"Ислямска държава\" и няма да допусне групировката да се завърне, под каквато и да било форма, съобщава БТА. Всяко устойчиво решение на конфликта в Сирия не може да се постигне чрез военни средства, а само чрез истински политически преход. Това заяви днес говорител на върховния представител на ЕС за външната политика и сигурността Федерика Могерини.", "date": "2019.10.07", "title": "САЩ изоставят кюрдите в Сирия, чака се офанзива от Турция"}
{"url": "https://clubz.bg/88738-poreden_lyv_v_beda_v_nezakonniq_zookyt_v_razgrad", "text": "За пореден случай с лъв в беда в незаконния зоопарк в Разград алармират от природозащитната организация \"Четири лапи\". След като от зоокъта, който от 2014 година насам продължава да действа без лиценз и без реакция от отговорното Министерство на околната среда и водите, преди година бяха изведени лъвчетата Терез и Масуд, а после и Асен, сега става ясно че има ново бедстващо животно от същия вид - голямата котка Любо. Любо е с наранен крак, но от управата на парка не виждат нужда от това да търсят помощ.  Масуд и Терез вече не са бебета. А лъвове (СНИМКИ) Според ветеринаря, прегледал Любо, раната не е тежка, \"но като става въпрос за диво животно, което трудно може да бъде прегледано и лекувано, оттам идва проблем\". Нито от Регионалната инспекция по околната среда и водите - Русе, нито от пресцентъра на ведомството, оглавявано от Нено Димов, отговарят на обажданията ни. Лъвът Асен последва Терез и Масуд в Холандия (СНИМКИ) Според главния експерт към община Разград, собственик на зоокъта - д-р Михаил Балтаджиев, лъвът просто е протрил крака си и от това последвал възпалителен процес. Но всичко било наред. Щели да си гледат това и още едно животно от същия вид  На въпрос относно лиценза на парка, Балтаджиев посочва, че след случая с Терез и Масуд оттам са подали документи към МОСВ и чакат решение за пререгистрация. Междувременно подобрявали условията за пребиваване на животните, строяли нови клетки и пр. Зоопаркове: хигиена нулева, ромски набези и един крокодил по-голям от басейна Ето и какви са изводите за зоокъта в Разград: Според  \"Четири лапи\" там добри практики просто липсват, но и до ден днешен МОСВ не го е затворило. В доклада на фондацията надълго се изброяват недъзите на парка по отношение на най-различни видове животни. Говори се дори за \"кал, изпражнения и мръсотия\" при кокошевите птици. Пак се говори за липса на адекватна ветеринарна дейност, за липсата на квалифициран персонал, за некачествено хранене на животните. , посочват още от ЧЛ. Но най-вече: Общинският зоокът обаче стана печално известен заради слчуая с новородените лъвчета Терез и Масуд от януари миналата година. Двете лъвчета са били стъпкани още при раждането си от останалите лъвове в клетката и в резултат на травмата бяха с нарушен гълтателен рефлекс. Те са и генетично обременени от кръвосмешения. От \"Четири лапи\" и Фондация \"Дивите животни\" започнаха битка с общината и с Нено Димов за извеждане на лъвчетата в спасителен център в Холандия. До това се стигна, след като местният парламент в Разград реши да ги изпрати в зоокъта в Пазарджик. За решението тогава явно е повлиял фактът, че депутатът от ДПС Делян Пеевски, многократно номиниран от Пазарджишкия избирателен район, поде кампания чрез медиите си за оставането на лъвчетата в България и по-точно - в зоопарка в Пазарджик, и даже дари 2000 лева за храната им.  Заминават ли Терез и Масуд? Премиерът дава, министърът не дава Това се случи, въпреки че от пазарджишкия парк дадоха да се разбере, че не могат да се погрижат добре за животни в такова състояние. Както много други неща в държавата, до развръзка се стигна след личната намеса на премиера Бойко Борисов - след поредица от протести под прозорците на Министерския съвет. Терез и Масуд заминаха за Холандия, а малко по-късно ги последва и друга \"жертва\" на условията в зоопарка в Разград - лъвът Асен. За природозащитните организации липсата на отношение от страна на отговорните институции е политика - никой кмет не давал да затворят зоопарка на територията на неговата община, особено преди избори. Официалното обяснение е, че няма къде да бъдат настанени изведените от \"концлагерите за животни\" видове.   Лъвът Асен последва Терез и Масуд в Холандия (СНИМКИ) Зоопаркове: хигиена нулева, ромски набези и един крокодил по-голям от басейна Заминават ли Терез и Масуд? Премиерът дава, министърът не дава", "date": "2019.10.07", "title": "Пореден лъв в беда в незаконния зоокът в Разград"}
{"url": "https://clubz.bg/88734-noviqt_direktor_na_hsbc_uvolnqva_10_000_slujiteli", "text": "Британската банка \"Ейч Ес Би Си\" (HSBC) планира да освободи до 10 000 служители като част от програма за съкращаване на разходите, с която новият временно изпълняващ длъжността главен изпълнителен директор Ноел Куин се опитва да спечели признание. Това съобщи в. \"Файненшъл таймс\", позовавайки се на двама информирани източници. Планът е един от най-амбициозните опити за намаляване на разходите от години, твърдят източниците, предава БТА. Имате добра кредитоспособност? Банки в Германия ви дават ипотечен кредит с 0,5 % лихва Според тях крайният резултат ще бъде значително орязване на персонала на \"Ейч Ес Би Си\", наброяващ в момента към 238 000 души. Източникът на \"Файненшъл таймс\" намеква, че съкращенията най-напред ще засегнат сътрудниците в Европа.  По-рано банката обяви планове да уволни 4700 души заради сложната ситуация, обусловена от ниските лихвени проценти, търговските конфликти и и несигурността около Брекзит. По информация на изданието тези съкращения са първата решителна крачка, предприета от Ноел Куин, който смени генералния изпълнителен директор Джон Флинт, подал оставка през август. Това е поредна вълна на огромни съкращения на служители в банковия сектор в Европа само за няколко месеца. В началото на юли най-голямата банкова институция в Германия - \"Дойче Банк\" обяви програма кампания за драстично намаляване на персонала, според която се очаква за 3 години служителите на банката да намалеят с 18 000 души. ", "date": "2019.10.07", "title": "Новият директор на HSBC уволнява 10 000 служители"}
{"url": "https://clubz.bg/88742-nobelyt_za_medicina_za_otkritiq_za_hipoksiqta", "text": "Американците Уилям Кейлин и Грег Семенза и британецът Питър Ратклиф спечелиха Нобеловата награда за физиология и медицина за открития как клетките усещат и се приспособяват към наличието на кислород, съобщиха световните информационни агенции. Тазгодишните Нобелови лауреати разкриха механизма за един от най-важните адаптативни процеси на живота. Те идентифицираха молекулярните механизми, които регулират активността на гените като реакция на променливи нива кислород. Трудовете им проправиха пътя за обещаващи нови стратегии в борбата с анемията, рака и много други болести, обясни в изявлението си присъждащият наградата Каролински институт. Дадоха Нобеловата награда за медицина за пробив в лечението на рака Проф. сър Питър Ратклиф е роден през 1954 г. в Ланкашир. Той завършва медицина в Кембридж и след като работи в няколко лондонски болници специализира нефрология в Оксфорд. През 1990 г. започва да работи върху клетъчната реакция към хипоксията, специализира молекулярна биология и основава лаборатория, изследваща хипоксията при рака и болестите на съдовата система. Сега работи в Оксфордския университет и института \"Франсис Крик\" в Лондон. През 2014 г. получава рицарско звание за принос към клиничната медицина. Почетен член е на Американската академия на науките. Сред многото му спечелени награди са \"Уайли\", \"Ласкер\" и \"Масри\". Проф. Уилям Кейлин младши е роден през 1957 г. в Ню Йорк. Завършва медицина в университета \"Дюк\", след това работи в университета \"Джонс Хопкинс\", специализира онкология в раковия институт \"Дейна-Фарбър\". През 1992 г. създава собствена лаборатория в \"Дейна-Фарбър\", в която изследва наследствени форми на рака. През 2002 г. става професор в Харвардското медицинско училище. \n\tЛауреат е на наградите \"Уайли\", \"Ласкер\" и \"Масри\", както и на много други отличия. Проф. Грег Л. Семенза е роден през 1956 г. в Ню Йорк. Завършва Харвардския университет, а докторска степен защитава в университета на Пенсилвания. Работи в университета \"Джонс Хопкинс\" като професор по педиатрия, радиационна онкология, биохимия, медицина и онкология. Директор е на съдовата програма в Института по клетъчно инженерство. Лауреат е на наградите \"Уайли\", \"Ласкер\" и др. Нобеловите награди ще бъдат връчени на церемония в Стокхолмската концертна зала на 10 декември - в деня на кончината на \n\tоснователя на Нобеловата награда Алфред Нобел. Тази година паричната равностойност на наградата е 9 милиона крони (832 459 евро). Тя се разделя по равно между тримата лауреати. Първата Нобелова награда за физиология и медицина е връчена през 1901 г. на Елим Адолф фон Беринг /Германия/ \"за работата му върху серумната терапия, специално за прилагането й при дифтерия, с което отваря нов път за медицинската наука и дава на лекарите победоносно средство против болестта и смъртта\". Миналата година Нобеловата награда за физиология и медицина спечелиха Джеймс П. Алисън и Тасуку Хонджо за открития, довели до пробив в лечението на рак, съобщава БТА. Сред по-известните учени, получили Нобеловата награда за физиология и медицина, са: Иван П. Павлов /Русия/ /1904/, Роберт Кох /Германия/ /1905/, Александър Флеминг /Великобритания/ /1945/, Джордж Бидъл /САЩ/, Едуард Тейтъм /САЩ/, Джошуа Ледърбърг /САЩ/ /1958/ и други.  ", "date": "2019.10.07", "title": "Нобелът за медицина за открития за хипоксията"}
{"url": "https://clubz.bg/88743-plamen_georgiev_sybarq_navesite_ot_terasata_s_barbekyuto", "text": "Бившият председател на антикорупционната комисия Пламен Георгиев е оттеглил жалбата си срещу събарянето на незаконните постройки на терасата на жилището му в София, която тераса пък доведе до \"незавидното\" му сега състояние - на бъдещ консул на България във Валенсия.  За отказа съобщава в. \" \", който преди време единствен публикува и сертификата на Георгиев за завършено по-високо ниво на владеене на испански - след като стана ясно, че той е декларирал само основно.  Молбата е заведена днес в административния съд. С нея се оттегля жалбата на Георгиев срещу заповедта на кмета на столичния район \"Слатина\" за събарянето на въпросните постройки, които бившият председател на КПКОНПИ е заварил там със закупуването на жилището. Проблемът с терасата, станала известна като \"терасата с барбекюто\", възникна обаче най-вече поради факта, че Георгиев не я бе декларирал в имуществнеата си декларация с обяснението, че тя се води обща част. Но се оказа, че нито един от съседите му в кооперацията няма право до \"собствеността си\". В същото време при ипотеката пред банката Георгиев е декларирал тази част от имота. Единодушно: ВСС пусна Пламен Георгиев във Валенсия. Той не се яви Георгиев бе принуден да излезе в отпуск докато траят проверките и на неговия имот - покрай всички останали от т.нар. Апартаментгейт. А след като те приключиха, набързо подаде оставка, а парламентът още по-бързо му я гласува. Малко по-късно правителството взе решение да го изпрати на мандат в Испания, което предизвика вълна от обществено недоволство, но без резултат. Според \"24 часа\" сега той се отказва от жаленето под личния натиск на премиера Бойко Борисов, който бил възмутен от поведението му и заплашил, че ще оттегли кандидатурата му за Валенсия. Миналата седмица той бе освободен като прокурор, на каквато длъжност се върна след напускането си от КПКОНПИ, именно за да оглави дипломатическата мисия. Междувременно испанското издание  съобщи днес, че Георгиев ще получава заплата от 3 300 евро на месец като консул, Според източници на изданието предишни консули са получавали и 500 евро на месец за съпругите си, 200 за всяко дете и платен наем на апартамент в една от най-хубавите зони на града. Българското правителство поема разходите за жилището и за частните училища на децата. Освен това покрива разходите за път до България на консула и семейството му. Как Пламен Георгиев е пропуснал да се похвали, че владее отличен испански Генералното консулство на България във Валенсия обслужва автономните области Валенсия, Мурсия, Кастия Ла Манча и Балеарски острови. Дипломатичският клон основно работи за улесняването на всякакъв вид бюрократични процедури за български граждани в Испания - например да не ходят до посолството в Мадрид, за да подновяват документите си за идентичност или паспортите си. Изданието описва подробно скандала с терасата на Георгиев, който стана част от \"Апартаментгейт\", протестите на българите в Испания срещу неговото назначение, както и за съмненията, че той не владее достатъчно добре испански език. Как Пламен Георгиев е пропуснал да се похвали, че владее отличен испански", "date": "2019.10.07", "title": "Пламен Георгиев събаря навесите от \"терасата с барбекюто\""}
{"url": "https://clubz.bg/88663-iztochna_evropa_laboratoriq_na_istoriqta", "text": "  През 90-те години държавите в Източна и Централна Европа станаха в истинския смисъл на думата лаборатория на глобалния капитализъм. Западните неокласически икономисти получиха пълна свобода да налагат своите капиталистически модели и не загубиха нито минутка при прилагането им. Но резултатът далеч не беше единен и хомогенен – напротив, лабораторията роди капиталистически системи с огромни различия помежду им. Например бившите социалистически общества в Източна и Централна Европа се различават по степента, в която получават чужди инвестиции и разгръщат външната си търговия, поради което се разграничават и по точната степен, до която може да бъдат смятани за „глобални“. Следователно вместо хомогенизация и конвергенция, в бившия социалистически свят наблюдаваме преход към капитализъм, белязан с дивергенция.  В книгата си се опитваме да обясним това многообразие с довода, че главният механизъм, по който се отличава преходът в различните държави, са вътрекласовите конфликти в самата бивша управляваща комунистическа класа. Резултатите от тези вътрекласови конфликти са решаващи за поетия курс на преход и за капиталистическото развитие в различните източно- и централноевропейски държави, тъй като те обясняват кои в отделните държави са играчите, ръководещи прехода и какъв тип капитализъм се опитват да създадат. В Русия, а до голяма степен и в Румъния, България, Сърбия, Украйна и Беларус, победилата фракция от бившата комунистическа управляваща класа е фракцията на партийните бюрократи. По време на прехода към капитализъм тези играчи трансформираха политическите си постове в частна собственост. Те бяха по-малко заинтересовани и вероятно дори по-неспособни да изградят капиталистически институции, напр. свободни трудови и капиталови пазари. Като последица във въпросните държави откриваме капиталисти без капитализъм: бивши комунистически функционери, натрупали частни богатства в процеса на прехода и в момента – опериращи в контекста на слаби и нефункциониращи пазарни институции. Най-зрелищният случай е Русия, в която откриваме силна имотна буржоазия, оперираща в пазарен контекст, белязан от провал на валутната консолидация, подмяна на пазара с бартер и закрепостяване на работниците (Bonnell, 1999; Burawoy и Krotov, 1992; Woodruff, 1999). Бърауой (1996) нарича последвалата ситуация „инволюция“, т.е. форма на нагаждане към натрапвания „отгоре“ капитализъм, при който предкапиталистически играчи и институции използват бартер, домашно производство и отношения клиент-патрон, или за да избягат от логиката на пазара, или за да се нагодят към натиска на тази логика и по този начин да се защитят от нея. По терминологията на Полани ([1944] 1957) неспособността или слабостта на пазарните институции се компенсира с институции за реципрочност, които вграждат икономически отношения в тенденция, противоположна на разграждащата логика на пазарите и парите. Обратно на тази ситуация, държавите от Централна Европа преминаха през различен преходен период и по всичко личи, че са поели в посока, различна от тази на инволюцията в Източна Европа. В Унгария, Полша и Чехия, а в по-малка степен – в Словакия и в прибалтийските държави, бюрократичната фракция на управляващата класа не успя да победи във вътрекласовите борби на късния комунизъм. Вместо това бюрократите бяха победени от коалиция от технократи, бивши интелектуалци дисиденти и членове на средния мениджърски ешелон на социалистическите предприятия. По самото си естество тази коалиция беше неспособна да извършва масови превръщания на политически постове в частна собственост. С други думи, при комунизма много от представителите ѝ никога не бяха заемали официални постове, а изключенията бяха ограничени от факта на съществуване на тази коалиция и по-специално от контрола на свободния печат и демократично избраните парламенти. Същевременно идеологическите връзки, обединяващи тази интелектуална коалиция, се кореняха в идеята за изграждане на пазарни институции като етична мисия, като средство да се пречисти обществото от злините на комунизма. Тъй че преходните общества в Централна Европа станаха свидетели на бързото развитие на трудовите и на капиталовите пазари, на значението, което се придаваше на валутната консолидация и ценовата либерализация. С това контрастираше сравнително бавната трансформация на правата върху собствеността. В началото на прехода това създаваше разнобой в правата върху собствеността и даваше на мениджърите широки възможности за контрол над фирмите, тъй като държавата продължаваше да функционира като крайна инстанция, особено при осигуряване на спасителни пакети за „приватизирани“ фирми.   По-късно същите тези държави станаха свидетели как коалиции между мениджъри и технократи сключват доходни сделки с чуждестранни бизнес партньори, които поемат новоприватизираните фирми и дават на мениджърите и технократите добре заплатени ръководни постове в същите фирми – вече чужда собственост. Ние обаче подчертаваме, че и при двата типа промени на собствеността отсъстваше национална буржоазия. Това е очебийна характеристика на централноевропейския преход особено когато го сравняваме с развитието на хищна капиталистическа класа в държави като Русия. В Централна Европа наистина съществува капиталистическа класа, която не участва пряко, а под формата на чуждестранна собственост на мултинационални корпорации, но тя се съюзява с националните технократи и мениджъри, които също контролират държавата. Това ни дава право да твърдим, че централноевропейският преход е създал капитализъм без капиталисти – централноевропейските държави разработиха пазарните институции бързо, но без национална собственическа буржоазия. Получилата се траектория на развитието не е „инволюционна“, а на „зависимо развитие“ (Evans, 1979); по-големият дял от икономическия растеж се осъществява със сътрудничеството на държавните структури, но от фирми, които са ориентирани към износ и са притежание на чужденци. И макар че на домашните пазари резултатите си остават скромни, въпросните държави провеждат експортно-ориентирана индустриализация, особено в областта на високите технологии.  Заключението, което правим чрез примера на тази най-привилегирована лаборатория на историята в Централна и Източна Европа, е, че произходът, траекториите и преди всичко класовите актьори играят извънредно важна роля в оформянето на капитализма, роден от прехода от социализъм. Заключаваме още, че това подхвърля на съмнение довода за единен, хомогенен, глобален капитализъм. Пояснявам: не отричаме възможността в определен момент в бъдещето тези общества да успеят да се конвергират на основата на неолибералната визия за капитализма, но да продължаваме да разискваме тази възможност би било футурология, не социология. Епистемологичният статут на довода за глобализацията като конвергенция е според нас тъждествен на марксистката теза за съществуването на социалистическа алтернатива: в момента за това не съществува емпирично доказателство. Всички емпирични доказателства сочат точно обратното, като Централна Европа, Източна Европа и дори Китай днес са по-различни, отколкото преди 20 или 50 години.  \n\t ", "date": "2019.10.07", "title": "Източна Европа - лаборатория на историята"}
{"url": "https://clubz.bg/88728-vks_razgleda_sluchaq_polfrijman_bez_polfrijman_proiznasq_se_do_2_meseca", "text": "Върховният касационен съд разгледа тази сутрин искането на главния прокурор Сотир Цацаров за преразглеждане на решението на Софийския апелативен съд за предсрочно освобождаване на австралиеца Джок Полфрийман, осъден на 20 години затвор за убийство на студента Андрей Монов през 2007 г. Магистратите ще се произнесат в срок до два месеца - първо по въпроса дали искането на Цацаров въобще е допустимо, а ако е, дали ще се преразглежда решението на САС. На заседанието не присъства самият Полфрийман, който е подал молба, че не желае да е в залата. Налице обаче австралийският посланик. В съдебната зала изказвания имаха единствено обвинението и защитата. Прокурорът повтори тезата си, че \"личната зависимост на съда компрометира съдебния акт\", и отбеляза, че Полфрийман \"се е сетил да признае вината си\" едва тази година. Ангелов отбеляза, че това е \"лъжа\" и че Полфрийман е признал вината си още през 2015 г. Адвокатът отбеляза, че се е надявал днес да види в залата и главния прокурор. Подчерта и че той е защитникът на австралиеца, а не Българския Хелзинкски комитет, както се опитва да внуш прокуратурата. Ангелов изтъкна и че аргументите на прокуратурата не почиват нито на закона, нито на съдебната практика, и даде примери как ВКС е давало \"определение\", което според Цацаров обезсилва акта на САС. В крайна сметка съдиите заявиха, че ще има решение, и напуснаха залата. Въпросното решение може да бъде обявено днес, до два месеца, или дори повече - срокът за ВКС е препоръчителен.  По същото време се провеждаше протест пред Съдебната палата, организиран от ВМРО срещу решението на съда Полфрийман да не лежи в затвора по време на оставащите 6 години от наложеното му наказание.  Цацаров поиска ВКС да спре предсрочното освобождаване на Полфрийман Казусът предизвика безпрецедентно напрежение и нападки срещу решението на съдиите Калин Калпакчиев, Весислава Иванова и Виолета Магдалинчева, които постановиха условното предсрочното освобождаване на австралиеца. Съдийската колегия на ВСС: Независимостта на съдиите не е безусловна Съдийската колегия на ВСС - по искане отново на ВМРО, сезира Етичната комисия по отношение безпристрастността и мотивите на съдебния състав, довели до определението за освобождаване на Полфрийман.  300 съдии пък написаха писмо в защита на колегите си и независимостта им.  Съдии към гражданите: Политиците превръщат съда в декоративна фасада И днес от прокуратурата повториха тезата си, че председателят на състава на САС, постановил пускането на австралиеца, е в конфликт на интереси по отношение на Българския хелзински комитет, тъй като БХК е давала положителни становища за Полфрийман, а Калпакчиев е получавал отличия от организацията.  Според държавното обвинение \"определението\" на САС е незаконосъобразно, тъй като съдиите е трябвало да си направят отвод. Обвинението поддържа тезата и че САС е трябвало да излезе с \"решение\", а не с \"определение\", което би позволило исканото възобновяване на делото. Джок Полфрийман излезе от затвора... И го заключиха в център за мигранти   ВКС експресно изтегли делото \"Полфрийман\" за 7 октомври Миналата седмица се появи и казус, че австралиецът имал забрана да напуска страната.  Съдийската колегия на ВСС: Независимостта на съдиите не е безусловна Съдии към гражданите: Политиците превръщат съда в декоративна фасада Джок Полфрийман излезе от затвора... И го заключиха в център за мигранти ВКС експресно изтегли делото \"Полфрийман\" за 7 октомври", "date": "2019.10.07", "title": "ВКС разгледа случая \"Полфрийман\" без Полфрийман, произнася се до 2 месеца"}
{"url": "https://clubz.bg/88733-niderlandiq_se_rebrandira_premahva_imeto_holandiq", "text": "Нидерландското правителство заяви, че вече няма да използва името \"Холандия\" в свои официални документи. От днес името на страната ще бъде само \"Нидерландия\", съобщава британското издание \"Гардиан\". В момента двете имена се използват като синоними от хора по целия свят, както и от жителите на самата страна.  Въпреки широкоизвестното \"Холандия\", названието всъщност обозначава само две провинции - Северна, където се намира столицата Амстердам и Южна Холандия. Подобен е примерът с Великобритания и Англия - синекдоха между истинското име и най-важния и известен регион на страната.  Първата жена кмет на Амстердам ще променя Квартала на червените фенери Така след години на объркване как точно е истинското име на Нидерландия, правителството е решено да изгради нов имидж на страната - насочен към всички региони и по-малко центриран около Амстердам. Освен това, властите се надяват да отклонят вниманието от стериотипното разбиране за държавата, свързано основно с улицата на червените фенери и кафенетата, където може да се пуши амстердамска марихуана.  Името \"Нидерландия\" ще бъде използвано във всичките официални документи на страната, съгласно постигнато споразумение между Комитета по туризъм, правителството и най-големите предприемачи. Решението ще бъде промотирано по време на годишния песенен конкурс \"Евровизия\", който ще се проведе в Ротердам през май 2020 година. Националният отбор по футбол - една от емблемите на държавата, също ще промени името си. Проститутките в Амстердам излизат извън \"червените фенери\" Северна и Южна Холандия са част от древен и проспериращ окръг, наречен \"Холандия\". През 1581 г. той спира да съществува самостоятелно и става част от Република на седемте обединени провинции, създадена след получената в битките срещу испанското правителство независимост. Окръг \"Холанд\" обаче остава административно подразделение и при управлението на френския завоевател Наполеон, а след неговото поражение и повторно извоювана независимост, страната започва да се нарича Обединено кралство на Нидерланд - дума, която означава \"ниска земя\". Половината от територията на страната е на по-малко от метър надморска височина.  Проститутките в Амстердам излизат извън \"червените фенери\"", "date": "2019.10.07", "title": "Нидерландия се ребрандира. Премахва името Холандия"}
{"url": "https://clubz.bg/88486-vse_v_neshto_trqbva_da_otstypim", "text": "Ако през 1913 г. не бяхме толкова крайни и бяхме направили някои отстъпки, днес България щеше да е от Дунав до Бяло море, а границата с Турция щеше да  минава на 40 км от Цариград. Вероятно нямаше да има национални катастрофи, вероятно щяхме да сме в лагера на победителите и в двете световни войни, вероятно Чърчил нямаше толкова лесно да ни даде на Сталин. Бяло море е твърде близо до Суецкия канал, главния път към колониите, за да се позволи на Москва достъп до него. Именно затова Великобритания предпочете Гърция дори пред Полша, заради която всъщност започна войната. Ако през 2019 г. не сме толкова крайни по отношение на Македония, това най-вероятно също би било печеливша политика. Крайностите винаги са били лоша дипломация. През 1913 г. историческата истина е била на наша страна. От Ниш и Охрид до Черно море, както и от Дунав до Бяло море живеят предимно българи. Създаването на толкова голяма държава обаче е било невъзможно, защото всичките ни съседи и всичките велики сили, без изключение, са били против. През 2019 г. историческата истина също е на наша страна. Гоце Делчев е българин. ВМРО е продължение на организацията, създадена от Васил Левски.  Въстанието не е просто Илинденско, с участието на македонци, а Илинденско-Преображенско, с участието на българите от Македония и Тракия. Твърдото отстояване на историческата истина през 1913 г. ни доведе до там, че загубихме и Македония, и Тракия, че даже и Добруджа, която все пак през 1940 г. успяхме да си върнем. Твърдото отстояване на историческата истина през 2019 г. ще ни доведе дотам да станем единствената държава от всички в ЕС, която не подкрепя Македония за еврочленство. Това ще бъде не само исторически срам, но и точно обратното на това, което изисква нашият собствен интерес. Както е известно, основната цел на ЕС е да решава национални въпроси като премахва граници, за които са се водили кървави войни. Заради ЕС граница между Дунав и Бяло море отново няма. А в северна Гърция, където доскоро беше престъпление да се говори български, вече дори менютата в кръчмите са на родния ни език. Няма никаква логика да предпочетем твърдото отстояване на историческата истина, вместо да се възползваме от момента и да изпълним един друг наш исторически блян - да няма границата между Черно море и Охрид. Историческата истина има едно особено качество - рано или късно тя задължително става всеобща истина. Докато с реализацията на историческите блянове е по-различно, с тях просто трябва да се улучи момента. През 1913 г. не проявихме разум и се придържахме твърдо към Санстефанския идеал, създаден от Русия, която е била наясно, че това е само временно решение, но много удобно за нея от гледна точка на собствения й пи ар за пред българите. През 2019 г. би трябвало да проявим разум и да не се подвеждаме по руските мекерета в България, които изведнъж се активизираха много на тема Македония и станаха най-големите патриоти. Трябва да се намери приемлив вариант за почитане на Гоце Делчев и в София, и в Скопие, без това да води до напрежение и разделение. Компромисът със сигурност е труден, но той трябва да бъде намерен. \"Отцепленията и разцепленията никак да не ни плашат. Действително жалко е, но що можем да прави, когато си сме българи...\", както казва самият Делчев. Едно е сигурно - ако настояваме, че Гоце Делчев е само и единствено българин за Скопие той ще си остане само и единствено македонец. През 1913 г. действахме на принципа \"всичко или нищо\". И получихме нищо-то. През 2019 г. ако действаме на същия принцип ще получим същото. Все в нещо трябва да отстъпим.", "date": "2019.10.07", "title": "Все в нещо трябва да отстъпим"}
{"url": "https://clubz.bg/88735-pochina_djindjyr_bejkyr_legendarniqt_barabanist_na_%E2%80%9Ekrijm%E2%80%9C", "text": "Джинджър Бейкър, един от най-иновативните и влиятелни барабанисти в рока, е починал в Лондон на 81-годишна възраст, съобщава Би Би Си, позовавайки се на семейството на музиканта. Роднините не са посочили причината за смъртта. Бейкър стана известен по целия свят с участието си в първата супергрупа в историята на рокмузиката – „Крийм”, създадена през 1966 г. заедно с Ерик Клептън и Джак Брус. След разпадането им, Бейкър свири със състави като „Блайнд Фейт”, „Джинджър Бейкър Еър Форс”, „Бейкър Гървиц Арми”, а също така е издал и 15 самостоятелни албума. Неговият стил съчетаваше лиризма на джаза със суровата мощ на рока. Но той бе също темпераментен и свадлив човек, чието поведение често водеше до сбивания на сцената. През 2016 г. списание „Ролинг Стоун“ го класира на трето място в списъка със 100-те най-велики барабанисти на всички времена. Започва да свири с джаз музиканти като Тери Лайтфут и Акер Билк, а стилът му – фрагментиран и агресивен, но артикулиран и настоятелен – често се оказва странно допълнение. Бейкър скоро се ориентира към разрастващата се блус сцена в Лондон и през 1962 г. се присъединява към „Блус Инкорпорейтед” на Алексис Корнер по препоръка на Чарли Уотс – който напуска, за да се присъедини към „Ролинг Стоунс“. Печели ранна слава като част от „Греъм Бонд Организейшън“ заедно с басиста Джак Брус. И когато двамата се събират с Ерик Клептън в „Крийм“ – тримата вече са суперзвезди. Като първата „супергрупа” на рока, те сливат блус и психеделия в изключителна въздействащи върху публиката песни като „Strange Brew“, „Sunshine of Your Love“, „Badge“ и „I Feel Free“. Продават над 35 милиона албума, а за „Wheels of Fire“ са наградени с първия в света платинен диск. Но избухливостта, която подхранва музикалните им изпълнения, се отразява и на личните им отношения. Скандалите между Бейкър и Брус са чести и стигат до насилие, което в един случай докарва до сълзи по-миролюбивия Клептън. Веднъж Бейкър се опитва да сложи край на едно от солата на Брус, като хвърля палките си по главата на Брус. В крайна сметка групата се разделя след две години и четири албума, с прощален концерт в лондонската „Ройъл Албърт Хол” през 1968 година. Сред групите, изградили музиката си по техен модел, бяха „Дийп Пърпъл”, „Блек Сабат” и „Лед Цепелин” – но те не впечатляват особено Бейкър. През 70-те Бейкър създава студио в Лагос, Нигерия, участва в рали състезания, развива любов към конете и спорта поло и получава много контузии. През 80-те свири с „Public Image Ltd“ на Джон Лидън, като същевременно продължава да създава и нови групи, които съчетават неговите африкански и западни музикални влияния, като „African Force“ и „Middle Passage“. Търговският успех му се изплъзва, но репутацията му, особено при новите поколение барабанисти, остава неизменно висока.", "date": "2019.10.07", "title": "Почина Джинджър Бейкър, легендарният барабанист на „Крийм“"}
{"url": "https://clubz.bg/88730-v_novite_strani_v_es_se_raboti_poveche_otkolkoto_v_starite", "text": "В държавите, които се присъединиха към ЕС след 2004 г., се работи повече, отколкото в старите. Това показва новият преглед на работното време, изготвен от Европейската фондация за подобряване на условията на живот и труд. Разликата е близо три пълни работни седмици на година. През 2018 г. в ЕС средното колективно договорено годишно работно време е било приблизително 1714 часа. В старите страни членки то е било 1687 часа, а в новите - 1803. Това е разлика от 116 часа или три работни седмици. Най-много колективно договорени работни часове има в Естония (1848 часа). Най-малко годишни работни часове са отчетени във Франция (1602 часа), следвана от Дания, Швеция и Германия. Банковият сектор продължава да има най-късата средна договорена работна седмица (37.5 часа), а най-дългата е в търговията на дребно - 38.3 часа. По отношение на максималните работни часове повечето страни попадат в две групи – 48 часа и 40 часа. България е във втората категория. Белгия и Франция продължават да са най-големите изключения с максимални работни часове на седмица съответно 38 и 35. Много държави членки имат ограничения за максималното работно време на ден. За повечето това са осем часа (в тази група е и България). Има обаче вариации – от 7 във Франция до 12 в Чехия. С включване на извънредното работно време дневният максимум може да се увеличи от 9 до 12 или дори 13 часа, в България – до 10 часа.", "date": "2019.10.07", "title": "В новите страни в ЕС се работи повече, отколкото в старите"}
{"url": "https://clubz.bg/88741-paypal_se_otkaza_ot_valutata_na_facebook", "text": "Проектът за глобална виртуална валута Libra загуби един от ключовите си поддръжници - компанията за онлайн разплащания PayPal, съобщи Ройтерс. Общо 29 компании, организации и институции се включиха в проекта на социалната мрежа Facebook, обявен това лято и планиран да стартира през 2020 г. Сред тях са Mastercard, Visa, eBay, Lyft, Spotify, Uber, венчър-капиталисти, академични институции и др. Тръмп: Libra на Facebook не е надеждна валута Проектът обаче се сблъска със скептицизъм и критики от американските институции. Редица от тях призоваха Марк Зукърбърг да прекрати проекта. Според \"Уолстрийт Джърнъл\" PayPal са първите, напуснали Libra Association, но няма да са последните - по всяка вероятност ще ги последват и Visa, и Mastercard. Причината - не искат да дразнят регулаторите, множество от които считат криптовалутите за незаконни. И шефът на Федералния резерв призова Facebook да спре Libra Освен САЩ, Германия и Франция също обявиха, че ще блокират Libra. Засега няма официален коментар за напускането на PayPal от Facebook. И шефът на Федералния резерв призова Facebook да спре Libra", "date": "2019.10.07", "title": "PayPal се отказа от валутата на Facebook"}
