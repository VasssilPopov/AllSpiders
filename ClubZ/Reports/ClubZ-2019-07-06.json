{"url": "https://clubz.bg/85093-hari_i_megan_krystiha_sina_si_archi%C2%A0v_tesen_semeen_kryg", "text": "Британският принц Хари и съпругата му Меган, херцог и херцогиня на Съсекс, кръстиха днес малкия си син Арчи в тесен семеен кръг. Те публикуваха изявление и две снимки след събитието, предаде ДПА, цитирана от БТА. Двойката публикува групова снимка с гости, включително по-големия брат на Хари, принц Уилям, и съпругата му Кейт, херцогинята на Кеймбридж, в гостна на замъка, която е една от официалните резиденции на кралица Елизабет Втора близо до Лондон. Майката на Меган, Дория Рагланд, и бащата на Уилям принц Чарлз и съпругата му Камила, херцогинята на Корнуол, може да се видят на цветната снимка. Лейди Сара Маккоркодейл и лейди Джейн Фелоуес, двете по-големи сестри на майката на Хари, покойната принцеса Даяна, също присъстват на семейната снимка. 93-годишната кралица отсъстваше, както се очакваше, след съобщения, че е имала друг ангажимент. Кралското семейство публикува втора, черно-бяла снимка на Хари, на 34 години, и на 37-годишната Меган, която държи Арчи, роден на 6 май, на открито в Розовата градина в замъка Уиндзор. ", "date": "2019.07.06", "title": "Хари и Меган кръстиха сина си Арчи в тесен семеен кръг"}
{"url": "https://clubz.bg/85066-konservatorite_se_vryshtat_na_vlast_v_gyrciq", "text": "Предсрочни парламентарни избори в неделя обещават да сменят политическия курс на Гърция и да върнат дясноцентристката партия Нова демокрация на власт. Нейният лидер Кириакос Мицотакис (51 г.), син на някогашния министър-председател Константинос Мицотакис връща компрометираната си във финансовата криза партия в играта благодарение на смесица от икономически либерализъм, лична харизма и национализъм. Социологическите прогнози дават на партията му преднина между 8 и 10 на сто спрямо управляващата сега Коалиция на радикалната левица (СИРИЗА) на министър-председателя Алексис Ципрас. Това означава, че партията на Мицотакис би имала между 155 и 159 места в 300-членния парламент. Редовните парламентарни избори трябваше да бъдат през октомври, но Ципрас (45 г.) поиска предсрочни, след като партията му загуби болезнено от Нова демокрация на европейските избори на 26 май. Дясноцентристите спечелиха и местните избори, които се проведоха заедно с европейските. Ципрас поиска предсрочни парламентарни избори Какво им каза мама Жертвите на пожарите в Гърция стигнаха 80, арестувани са четирима заподозрени Какво им каза мама Жертвите на пожарите в Гърция стигнаха 80, арестувани са четирима заподозрени", "date": "2019.07.06", "title": "Консерваторите се връщат на власт в Гърция"}
{"url": "https://clubz.bg/85088-bylgari_zapodozreni_za_seksualno%C2%A0posegatelstvo_v_germaniq", "text": "Германската полиция разследва група тийнейджъри и две деца с българско гражданство за предполагаемо участие в сексуално посегателство срещу млада жена в Германия, предаде ДПА, цитирана от БТА. Жената е откарана в болница, оказва й се лечение заради получените наранявания, съобщи днес полицията в германския град Мюлхайм. Снощи жители на стария град на Мюлхайм чули нападението, защото кучето на жената лаело. Жертвата била открита в зелено пространство зад градината си с две лица от мъжки пол, които избягали от мястото. Полицията заяви, че разследва група от три 14-годишни и две 12-годишни деца с българско гражданство. Те са смятани за основните заподозрени. Полицията не даде повече подробности за обстоятелствата около престъплението.", "date": "2019.07.06", "title": "Българи заподозрени за сексуално посегателство в Германия"}
{"url": "https://clubz.bg/85089-sasht_zapochvat_programa_sreshtu_pagubnoto_vliqnie_na_kremyl_v_iztochna_evropa", "text": "Американската Агенция за международно развитие (USAID) обяви започването на специална програма \"Противодействие на пагубното влияние на Кремъл\" в помощ на вярващите в демокрацията руснаци и подкрепа на борещите се срещу корупцията, за свободни медии, стабилност на икономиката и демокрацията и за върховенство на закона в бивши съветски републики и държави от бившия Варшавски договор, пише  Документът Countering Malign Kremlin Influence (CMKI), публикуван на сайта на агенцията, споменава Русия, Украйна, Молдова и страните от Западните Балкани. Програмата е \"в съответствие със стратегията за национална сигурност\" и мисията на USAID \"да помага на правителства, гражданското общество и частни лица\". В съобщението за програмата не се посочват конкретни проекти или суми. Но се изреждат секторите, в които тя ще работи: Рамката за развитие на CMKI е изградена около идеята да се помогне за засилване на организациите от гражданското общество, провеждане на избори, в които гражданите имат доверие, инстиуционализиране на прозрачността и отговорността на правителствените институции и подкрепа за върховенството на закона. Това ще включва създаване на инструменти в помощ на реформаторски настроени лидери и активни представители на гражданското общество за борба с корупцията, която агенти на Кремъл често използват в полза на стратегическите интереси на Москва. Сред изброените мерки са засилване на контрола върху разделението на властите и съпротивата на гражданското общество срещу опитите на властта да ограничава, затормозява и опетнява независимите неправителствени институции. Ще се работи за намаляване податливостта на политическия и изборния процес към въшна намеса и поляризиране. Свободни и независими от властта медии, както и възможността за репортажи, основани на факти, са ключови за защита на гражданите от руските усилия да се манипулира информацията. Финансирането от USAID ще подпомага програми за медийна грамотност, за да могат гражданите да разпознават движени от Кремъл опити за дезинформация. Мерките тук са засилване капацитета на местни медии да предоставят професионално подкотвени новини и информация, на която може да се има доверие. Увеличаването на медийната грамотност трябва да засили и изискванията на обществото за високо качество и независими репортажи. Ще бъде подобрена и регулаторната и правна среда в полза на свободата на медиите. За намаляване зависимостта на Европа и Евразия от Русия помощта на USAID ще включва работа с конкретни държави за създаване на ефективни и стимулиращи растежа правни и регулаторни рамки и ще им помага да се включат в добре функциониращи местни и регионални енергийни пазари. USAID ще подкрепя ефективни и независими регулаторни власти и ще подсили кибер сигурността на регионалните енергийни обекти. Освен намаляване на зависимостта от руски енергоизточници порграмата предвижда подобряване на вътрешния и външния надзор и управление на енергийния сектор на страните. USAID е готова да помогне на партньорите в Европа и Евразия да премахнат непродуктивните ограничения върху частния сектор и действията на свободния пазар, да се борят с корупцията, да увеличат интегрирането си със западни икономики и да отворят нови пазари за американския бизнес. Ще подпомагаме частния сектор да разнообрази страните, в които изнася, да се конкурира по-успешно на западните пазари и да отговаря на високите стандарти на международните пазари. Една от мерките е засилване способността на финансовите пазари в тези страни да съответстват на международните стандарти и практики.", "date": "2019.07.06", "title": "САЩ започват програма \"срещу пагубното влияние на Кремъл\" в Източна Европа"}
{"url": "https://clubz.bg/85090-idva_li_kraqt_na_revolyuciqta_v_sudan", "text": "Демократическото движение в Судан се отказа от плановете си да организира протестни маршове през следващата седмица, след като постигна споразумение с управляващия Военен съвет, съобщи Асошиейтед прес. И двете страни се съгласиха в петък да формират съвместен военен и цивилен суверенен съвет, който ще управлява временно - за три години и три месеца. Новината доведе до масови празненства по улиците на столицата Хартум и други градове в Судан. Суданският президент подаде оставка под натиска на военни и протести (ВИДЕО) \"Силите за обявяване на свободата и промяната\" (FDFC), които представляха протестиращите по време на преговорите с Военния съвет, се отказаха да протестират на 13 юли - 40 дни след кървавата саморазправа с демонстранти пред седалището на военните (на 3 юни). В новата програма ще бъдат включени срещи, \"уъркшопове\" и кампании навред из страната. FDFC обяви, че това е  , който цели да бъдат отстранени представители на режима на Омар ал Башир (след като президентът бе свален през април).  Опит за контрапреврат в Судан Судански бутновнически групи критикуваха сделката, която бе постигната с помощта на Африканския съюз и Етиопия. Известна част от Суданското освободително движение (SLM), водена от Мини Минауи, обяви в петък, че мирната сделка трябва да бъде одобрена и от бунтовническите групи, преди да стартира планираният преходен период. Друга фракция от SLM, начело на която стои Абдел Уахид ал Нур, определи споразумението за  . SLM се раздели на враждуващи групи през 2004 г. Минауи се присъедини към политическата коалиция с протестиращите, докато ал Нур отказа да участва в демонстрациите. FDFC обявиха в петък, че имат готовност да работят заедно с бунтовническите групи през първите шест месеца от преходния период. По-рано през тази седмица Военният съвет се споразумя с Минауи да се започнат мирни преговори. Сделката за подялба на властта прекрати сблъсъците между представители на военните и протестното движение, в което са загинали повече от 100 цивилни, по данни на организаторите на демонстрациите. Повече от 100 убийства и 70 изнасилвания на протестиращи в Судан През следващите седмици хиляди протестиращи излязоха на улиците като поне 11 души загинаха миналия уикенд. Преговорите бяха подновени в сряда и след два дни бе постигнато споразумението за създаването на съвместния съвет.  В него ще участват по петима представители на протестното движение и на военните. Единайстата позиция ще бъде заета от цивилен, посочен от двете страни. Военен ще председателства съвета през първите 21 месеца, след което ще бъде заменен от цивилен. Това е сериозна отстъпка от протестиращите, които бяха твърдо против военен да стои начело на органа. Същевременно чрез сделката бе постигнат ключов успех за лидерите на демонстрациите - те ще избират членовете на технократски Кабинет, който ще бъде сфориран независимо от генералите. Учредяването на Закондателен съвет ще бъде отложено за три месеца, през които суверенният съвет ще създава законите. САЩ обявиха в събота, че приветстват прогреса на преговорите,  .  Опит за контрапреврат в Судан Повече от 100 убийства и 70 изнасилвания на протестиращи в Судан", "date": "2019.07.06", "title": "Идва ли краят на революцията в Судан?"}
{"url": "https://clubz.bg/85070-%E2%80%9Esvetovnite_religii%E2%80%9C", "text": "Това, което Стивън Хокинг е за науката, Питър Дракър - за икономиката, Джоузеф Камбъл - за митологията, е Хюстън Смит за религията. Така пише „Ню Йорк Таймс“. Шедьовърът на Хюстън Смит разглежда основните принципи на водещите световни религии: индуизма, будизма, конфуцианството, даоизма, юдаизма, християнството и исляма, както и традициите на коренното население на Австралия, Африка, Океания и двете Америки. Основната цел на автора е да помогне на читателя да се докосне до същността на всяка една от описаните религии, подчертавайки съкровено духовното, а не институционалното им измерение. Само един истински познавач и практикуващ вярващ би могъл да достигне подобна дълбочина и същевременно да предаде същината така просто и завладяващо. Хюстън Смит запазва християнската си вяра, но също така по над 10 години изучава и практикува веданта индуизъм, дзен будизъм и суфизъм. Безкрайно любознателен и отворен към света, Хюстън Смит се потапя в различните религиозни традиции: изучава дзен с японските майстори, скита се из пустошта с австралийските аборигени, приема пейот с американските шамани, броди из Серенгети с масайските войни, медитира с тибетските монаси, изучава йога с индийските гуру, върти се в захлас с ислямските дервиши суфи или празнува Пасха с юдейските си приятели. Неговото духовно приключение го отвежда до най-свещените места по света, срещайки го с емблематични личности: Майка Тереза, Мартин Лутър Кинг, Далай Лама, Тимъти Лиъри, Oлдъс Хъксли, Джоузеф Камбъл и др. Организиране на хаоса Смело може да се каже, че Хюстън Смит е една от най-интересните личности на миналото столетие, а книгата му за религиите вече е класика. Хюстън Смит е международно признат експерт в областта на световните религии, преподавал в няколко престижни университета: Вашингтонския, Сиракузкия, Калифорнийския, Масачузетския технологичен институт. Лауреат е на дванайсет почетни звания и автор на няколко книги. „Световните религии“ е най-известната му книга, продадена в милиони екземпляри по цял свят. \n\tПиша тези уводни редове в един ден, който се чества из християнския свят като Световна неделя на Светото причастие. Проповедта на службата, на която присъствах тази сутрин, разглеждаше християнството като световен феномен. Днес християните – от пръстените колиби в Африка до канадската тундра – коленичат, за да получат даровете на Светата евхаристия. Това е внушителна картина. И все пак, докато слушах с половин ухо, част от съзнанието ми кръжеше около по-обширната група на търсещите Бога. Мислех си за йеменските евреи, които бях наблюдавал шест месеца по-рано в тяхната синагога в Йерусалим - смугли мъже, седнали боси, с кръстосани нозе на пода, увити в молитвените наметала, които праотците им са носили в пустинята. Те са там днес, кворум от поне десет души, сутрин и вечер – поклащат се напред-назад като ездачи на камили, докато рецитират Тората, следвайки едни порядки, наследени несъзнателно от вековете, през които на предците им е било забранено да яздят пустинните коне, и те са прибягнали до тази преструвка за компенсация. Ялчън, архитектът мюсюлманин, който ме разведе из Синята джамия в Истанбул, вече е завършил месечния си пост за Рамадана, започнат, докато бяхме заедно; но днес и той се моли пет пъти дневно, кланяйки се в посока към Мека. Свами Рамакришна в скромния си дом край Ганг в подножието на Хималаите няма да проговори днес. Той ще продължи обета за мълчание, който спазва вече пет години, с изключение на три дни всяка година. В този час У Ну  вероятно е зает с делегациите, кризите и заседанията на кабинета, които са отреденият на всеки министър-председател жребий, но от четири до шест сутринта, преди светските отговорности да се стоварят върху него, той също е бил насаме с вечното в уединението на будисткото светилище до дома си в Рангун. Дай Джо и Лай Сан, дзен монаси в Киото, са го изпреварили с един час. Те будуват от три сутринта и до единайсет часа тази вечер ще прекарат по-голямата част от деня седнали неподвижно в поза лотос, докато се стремят неотклонно да вникнат в Буда-природата, стаена в сърцевината на самата им същност. Каква странна задруга са те, търсещите Бога във всяка земя, издигащи разнородните си гласове към Твореца на живия свят. Как ли звучи това, слушано от висините? Дали като налудничава врява, или различните мелодии се сливат в загадъчна неземна хармония? Дали една вяра е водеща, или всички участват в контрапункт и антифония, ако не и в пълногласен хор? Не можем да узнаем това. Можем само да се опитаме да слушаме с пълно внимание и поред всеки глас, който се обръща към божественото. Това вслушване определя целта на книгата. Някои може да се запитат дали тази цел не е прекалено обширна. Религиите, които възнамеряваме да разгледаме тук, опасват целия свят. Историята им се простира хилядолетия назад и днес те мотивират повече хора, отколкото когато и да било. (...) Tази книга прави истински опит за комуникация. Мисля за нея като за преводна творба, която се стреми не само да проникне в световете на индуистите, будистите и мюсюлманите, но и да хвърли мостове от тях към света на читателя. Изследването на религията може да бъде техническо и научно като всяко друго, но аз съм се старал да не забравям за актуалността на този материал за проблемите, пред които хората са изправени днес. Този интерес към комуникацията ни отвежда отново към позицията на книгата по отношение на историческата научност, която споменахме по-рано. Доколкото ми е известно, на тези страници няма нищо, което да противоречи на историческите факти, но като оставим настрана избягването на груби неточности, въпросът не е толкова елементарен. Изключил съм много неща и съм опростил материала там, където историческите подробности като че ли забавяха темпото и засенчваха главното. Понякога съм предлагал изводи, които сякаш се подразбират, и съм въвеждал примери, които са съзвучни с темата, но не се срещат в самите текстове. Заради тези волности някой може да сметне, че книгата „нехае“ за фактите, но историческата точност не е най-същественото. Религията не е преди всичко въпрос на факти – тя е въпрос на значения. Една аналогия от областта на биохимията не е излишна тук. Религиозната аналогия с атомите на биохимика са фактите, които историята, социологията, антропологията и текстологията събират за религията. Те могат да са изчерпателни като знанието на биохимиците за атомната структура на протеиновите молекули; но сами по себе си са безжизнени. В следващите глави съм се опитал не открито, а завоалирано да приложа „правилата“, които „нагъват“ религиозните факти „в естествената им форма“. Опитал съм се да им вдъхна религиозен живот. Предстои ни пътуване в пространството, времето и вечността. Местата често ще бъдат далечни, епохите – стародавни, а темите изцяло ще надхвърлят пространството и времето. Ще се наложи да използваме чужди думи – санскритски, китайски и арабски. Ще се опитваме да описваме състояния на съзнанието, които думите могат само да загатнат. Ще си служим с логиката в опит да уловим прозрения, които правят усилията ни за смях. И в крайна сметка ще претърпим провал; тъй като сме с различна умствена нагласа, никога няма да разберем напълно религиите, които не са наши. Но ако се отнасяме сериозно към тези религии, поне няма да се провалим съвсем безславно. А за да се отнасяме сериозно, са нужни само две неща. Първо, трябва да гледаме на техните привърженици като на мъже и жени, изправени пред проблеми, твърде подобни на нашите. И второ, трябва да се отърсим от всички предварително съставени мнения, които биха могли да притъпят нашата чувствителност или възприемчивост към нови прозрения. Ако оставим настрана предубежденията си относно тези религии и разглеждаме всяка от тях като творение на хора, борещи се да видят нещо, което би облекчило и осмислило живота им; и ако после се опитаме непредубедено сами да видим онова, което са виждали те – ако постъпим така, завесата, която ни отделя от тях, ще стане прозрачна като тюл.  Един голям анатом имал навика да приключва встъпителната си лекция към начинаещите студенти по медицина със слова, еднакво приложими и към нашето начинание. \"Само сапьорският трион върши работа\" \"Само сапьорският трион върши работа\"", "date": "2019.07.06", "title": "„Световните религии“ "}
{"url": "https://clubz.bg/85091-zashto_koshlukov_predpochete_da_govori_za_pari", "text": "Изборът на Емил Кошлуков за генерален директор на БНТ потвърди подозрението ми, че това е отдавна замислен сценарий, според който Кошлуков е трябвало да се озове на този пост още с предишния конкурс през 2017 г. Но липсата на необходимия управленчески стаж му е попречила и на „неговото място” временно е отишъл Константин Каменаров, а Кошлуков е бил принуден да преседи година-две като програмен директор на Канал 1. И сега вече нищо да не е в състояние да му попречи да стъпи на върха на БНТ. Кошлуков се разграничи от предишния шеф на БНТ Новият конкурс даде и нови доказателства за валидността на този сценарий. Център на представянето на Кошлуков беше следният противоречив сюжет: от една страна той разобличаваше ръководството на телевизията, че е направило неправомерно високи разходи за програмно съдържание, които са я довели до фалит, но от друга в качеството си на програмен директор отказа да поеме каквато и да е било отговорност за тях. Защото в тази си роля нищо не е можел да направи и не е правил. Тогава защо безропотно я е изпълнявал до последно? И то въпреки откровения конфликт на интереси – едно и също лице да е програмен директор на Канал 1 и водещ на предаване в Канал 1. Отговорът е очевиден – трябвало му е да трупа стаж на ръководен пост. И същевременно е искал да се наложи като лице на БНТ, която се е готвел скоро да оглави. Следващият въпрос, който възниква е: защо тогава за автопромоцията си пред СЕМ въобще е възприел такава рискована стратегия на обвинения към ръководството, на което сам принадлежи? Та да му се налага да се оплита в неубедителни оправдания, както отбелязаха и членове на СЕМ. И тук отговорът не е труден: който пръв каже на висок глас, че финансовото положение на медията е лошо, от само себе си започва да изглежда на страната на добрите. Колкото повече успееш да уплашиш работещите на „Сан Стефано”, толкова е по-голям шансът да видят в теб спасител. А Кошлуков имаше спешна нужда от консолидация с тях, защото с първото си влизане в БНТ като програмен директор предизвика негативната им реакция и почти го докара до протести. Както обикновено, ролята на „мека връзка” между бъдещия директор и подчинените му изиграха профсъюзите, които първи и точно на време изнесоха данни за тревожния финансов дефицит в обществената телевизия, за да може после Кошлуков да ги повтори и потрети. Дали са действали в синхрон или всеки сам за себе си, не е известно, но е известно, че профсъюзните лидери в БНТ подкрепят или нападат ръководството на медията главно с цел да останат незасегнати от реформите, които то провежда или би могло да проведе. Кошлуков сваля \"Стани богат\" и спорта от БНТ3 Така или иначе, Кошлуков наложи темата за тежкото финансово положение на БНТ като водеща в публичните дебати, предхождащи избора му, и така до голяма степен „изби топката извън игрището”. Не, че темата не е важна – напротив, но не конкурсът е мястото, на което тя може да намери решение. Кандидатите се мятаха в широкия диапазон от заложен твърд процент в държавния бюджет за обществената медия до събирането на такси от населението. От увеличаване на рекламното време до пълно премахване на рекламата. От това, че БНТ е недофинансирана, до това, че парите за нея, давани от данъкоплатеца, са предостатъчни, но се харчат лошо. И т.н. Все проблеми, които не са в компетентността и правомощията на „четвъртата власт”, а на други две – законодателната и изпълнителната. При това са им добре познати, тъй като са обект на дългогодишно обсъждане. Обект са и на заключения от надзорните финансови институции, каквато не е нито СЕМ, нито ръководството на БНТ. Специално Кошлуков също не успя да блесне в предизвиканите от него финансови дебати. Извън дежурните оздравителни мерки, заяви намерението си да спре успешни формати на БНТ в момента, защото не може да си ги позволи. Което пък влезе в противоречие с плана му да намали дефицита с увеличаване на приходите от реклама. И в още един капан го вкара драматичното насочване на разговора във финансовата плоскост – концепцията му, която не без основание, беше оценена високо от членовете на СЕМ, се оказа почти същата като тази, с която е кандидатствал преди две години. А както сам твърди, финансовата криза, в която БНТ е изпаднала през последния мандат, прави ситуацията в нея съвсем друга.  И съответно и очакванията към вижданията на кандидатите стават други. БНТ фалира през октомври? Защо тогава Кошлуков сам се вкара в разговора за пари? Защото това е атрактивен начин да не се стигне до основният въпрос при избор на генерален директор – доколко има репутацията на политически и корпоративно независима обществена фигура, която може да гарантира независимостта на обществената телевизия. Къде, къде по-лесно му е на Кошлуков да демонстрира загриженост за нейното финансово състояние, отколкото да отговаря на този въпрос, задаван му под различни форми от медии и граждански организации в навечерието на конкурса. Въпреки че отговорите, които Кошлуков не дава, но обществото е в състояние и само да си ги даде, не са окуражаващи, ще завърша и този текст, както текста, който написах при избора му за и.д. генерален директор, – с доза оптимизъм. В биографията на Кошлуков има различни моменти и е възможно да надделеят тези, които ще го карат да се чувства неудобно, ако изпълнява ролята на „момче за поръчки”. Кошлуков сваля \"Стани богат\" и спорта от БНТ3 БНТ фалира през октомври?", "date": "2019.07.06", "title": "Защо Кошлуков предпочете да говори за пари?"}
{"url": "https://clubz.bg/85084-kongresyt_na_gerb_v_nedelq_rokadi_predi_kmetskiq_vot_nqma_da_ima_nov_cvetanov", "text": "Официално заличаване на Цветан Цветанов от зам.-председателския пост в партията, чиято оставка налага промени в ръководния орган - Изпълнителната комисия, решение за промени в устава и дискусия за предстоящия местен вот. И реч на лидера Бойко Борисов. Това е част от програмата на заседанието на Националното събрание на ГЕРБ, което ще се проведе утре в София. Вероятно на мястото на Цветанов няма да бъде избран трети заместник на Борисов. Според запознати това е и една от промените в устава, която ще бъде предложена - партията да остане с двама заместници. Към момента това са кметовете на София и на Бургас  и  . Те ще запазят местата си, гласи предварителната информация около форума. Преди ден вицепремиерът и член на ръководството на ГЕРБ Томислав Дончев отрече версията, че той ще поеме функциите, изпълнявани от Цветанов от създаването на партия ГЕРБ до оставката му след т.нар. \"Апартаментгейт\". Дончев няма намерение да поема и предизборния щаб, който се водеше от бившата дясна ръка на Борисов. Не е изключено тази функция да се поеме лично от лидера - министър-председател. На евровота през май премиерът бе начело на щаба, в който участваха и коалиционни партньори, каквито ГЕРБ за първи път официално имаше. Очаква се повече правомощия да получи административният секретар на ГЕРБ и областен координатор на партията в София  Ще се наложи и промяна сред редовите членове на Изпълнителната комисия - по устав 7 на брой. Причината е заминаването на бившата шефка на кабинета на премиера и бивш министър на вътрешните работи   за посланик на България в Израел.  С промени в устава се очаква да се появи и нова партийна структура, която да подпомага работата на Изпълнителната комисия -   Звеното ще отговаря и за вътрешнопартийната дисциплина, и за поведението на всеки член на партията, особено ако е на ръководна позиция. ГЕРБ и сега има Контролна комисия, която следи за вътрешнопартийната работа, приема и становища по вътрешнопартийни казуси и решения при обжалвания при изключване на партиен член от редиците на ГЕРБ. Комисията по етика ще има право да прави проверки и да налага наказания на \"провинили\" се партийци, гласи още предварителната информация за Националното събрание.  Вероятно тема ще е и намаляването на държавната субсидия, която по предложение на властта бе намалена от 11 на 1 лв. на получен глас на парламентарни избори. В момента членският внос за участие в ГЕРБ е 2 лв. на месец, но се очаква сумата да бъде повишена, твърдят ГЕРБ-ери. Рокади ще има и по места - преди кметския вот. Още след изборите за евродепутати Бойко Борисов се закани да има чистки в структурите на ГЕРБ в области като Плевен и Добрич - заради недобрите резултати. И двата областни града в момента се управляват от кметове, избрани от Реформаторския блок преди 4 години. Една от върможните промени в устава е още е \"разделение\" на партийната власт от публичната - тоест хора на изборни позиции вече да не заемат началнически места в местните структури. Дали ще има такова предложение обаче ще стане окончателно ясно по време на заседанието.  Националното събрание на ГЕРБ ще има и закрити, непублични части. ", "date": "2019.07.06", "title": "Конгресът на ГЕРБ в неделя: рокади преди кметския вот, няма да има нов Цветанов"}
{"url": "https://clubz.bg/85065-bitkata_na_parij_sreshtu_blqsyka_na_bonbonite", "text": "Франция се опитва да направи бонбоните по-малко бляскави и по-малко лъскави и то против европейските желания, пише \"Политико\". Париж се тревожи, че добавката за избелване, която е причината сладките неща да имат блясък - титаниев диоксид или E171, не е безопасна. Е 171 има много широка употреба - от пастите за зъби до сладоледите, дъвките, бонбоните. Но Европейският орган по безопасност на храните  (ЕОБХ) не смята за основателните тревогите на Париж. Вместо да следва общата европейска линия Франция слага собствени ограничения на Е 171 от следващата година, които са много по-строги от тези, прилагани в останалата част от ЕС. Това е като предупреждение, че разминаванията в регулацията в отделните страни ще подкопае една от основите на ЕС - единния пазар, като направи невъзможно да се продават едни и същи продукти във всички страни членки. Този месец се очаква ЕОБХ да публикува последния си доклад, свързан с безопасността на титанивия диоксид. Според коментар на говорителката на ЕК Анка Падурару пред \"Политико\" след като изводите от този документ станат известни, Комисията ще разгледа ситуацията и ще обмисли следващите стъпки, които ще предприеме, съвместно с държавите членки в съответствие с правото на ЕС. Към момента в битката си срещу Е171 Франция остава самотна. Дали не става дума за по-обща тенденция, при която Париж има склонност да приема по-строги ограничения от тези в ЕС - от гликофосфатите за борба с плевелите до бисфенол А. Франция е по-активна по темите за опазването на околната среда от останалите членки на ЕС. Има силно движение срещу ГМО-тата като то през последните години премина в мощни усилия за ограничаване на химикалите - и това е сила, която президентът Еманюел Макрон трудно може да пренебрегне. Според изследване на Евробарометър за отношението към безопасността на химическите продукти от 2017 г. преобладаващата част от гражданите на страните членки на ЕС смятат, че като цяло тези продукти са безопасни. Но данните са доста различни във Франция - едва 26 на сто от французите са на това мнение като този процент е най-ниския за ЕС. Недоверието към регулациите и правителствата може да бъде проследено и в отношението към ваксините - това е най-скептичната към имунизациите европейска държава. То намира израз и в силните протести на т.нар. жълти жилетки. Веществото е внимателно следено от години. ЕОБХ стигна през 2016 г. до изводите, че прием на нормално количество от добавката не крие рискове за здравето на хората. Оттам потвърдиха изводите си и миналата година след анализ на допълнително количество данни. Но през 2017 г. беше публикувано изследване на Френския национален институт по селскостопански изследвания, според което поемане на това вещество от плъховете е свързано с развиването на предракови състояния. В светлината на тези открития правителството в Париж поиска от националната агенция по безопасност на храните ANSES  да даде оценка на становището на европейския орган. От   ANSES излязоха с менние, че не може да бъде елиминирана възможността веществото да е вредно, тъй като в наличните данни има съществени празноти. От агенцията препоръчаха по-ограничена употреба на Е 171. На 17 април френското правителство прие закон, който забранява избелващия химикал, като забраната трябва да влезе в сила догодина. Според говорител на ЕОБХ, цитиран от \"Политико\", оценката на френската агнеция по храните \"не посочва научни изследвания и открития, които да преосмислят предишните две научнообоснавани становища на ЕОБХ за безопасността на Е 171 като хранителна добавка\". Комисията предложи титаниевия диоксид да бъде категоризиран като карценогенен, макар и само в неговата форма на пудра. Но това предизвика бурни реакции от страна на бизнеса. Така до този момент Брюксел не е успял да постигне мнозинството сред националните експерти химици, които трябва да одобрят идеята. Опитите да се намери компромис между Париж и Брюксел досега не се увенчават с успех.  Среща на националните експерти от 18 държави през май излезе със становището, че \"препоръката на ЕОБХ за безопасността на титаниевия диоксид като хранителна добавка може да служи като отправна точка\". Тогава беше подчертана и важността да се спазват хармонизирани регулации за хранителните добавки на територията на ЕС. Производителите вече обмислят как да отговорят на изискванията на френския пазар. \"Много хранителни продукти ще трябва да бъдат пригодени към френския пазар и неговите специфики и голяма част от цената за това вероятно ще се поеме от малките и средно големи предприятия\", смята Брет Пинкер от Асоциацията на производителите с титаниев диоксид. \"Марс - Франция\", производител и на бонбоните M&M, ще инвестира 44 млн. долара във френската си фабрика, която произвежда 150 млн. бонбони дневно за цяла Европа. Като ще се търси оптимална алтернатива, за да се премахне титаниевият диоксид от продуктите до края на годината. \"Потребителите може да открият малки разлики в цвета при нашите продукти без титаниев диоксид\", казва говорител на компанията, като добавя, че бонбоните ще са същите на вкус.  Веригата супермаркети \"Карфур\" също вече премахна продуктите с титаниев диоксид от рафтовете си.   Маджали Рингут от френската НПО \"Действие за природата\", една от организациите, силно агитиращи за забраната, е оптимистка, че линията на изключения по отношение на регулаторните мерки, която Франция следва, ще надделее. И дава за пример забраната за бисфенол А - от 2015 г. Веществото е забранено в опаковки за храни, контейнери и прибори. Комисията тогава отбелязва, че Франция е единствената страна не само в Европа, но и в света, която е приела подобна забрана. Като ЕК изказва съжаление, че така се подкопава целестта на единия пазар. От ЕК обаче не предпримат действия срещу Париж след тази забрана. Напротив миналата година Брюксел направи по-строги правилата си за веществото, като то беше забранено в бебешките бутилки.", "date": "2019.07.06", "title": "Битката на Париж срещу блясъка на бонбоните"}
{"url": "https://clubz.bg/85036-ako_netflix_zapazi_biznes_modela_si", "text": "Нелицеприятната истина за световната видеоиндустрия е, че между играчите - стрийминг платформи, собственици на традиционно съдържание и традиционни дистрибутори - се води ирационална конкуренция, която ще бъде разрушителна за пазара.  Цифровите, онлайн и мобилните канали и ресурси завземат основно място в развлекателната индустрия както според количеството време, така и според парите, които потребителите отделят за тях. Това поддържа структурния растеж на пазара на цифрово съдържание независимо дали става дума за текст, видео, музика, интерактивно съдържание или социални мрежи. В сферата на киното и телевизията развитието на нови бизнес модели се опираше на технологиите ОТТ (доставка на видео сигнал до устройството на потребителя по интернет, а не чрез спътник или кабел) и DTC (доставка на съдържание чрез спътник или кабел). Това доведе до значителни промени на пазара, чието олицетворение стана компанията Netflix - първата, която започна видео стрийминг по ОТТ канали. За успеха на Netflix, наред с удобството на видео стрийминга, допринесе и агресивната ценова политика, характерна за пионерите в този сектор. Компанията се появи, когато на пазара на телевизионни услуги се предлагаха скъпи пакети телевизионни канали, струващи около 90 долара месечно. Тя предложи на зрителите услуги за около 10 долара месечно. Цената на видео продукцията на другите големи технологични компании (например YouTube TV) също е много по-привлекателна от предложенията на традиционните телевизионни канали, а някои конкуренти включват видео съдържанието в по-големи пакети услуги (например Prime Video, която е част от Amazon Prime). Netflix привлича клиенти и с това, че съдържанието й се отличава от предложенията на традиционната телевизия, без да им отстъпва по качество. Бизнесът на компанията и активното създаване на собствена библиотека със съдържание поставят под заплаха съществуването на съвременните дистрибутори, а за останалите собственици на съдържание носят опасност от монополизиране на пазара. Netflix играе на едро и достига впечатляващи мащаби, без обаче през последните няколко години да е показал оперативна печалба. Това е резултат от преднамерено и ирационални ниските цени, които трябва да допринесат за бързо увеличаване на броя на потребителите и пазарния дял, както и от агресивните инвестиции в създаването на собствено съдържание. Бизнесът на Netflix зависи от способността на компанията да привлича нови потребители, да налага ценови ориентири и от общия мащаб на дейността й. По този начин тя успява да компенсира увеличаването на разходите за създаване на собствено съдържание.  Тази стратегия за първи път бе използвана от Amazon в онлайн търговията. Съществената разлика между ранния Amazon и сегашния Netflix обаче е, че онлайн търговецът успя да подкопае бизнеса на конкурентите си със своето ценообразуване благодарение на повишаването на оперативната ефективност и много бързо спря да \"гори пари\".  Колкото до Netflix, то рентабилността е счетоводен мираж. Реалната стойност на съдържанието на Netflix е трудно да се определи по счетоводните баланси.  Четири други гиганта на пазара, включително Apple, планират също да пуснат собствени стрийминг услуги в течение на идната година. В резултат на Netflix вероятно ще се наложи да харчи за съдържание повече от очакваното, за да реши проблема с изтичането на лицензи и да поддържа растежа на потребителската си база. За тази цел е необходимо компанията да привлече още капитал и да увеличи дълга си. Като алтернатива Netflix може да се насочи към значително увеличаване на средната печалба от потребител, което ще стане своеобразен стрес тест за еластичността на търсенето спрямо цената. Ожесточената конкуренция от стрийминг платформи, които получават субсидии или имат отрицателна оперативна печалба, оказва натиск върху перспективите за растеж и рентабилността на традиционните доставчици на телевизионни услуги. През 2017-2018 година броят на телевизионните абонаменти в САЩ, без да се включват онлайн телевизията и видеото при поискване (Video on Demand - VOD), се е свил с почти 8 %. По данни на eMarketer.com над 10 милиона домакинства са се отказали от аналоговата телевизия през 2015-2018 години. Голяма част от традиционните компании насочват вниманието си към създаване на пакети в сферата на онлайн телевизията, както и към възпроизвеждане на пакети от кабелни канали за мобилно или широколентово разпространение. Тези решения обаче не дават отговор на въпроса как компаниите могат да се справят с намаляването на цените в традиционните канали за разпространение на съдържание или с ниската или дори отрицателна рентабилност на онлайн телевизиите. Техните цени са твърде високи, за да привлекат достатъчно количество абонати и същевременно твърде ниски, за да поддържат текущите нива на разходите за създаване на съдържание. Традиционните дистрибутори са в дори по-сложна ситуация предвид все по-масовия отказ на потребителите. Друго конкурентно решение може да стане създаването на услуги за видео стрийминг, които да съперничат на самия Netflix, както и допълнителното ограничаване на разпространението на правата върху съдържанието, за да не се налага те да бъдат споделяни с конкурентите, които по този начин да бъдат \"уморени от глад\".  Важно е да се отбележи, че докато дистрибуторите пострадаха от развитието на стрийминг телевизията, собствениците на съдържание се оказаха двойно печеливши. Те получаваха както и преди високи приходи от дистрибуторите, наред с лицензионни плащания от Netflix и други платформи. Таксите от традиционните разпространители обаче неизбежно ще се свият заради структурните промени на пазара. След тях ще се свият и плащанията от компании като Netflix предвид укрепването на позициите им и производството на все по-голям обем собствено съдържание.  Netflix ограничава пушенето в новите си продукции Компанията планира да изтегли съдържанието си от каналите на конкурентите - смела стъпка, тъй като новата й платформа ще започне да се конкурира с традиционната разпространителска мрежа. Walt Disney също така изкупи голяма част от съдържанието, което не е свързано с новини и спорт, на бившата Twenty-First Century Fox. По този начин развлекателният гигант увеличи още повече библиотеката си и добави в портфолиото си DTC платформата Hulu. Засега е трудно да се каже дали стратегията на Walt Disney ще проработи, но в най-близка перспектива на компанията предстои сблъсък с намаляване на лицензионните плащания и растеж на новите инвестиции. По този начин старият свят на традиционната телевизия може да бъде застигнат от бърза смърт, ако на пазара се възцари олигопол или монопол заради възхода на стрийминг платформите. Има голяма вероятност таксите за използване на съдържание да се понижат, тъй като традиционните дистрибутори може би няма да успеят да поддържат предишните нива, а стрийминг платформите създават собствени библиотеки със съдържание.  Някои традиционни телевизионни компании осъзнаха високия риск от монополизация, ако Netflix успее да запази бизнес модела си. Нелицеприятната истина за световната видеоиндустрия е, че между играчите - стрийминг платформи, собственици на традиционно съдържание и традиционни дистрибутори - се води нерационална конкуренция, която ще се запази в обозримо бъдеще. В резултат разрушителният процес на необосновано ценообразуване, внезапните промени в пазарното позициониране и поскъпването на съдържанието ще определят световния пазар на телевизионно видео съдържание години напред.  Поради тази причина банка Julius Baer не препоръчва инвестиции в този сектор и предпочита други пазари на \"цифрово съдържание\", на които може да се наблюдава по-положителна конкурентна динамика. Добър пример е глобалната индустрия на видеоигрите, където водещи производители с голяма база собствено съдържание и съвременни бизнес модели използват структурния растеж на пазара на видео гейминг. Наблюдава се и недооценяване на Alphabet предвид базата от съдържание, която й дава YouTube - платформата обединява потребителския видео стрийминг с неговия рекламен потенциал и професионално видео съдържание с абонамент. Друг аргумент в полза на положителните перспективи на Alphabet е неотдавнашното пускане на пазара на Google Stadia, облачна платформа за игри и производител на видео игри.", "date": "2019.07.06", "title": "Ако Netflix запази бизнес модела си..."}
{"url": "https://clubz.bg/85086-syrbiq_se_kara_na_borisov_vynshno_privikva_poslanika_na_belgrad", "text": "Дългогодишният говорител на бившия диктатор Слободан Милошевич и сегашен министър на външните работи на Сърбия Ивица Дачич отправи поредните си груби нападки срещу България и нейния премиер Бойко Борисов, предаде  . Според публикацията пред държавната телевизия РТС Дачич призовал: Така сръбският дипломат №1 е коментирал призива на нашия премиер Борел да защитава интересите на ЕС. От българското Външно министерство припомнят, че в Познан по време на пресконференцията на правителствените ръководители на Германия, Полша, България и Северна Македония Бойко Борисов бе попитан как ще се отрази на евроинтеграцията на Западните Балкани номинирането на испанския външен министър Жозеп Борел за Върховен представител на ЕС по външната политика и политиката за сигурност, след като неговата страна не признава Косово. Българският премиер отговори: Според Дачич „позицията на ЕС е, че Косово не е независимо”. Това обаче не е истина. Общо 23 държави на ЕС вече са признали независимостта на Косово, припомня БГНЕС. От Външно реагираха веднага с привикване на сръбския посланик. По разпореждане на вицепремиера и министър на външните работи Екатерина Захариева посланикът на Република Сърбия в Република България Владимир Чургус ще бъде извикан в понеделник в МВнР. Повод за срещата е изказване на сръбския първи вицепремиер и външен министър Ивица Дачич по адрес на думи на премиера Бойко Борисов в Познан, съобщиха и от МВнР. По време на разговора щяла да бъде припомнена подкрепата за европейската интеграция на Сърбия, която до момента оказва България. От наша страна щял да бъде повдигнат и въпросът как такива изказвания на партньорите ни в Белград се отразяват на добрите българо-сръбски отношения. Косово обяви независимост през февруари 2008 г. До момента над 100 държави са признали независимостта му, включително и България. ", "date": "2019.07.06", "title": "Сърбия се кара на Борисов, Външно привиква посланика на Белград"}
{"url": "https://clubz.bg/85081-dvama_dushi_zaginaha_pri_preobryshtane_na%C2%A0ruski_kater_v_cherno_more%C2%A0", "text": "Двама души загинаха при преобръщане вчера вечерта в Черно море на руски катер, използван за разходки на летовници, съобщиха ТАСС и РИА Новости, цитирани от БТА. Злополуката е станала в района на село Джубга на Краснодарския край. По уточнени данни от тази сутрин на кораба е имало 55 души. Оцелелите нямат нужда от медицинска помощ.  Първоначалната информация беше, че на борда е имало 43 души. 37 от тях са били доставени на брега, според очевидци шестима били спасени от съседни плавателни съдове.  Собственикът и капитанът са задържани. Образувано е наказателно дело.  Според източник, цитиран от Интерфакс, катамаранът \"Атол\" е бил претоварен. Той е бил проектиран за 12 души, а при преобръщането на него е имало почти четири пъти повече. Бил е регистриран в пристанището на Туапсе, разрешително е получил през 2017 г. като маломерен плавателен съд и най-вероятно е бил преработен, за да се увеличи вместимостта му, отбелязва Интерфакс. Според руски медии новият собственик на катамарана е направил втора палуба, но не е взел предвид, че това е възможно, ако ширината на съда е минимум 6 метра. А плавателният съд е бил с дължина 10,7 метра и ширина 3,7 метра. Заради допълнителната палуба се намалява ъгълът на устойчивост и затова корабчето се е преобърнало, обяснява експерт. ", "date": "2019.07.06", "title": "Двама души загинаха при преобръщане на руски катер в Черно море "}
{"url": "https://clubz.bg/85082-prokuraturata_iska_postoqnen_arest_za_12_dushi_ot_nelegalna_fabrika_za_cigari", "text": "Специализираната прокуратура ще поиска постоянен арест за задържаните в четвъртък 12 души от разбитата нелегална фабрика за цигари в пловдивското село Труд. Очаква се да им бъдат повдигнати обвинения за участие в престъпна група за незаконно разпространяване на акцизни стоки, съобщи БНТ. Издирват се още четирима души, свързани с нелегалната фабрика край Пловдив. Изяснява се кой е организаторът на групата. Фабриката е започнала да работи в началото на годината, а антимафиотите влизат в следите на групата преди няколко месеца. Произвеждала е по 2000 цигари в минута. Те са били особено опасни за здравето фалшификати на известни марки. Готовата продукция, намерена от разследващите, е за над 6 млн. лв.", "date": "2019.07.06", "title": "Прокуратурата иска постоянен арест за 12 души от нелегална фабрика за цигари"}
{"url": "https://clubz.bg/85077-opaseniq_ot_tehnologichna_katastrofa_i_zamryzvane_prez_zimata_v_ukrajna", "text": "Ръководителят на украинската държавна газова компания \"Нафтогаз\" Андрей Коболев заяви, че Украйна е изправена пред технологична катастрофа, ако в хранилищата не може да бъде нагнетявано необходимото количество газ, пише News.bg. По думите му в момента в газовите хранилища на Украйна има 13,8 млрд. куб. м газ. За да постигне целевите показатели, компанията трябва да нагнетява 60 млн. куб. м газ дневно. Той също така изтъкна, че \"Нафтогаз\" са решили да отложат изплащането на дивиденти. В края на юни операторът на украинската газопреносна система \"Укртрансгаз\" също обяви критичен недостиг на газ в хранилищата. Беше подчертано, че за обезпечаване работата на технологичното оборудване, собствените нужди и балансиране на системата на компанията за летния период са необходими около 720 млн. куб. м газ. От \"Укртрансгаз\" също така съобщиха за голям дълг към доставчици, който възлиза на 4,1 млрд. гривни (малко над 154 млн. долара). В тази връзка, компанията обяви реална опасност от извънредна ситуация в национален мащаб, за която са били уведомени властите в Украйна.", "date": "2019.07.06", "title": "Опасения от технологична катастрофа и замръзване през зимата в Украйна"}
{"url": "https://clubz.bg/85087-huawei_obeshtava_da_pokaje_konkurent_na_android_prez_avgust", "text": "Въпреки уверенията на Huawei, че смартфоните на компанията ще могат да ползват още дълго Android на Google, китайците все пак ще въведат своята нова операционна система. Тя ще бъде представена на 9 август на конференцията на разработчиците на компанията. Натискът върху Huawei се усилва, Китай отвръща на удара Hong Meng OS, както е кодовото име на новата система, се разработва над две години, но отскоро на Huawei се наложи да ускори работата по нея. Причината е търговската война между Китай и САЩ, която удари най-тежко Huawei, като компания, за която американците твърдят, че шпионира с технологиите си в помощ на китайското правителство. Те доведоха до това Google да се принуди да спре достъп до ъпдейтите на операционната си система Android, най-популярната в света и движеща всеки смартфон или таблет на Huawei и до днес. Това не доведе до моментално спиране на устройствата - подобно нещо би било недопустимо към потребителите - но подрони доверието в китайската компания и доведе до спад в очакваните продажби. Huawei планира смяна на Android с Hongmeng Какво ще представлява Hong Meng OS не е ясно - засега няма дори изтекли снимки на интерфейса. Не е известно дали тя ще наподобява Android, или ще се търси нещо драстично ново. Според слухове, ще има опит приложенията от каталога на Android да работят под новата операционна система, но подобна задача е много трудна от програмистка гледна точка. Обратното обаче би означавало беден магазин за софтуер, който тепърва да се пълни от разработчици. Подобна тежка задача преди време уби Windows Phone на Microsoft. Huawei планира смяна на Android с Hongmeng", "date": "2019.07.06", "title": "Huawei обещава да покаже конкурент на Android през август"}
{"url": "https://clubz.bg/85083-zapochna_unishtojavaneto_na_praseta_v_plevensko", "text": "Въведени са строги мерки за ограничаването на болестта африканска чума по свинете в Плевенско. От рано сутринта започна унищожаването на прасетата в новото огнище на болестта - село Новачене, предаде Нова телевизия. На всички входно-изходни артерии на селото има служители на жандармерията, които проверяват автомобилите за нелегално превозване на животни. Около 40 прасета трябва да бъдат умъртвени. Част от стопаните сами заклаха животните си и ги прибраха за зимнина. От земеделското министерство обмислят как да обезщетят стопаните на унищожените животни.", "date": "2019.07.06", "title": "Започна унищожаването на прасета в Плевенско"}
{"url": "https://clubz.bg/85080-shouto_na_vesko_mareshki_obmislq_da_se_probva_v_televiziqta", "text": "Веселин Марешки се замисля дали да влезе в телевизионния бизнес, заяви самият той в предаването \"Денят започва с Георги Любенов\" по БНТ. Той заяви, че медийният бранш му се струва \"интересен\" и ако намери добър екип може да се впусне в ново предизвикателство. Винаги е готов на такива. По повод изявленията от БСП относно субсидията за партиите от 1 лев на глас, че това е един закон, който никой не иска, но ще бъде приет, Марешки заяви следното: \"Не е така. Напрактика една голяма част от българския народ го поиска този закон и всъщност ние политиците сме представители на същия този народ и трябва да се съобразяваме с неговите желания.\" Според него е важно да се има и предвид това, че 2,5 милиона българи са гласували както за субсидия от 1 лев, така и за мажоритарно гласуване. Той не е съгласен, че с мажоритарен вот в парламента ще влязат само ГЕРБ и ДПС. Марешки обясни, че и сега бизнесът у нас дава пари на партиите, просто в момента това става неофициално, под масата. По негови думи партиите не са надвзели субсидии, а гласовете за други партии, които са останали извън парламента, са били разпределени. За него не е проблем, че са взети парите на тези партии, а това, че са преразпределени техните гласове. Марешки е на мнение, че законът е порочен. Той отправи критики към организаторите на референдума и обясни, че е много по-важно да има мажоритарни избори, отколкото субсидията. Марешки каза, че са върнали надвзетите пари. Спекулации са, че ще се кандидатирам за кмет на София, категоричен е Марешки: Марешки коментира и сделката за купуването на американски изтребители F-16: Лекарствата на всички българи могат да станат безплатни с част от парите от тази сделка, допълни Марешки. Той коментира и отлива на туристи от българското Черноморие в качеството си на инвеститор на плаж Кабакум.", "date": "2019.07.06", "title": "Шоуто на Веско. Марешки обмисля да се пробва в телевизията"}
{"url": "https://clubz.bg/85074-zashto_bylgariq_gubi_7_miliona_evro_za_ribarstvo", "text": "България е успяла да спаси 2 милиона евро от общо 9 милиона. Така тя ще загуби 7,2 милиона по Програмата за морско дело и рибарство (ПМДР) на Еврокомисията. Така отговориха на запитване на Клуб Z източници от ЕК в Брюксел. Повод да се обърнем към тях бе изявлението от вчера на земеделската министърка Десислава Танева. Тя съобщи в парламента, че Брюксел няма да отпусне на страната ни над 7 милиона евро от Европейския фонд за морско дело и рибарство (ЕФМДР) заради нереализирани проекти. Няма да отнемат рибарските лицензи Другата причина за приложената мярка е неуспешното усвояване на предвидения бюджет в края на декември 2018 г. заради регламента, известен като N+3. Съгласно политиката на сближаване отпусканите средства за страните членки на ЕС се разделят на годишни суми, които трябва да бъдат изразходвани в рамките на 2 или 3 години в зависимост от конкретната държава. N означава началната година, рез която започват да се дават парите. Всяка непоискана за този период от страната членка годишна сума автоматично се изважда от общата и автоматично се връща в бюджета на ЕС. България не е единствената страна, която губи пари от Фонда,допълват от Еврокомисията. Общите дагуби са 61,7 милиона евро. От Брюксел обаче не назоваха имена на държави. България е била предупредена през май за риска да загуби парите. Това е направено в публикувания тогава доклад за изразходването на отпусканите суми по различни оперативни програми от страните от ЕС. България е била запрашена да се лиши от близо 9 милиона евро по Програмата за морско дело и рибарство. Властите в София обаче направили възражение, в резултатна което успели да спасят около 2 милиона евро. ЕФМДР е нов фонд, създаден през 2014 г. Той е един от петте европейски структурни и инвестиционни фонда, които се допълват взаимно и имат за цел насърчаване на растежа и заетостта в Европа. За многогодишната финансова рамка в периода 2014-2020 г. предвидените за България пари по Фонда са 88,1 милиона евро.", "date": "2019.07.06", "title": "Защо България губи 7 милиона евро за рибарство"}
{"url": "https://clubz.bg/85075-okonchatelno_syprugata_na_bezos_vze_38_mlrd", "text": "Джеф Безос - основателят на американската компания Амазон (Amazon), най-голямата в света по оборот сред продаващите стоки и услуги чрез Интернет, финализира вчера развода си с Макензи Безос,съобщи агенция Блумбърг. \n\tМакензи, която му беше съпруга в продължение на 25 години, ще получи активи от компанията на стойност 38,3 милиарда,  \n\tПрез април Амазон съобщи, че 4 процента от наличностите й, равни на 19,7 милиона в акции, ще бъдат прехвърлени на името на Макензи Безос след като разводът бъде одобрен в съда. \n\tПрез януари съпружеската двойка, която има четири деца, обяви плановете си за развод в съвместно съобщение в Туитър. \n\tПрез април Макензи обяви, че отстъпва на бившия си мъж 75 процента от нейните акции в \"Амазон\", както и дяловете във в. \"Вашингтон пост\" и аерокосмическата компания \"Блу ориджин\", предаде ТАСС. \n\tДжеф Безос запазва 12-процентов дял от капитала на стойност 114,8 милиарда и остава най-богатият човек в света, посочва Блумбърг. \n\tМакензи Безос каза, че ще му предостави контрол върху нейния дял. \n\tПрез май Макензи Безос обеща да даде половината от състоянието си за благотворителност като се присъедини към \"Гивинг пледж\" (\"Да обещаеш твърдо\") - кампания, започнала през 2010 г. по инициатива на милиардера Уорън Бъфет и съоснователя на \"Майкрософт\" Бил Гейтс, пише БТА.", "date": "2019.07.06", "title": "Окончателно - съпругата на Безос взе $38 млрд."}
{"url": "https://clubz.bg/85078-akropolyt_e_zatvoren_sledobed_zaradi_jegite", "text": "Жегите в Гърция затвориха Акропола в последните дни. Заради температури от близо 40 градуса между 13 и 17 часа най-популярната атракция на гръцката столица остава без посетители. Мярката наложи службата, която се грижи за паметниците на културата в Атина, съобщава Нова телевизия. Посетителите, които са купили билети за определените часове, са приканени да се свържат по електронната поща с управата на Акропола. Той е най-посещаваната туристическа забележителност в страната. През миналата година оттам са преминали над 3 милиона души.", "date": "2019.07.06", "title": "Акрополът е затворен следобед заради жегите"}
{"url": "https://clubz.bg/85076-tajms_djonsyn_s_tri_pyti_poveche_glasove_ot_hynt", "text": "Борис Джонсън е напът да спечели убедително изборите за следващ лидер на Консервативната партия и министър-председател на Великобритания, съобщава днес в. \"Таймс\", като се позовава на данни от проведено вчера допитване сред редови членове на партията на торите по поръчка на социологическата агенция ЮГав (YouGov). \n\tДопитването е показало,че 74 процента от съпартийците на Джонсън са казали неговото име в отговор на въпрос за кого се готвят да гласуват. За съперника му Джереми Хънт, който миналата година замени Джонсън като външен министър, са казали, че ще гласуват само 26 на сто. \n\tАнкетата е показала също, че много голямата вероятност за твърд Брекзит не е пречка за повечето членове на торите да подкрепят Джонсън. 90 на сто от респондентите смятат, че като стане премиер, Джонсън ще изведе Обединеното кралство от ЕС без сделка по условията на \"развода\", докато едва 27 процента са на мнение, че Хънт би се решил на подобна стъпка. \n\tДнешният ден е начало на гласуването за следващ лидер на торите, като ще започнат да се получават изпратени по пощата бюлетини от 160 000 партийни членове. \n\tХънт призова съпартийците си да не бързат да гласуват до края на идната седмица, за да проследят насрочения за вторник дебат по телевизия Ай Ти Ви и планираните за петък интервюта на двамата кандидати по Би Би Си. \n\tИмето на победителя в изборите на торите ще бъде обявено на 23 юли и на следващия ден той ще стане министър-председател на Великобритания, предава БТА.", "date": "2019.07.06", "title": "\"Таймс\": Джонсън с три пъти повече гласове от Хънт"}
{"url": "https://clubz.bg/85079-mirela_demireva_si_osiguri_olimpijska_kvota", "text": "Мирела Демирева покри норматив и така спечели квота за олимпийските игри в Токио догодина в скока на височина. Лекоатлетката зае трето място на турнира от Диамантената лига в Лозана. Тя записа 197 см, което е със сантиметър повече от необходимите 196 см. Мирела преодоля последователно 184 см, 191 см, 194 см и 197 см. Тя пропусна 200 см и отпадна на 202 см. Първото място с 202 см е за рускинята Мария Ласицкене, а второто - за Карина Таранда (200 см).  Ивет Лалова взе квота за олимпийските игри Това е втората квота за олимпийските игри за нашите лекоатлети. Първата грабна Ивет Лалова.", "date": "2019.07.06", "title": "Мирела Демирева си осигури олимпийска квота"}
