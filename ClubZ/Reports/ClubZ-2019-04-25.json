{"url": "https://clubz.bg/82253-tomislav_donchev_nqkoi_hora_v_edin_moment_se_okazvat_neprigodni", "text": "  То е двояко. От една страна тежат. Има ефекти, свързани с политическа амортизация. Не искам да кажа, че е някакъв драматичен процес, но този ефект го има. От друга страна, ако трябва да бъдем честни, за да се изгради един политик, му трябва по-дълъг срок от време. Аз гледам по себе си, като се сравнявам с младежките си години на плам и ентусиазъм, когато станах кмет на 34 години. И куп неща съм смятал, че мога да направя ей така. В една нормална ситуация един политик се изгражда за поне десет години. Тогава започва да бъде ефективен. Но от гледна точка на публично възприятие не е лесно. И тук репертоарът, в който обясняваш какво си свършил, не е достатъчен. Правилният въпрос на хората е: „Защо си още там? Какво искаш да направиш“. Историческите аргументи не винаги са универсални. Това не е имиджова технология. Не го представяйте като някаква смяна на актьорите в сериал, защото имат друг ангажимент или са омръзнали на зрителите. Някои хора в един момент се оказват непригодни поради лични или професионални качества, или поради създаденото обществено мнение за дадена позиция. И понеже е важно цялото – ценности, цели, а не толкова отделният представител... Колкото подозрително прозвуча това, което казах!... Затова е нормален процес. В партийния организъм идват едни хора, заминават си други. Трябва да има и двете. И институционална памет, и приемственост и ротация, и освежаване.       ", "date": "2019.04.25", "title": "Томислав Дончев: Някои хора в един момент се оказват непригодни"}
{"url": "https://clubz.bg/82262-borisov_potushi_spora_mejdu_unss_i_finansoviq_ministyr_sys_75_miliona", "text": "Трима министри, начело с премиера Бойко Борисов, посетиха лично Университета за национално и световно стопанство (УНСС) днес и обещаха още следващата седмица да отпуснат 7,5 млн. лв. за новия корпус на учебното заведение. Лично премиерът обяви, че е приключил спора между УНСС и финансовото министерство, дошъл е на място, но не заради приятелството си с ректора проф. Стати Статев, а за да е публично взето решението.   На огледа лидерът на ГЕРБ беше придружен от министрите на финансите, регионалното развитие и образованието - Владислав Горанов, Петя Аврамова и Красимир Вълчев. Тази седмица от УНСС излязоха с  , в което обявиха, че университетът е пред фалит заради отказ на финансовото министерство да отпусне обещани през 2016 г. 7.5 млн. лв. за изграждането на новия корпус на университета. Строежът на новата сграда започва преди две години от консорциум между „Галчев инженеринг“ ЕООД и \"Вамос\" ООД като 4.5 млн. лева трябва да бъдат отпуснати по оперативна програма \"Региони в растеж\", а държавата обещава 7.5 млн. лева. В писмото си УНСС алармира, че държавата не е отпуснала и лев, настоява за спешно финансиране с 10.3 млн. лв, защото междувременно проектът поскъпва и предупреждава, че е пред провал. Освен това в позицията се казва, че учебното заведение може да изпадне във финансова несъстоятелност. В последствие министерството на Владислав Горанов потвърди поетия ангажимент от 7.5 млн. лева, но едва след като се усвоят парите от Брюксел. Оттам обаче могат да ги отпуснат едва, когато българската страна се включи в проекта. Обектът е трябвало да бъде завършен през лятото на тази година, но вероятно ще се забави още година и половина. Въпреки че ще бъдат отпуснати 7.5 млн. лв. ръководството на университета трябва да намери още 1.2 млн. лева за възникналите допълнителни разходи по строежа и други 450 хил. лева, за покриване на финансовите корекции, наложени заради нередности при усвояването на финансирането от 4.5 млн. лева по оперативна програма \"Региони в растеж\". Отделно пък за оборудването на новата сграда, където трябва да се обучават близо две хиляди студенти, ще се търси финансиране от държавата. Прогнозната стойност на тези разходи е 1.5 млн. лева. По време на огледа на сградата премиерът Борисов поиска обяснение от финансовия министър Владислав Горанов откъде идва спорът. Той отвърна, че спор няма, но обърна внимание, че студентите по икономика са прекалено много на фона на търсенето на пазара на труда. И беше добави, че нямало да плаща от парите на данъкоплатците за финансовата корекция, наложена от Брюксел заради нередности. От университета разказаха, че новата сграда ще реши много от проблемите на учебната база. Залите са малки и не могат да поберат всички студенти, преподавателите делят работни места, докторантите изобщо нямат къде да работят.", "date": "2019.04.25", "title": "Борисов потуши спора между УНСС и финансовия министър. Със 7,5 милиона"}
{"url": "https://clubz.bg/82259-kadyr_na_tv7_i_kanal_3_poe_novinite_na_nova", "text": "Миляна Велева се присъединява към екипа на Нова Броудкастинг Груп, заемайки позицията   от 2 май. Това официално съобщение дойде от Нова телевизия, където в момента тече вътрешно преструктуриране, след като медията смени собственика си. Велева е кадър на бившата \"телевизия на Цветан Василев\" ТВ7 и на Канал 3, която неофициално се свързва с депутата от ДПС Делян Пеевски. В миналото е била спортен журналист.  Тя е и сестра на вицепремиера и министър на правосъдието в кабинета \"Орешарски\" Зинаида Златанова. Домусчиеви и MTG финализираха сделката за Нова тв КЗК разреши на Домусчиев да купи Нова тв \"Миляна Велева е доктор на науките по журналистика. Магистър по журналистика от Софийския университет \"Св. Климент Охридски\". Средното си образование завършва в Hankinson High School, САЩ. Успоредно с това се дипломира и в 133 СОУ \"А. С. Пушкин\" в София. Има езикова специализация в Университета в Нант, Франция. Като телевизионен журналист е преминала обучителна програма на CNN. През 2009 г. става носител на отличието \"Братя Ексерови\" за принос в спортната журналистика\", допълват в биографичната справка от телевизията. Само преди десет дни \"Адванс Медиа Груп\" на Домусчиеви и MTG финализираха продажбата на Нова Броудкастинг Груп. Акциите, представляващи 100% от капитала на дружеството  бяха прехвърлени на купувача.  Информацията, че Домусчиеви купуват Нова тв беше потвърдена още в края на февруари. Сделката беше одобрена и от Комисията за защита на конкуренцията. Новият председател на Съвета на директорите на   е Георги Домусчиев. Нова тв пак е за продан. Петр Келнер няма да я купи За изпълнителни директори на \"Нова Броудкастинг Груп\" АД бяха назначени досегашните прокуристи - Вяра Анкова и Николай Андреев – дългогодишен финансов директор. Бе решено Силва Зурлева да остане съветник на Борда. \"Нова Броудкастинг Груп\" АД притежава най-голямата и водеща медийна група в България. В портфолиото ѝ влизат 7 телевизионни канала. Компанията е най-големият участник на онлайн пазара в страната, достигайки до около 75% от хората, използващи интернет в България. В нея работят 650 човека. До продажбата на Домусчиеви се стигна, след като \"Нова Броудкастинг груп\" обяви в началото на годината, че телевизията няма да бъде продадена на компанията на чешкия мириардер Петр Келнер PPF Group. Това се случи, след като Комисията за защита на конкуренцията (КЗК) обяви сделката за невъзможна през лятото на миналата година. Преди това бе съобщено, че е сключен предварителен договор на стойност 185 млн. евро.  КЗК разреши на Домусчиев да купи Нова тв Нова тв пак е за продан. Петр Келнер няма да я купи", "date": "2019.04.25", "title": "Кадър на ТВ7 и Канал 3 пое новините на Нова"}
{"url": "https://clubz.bg/82260-trymp_kym_bajdyn_dobre_doshyl_v_nadprevarata_zaspal_djo", "text": "Така президентът на САЩ Доналд Тръмп \"приветства\" в Туитър обявената днес кандидатура на демократа Джо Байдън за президент на изборите през 2020 г.     76-годишният Байдън ще се опита за трети път да се пребори за най-високия пост в САЩ. Той беше вицепрезидент на предшественика на Тръмп Барака Обама.     Досега той се е канидатирал неуспешно през 1998 г. и през 2008 г. Като начало той ще трябва да се пребори на вътешните избори на Демократическата партия с още 20 претенденти, за да стане евентуално нейният кандидат за изборите.", "date": "2019.04.25", "title": "Тръмп към Байдън: Добре дошъл в надпреварата, Заспал Джо"}
{"url": "https://clubz.bg/82267-grigor_dimitrov_otpadna_rano_v_barselona", "text": "Григор Димитров отпадна от чилиеца Николас Хари на турнира от ATP 500 в Барселона - 6:2, 4:6, 6:7(2) в третия кръг. Хари попадна в основната схема като \"щастлив губещ\", но показа, че късметът му е оправдан. В предишната фаза той елиминира Александър Зверев (№2 в схемата). Следващият му съперник е Данийл Медведев - победителят на турнира \"София оупън\" тази година. Димитров отново ще загуби точки в световната ранглиста, тъй като през миналата година отпадна на четвъртфинал в каталунската столица и сега не успя да защити точките си. Сега той е 43-ти. Григор Димитров с най-лошо класиране от над шест години Началото на мача бе за 23-годишния южноамериканец, който направи обрат от 0:30 на сервиса на българина. Гришо обаче върна пробива моментално. При 3:2 Димитров направи нов брейк, след което затвърди и набързо дръпна с 5:2. Сетът завърши с още един пробив за Григор и 6:2. Хасковлията записа четири поредни гейма в актива си. Хари започна втората част като първата - той взе подаването на Димитров, но този път не допусна рибрейк и поведе с 2:0. След това сетът вървеше гейм за гейм. Григор имаше точка за пробив в осмия гейм, но загуби разиграване и изтърва шанса да изравни. Малко след това Хари спечели сета и изравни. Григор Димитров преодоля Вердаско в Барселона Трети сет. Той тръгна равностойно и с добри изяви на сервиращите. При 3:2 заваля дъжд и мачът бе прекъснат за около час. Двубоят продължи в същия дух. Така се стигна до тайбрек, в който Хари се наложи със 7:2 и елиминира още едно голямо име. Григор Димитров преодоля Вердаско в Барселона", "date": "2019.04.25", "title": "Григор Димитров отпадна рано в Барселона"}
{"url": "https://clubz.bg/82272-po_narejdane_na_borisov_sprqha_strategiqta_za_deteto", "text": "По разпореждане на министър-председателя Бойко Борисов работата по проекта на   е спряна поради породилите се негативни обществени реакции на част от обществото. Това съобщиха от пресцентъра на социалното министерство. Църквата вижда в Националната стратегия за детето \"изменчиви политически идеологии\" Въпреки това Министерството на труда и социалната политика отчита реакциите на обществото и \"породилите се страхове в резултат на спекулативни интерпретации на заложените в проекта на стратегията мерки\", допълват от министерството. \"Държавата няма да решава вместо родителите или да изземва правата им. Подкрепата и грижите за детето и родителите са свързани. Най-добрата среда за детето е неговото семейство. За всички нас е важно да имаме общо разбиране за развитието на следващите поколения българи\", се посочва в съобщението. Църквата въстана срещу Националната стратегия за детето, видя \"експерименти\" Стратегията - макар и още на проект - предизвика полемики в обществото. Църквата излезе със становище срещу нея, дори на два пъти. Първия път се оказа, че публикуваното мнение не е било на Светия Синод, на сътрудничка. Църквата въстана срещу Националната стратегия за детето, видя \"експерименти\"", "date": "2019.04.25", "title": "По нареждане на Борисов: спряха Стратегията за детето"}
{"url": "https://clubz.bg/82257-huawei_shte_pravi_otchasti_5g_vyv_velikobritaniq_sochi_iztekla_informaciq", "text": "Британското правителство планира да използва компонентни на Huawei за изграждането на своята 5G мрежа. Това се разбира от изтекли разговори от британския Съвет за национална сигурност, съобщи Digital Trends. Huawei: Европа няма интерес да участва във войната на САЩ  Множество държави имат резерви към това китайската компания да осигури хардуера за новото поколение мобилни мрежи  техният интернет трафик. САЩ настояват пред партньорите си да изберат друга компания, но вече няколко от тях игнорираха предупрежденията. Други - като Австралия например - ги послушаха. Според информация от изтеклата среща, която британският в. \"Телеграф\" е потвърдил от свои анонимни източници, британските власти все пак смятат да наемат друга фирма за основните компоненти - тези, които преразпределят разговори, или проверяват идентификационните номера на устройствата. Доколко подобно решение ще сработи добре и ще защити британската 5G мрежа обаче, е трудно да се прецени. Германия мисли да пусне ли \"Хуавей\" в мобилните си 5G мрежи  Междувременно изтичането на информация предизвика скандал в Обединеното кралство. Според британския културен министър Джереми Райт, подобен теч може да доведе до криминално разследване. Дискусиите в Съвета по национална сигурност би трябвало да са с най-високо ниво на секретност. Министърката по дигиталните въпроси Марго Джеймс към отсече: Германия мисли да пусне ли \"Хуавей\" в мобилните си 5G мрежи ", "date": "2019.04.25", "title": "Huawei ще прави отчасти 5G във Великобритания, сочи изтекла информация"}
{"url": "https://clubz.bg/82251-putin_opravdava_ruskite_pasporti_v_donbas_zapadyt_gi_kritikuva", "text": "Руският президент Владимир Путин заяви днес, че намира за странни протестите на Украйна и на западните й съюзници срещу указа му, който улеснява издаването на руски паспорти на граждани на отцепилата се във въоръжено сепаратистко въстание източна Украйна, или Донбас. Той посочи, че държави от Европейския съюз като Румъния, Унгария и Полша издават паспорти на сънародници, живеещи в чужбина. Новият украински президент влиза в първи сблъсък с Путин Германия, Франция и Европейският съюз днес разкритикуваха указа на Путин. Върховната представителка на ЕС по външната политика и сигурността Федерика Могерини нарече акта на Путин \"още една атака срещу суверенитета на Украйна\". ЕС очаква Русия да се въздържа от действия, насочени срещу Минските споразумения и възпрепятстващ пълното реинтегриране на украинските райони, които не са под правителствен контрол, се казва още в изявлението. Новият украински президент влиза в първи сблъсък с Путин Вчера новоизбраният украински президент Володимир Зеленски и външният министър на страната Павло Климкин призоваха Запада да засили санкциите срещу Русия в отговор на указа за паспортите. Украйна поиска Съветът за сигурност на ООН да се занимае с въпроса. Областите около градовете Донецк и Луганск се отцепиха от Украйна през април 2014 г. във въоръжен бунт, който Русия подкрепи материално и военно, макар Москва официално да отрича това. Петгодишният конфликт досега е взел 13 000 жертви въпреки слюченото през 2015 г. прекратяване на огъня. Наличието на руски граждани в тази част на Украйна би могло да послужи на Русия пряко да се намеси в района под предлог, че защитава правата им.   Новият украински президент влиза в първи сблъсък с Путин", "date": "2019.04.25", "title": "Путин оправдава руските паспорти в Донбас, Западът ги критикува"}
{"url": "https://clubz.bg/82255-predizborni_boqdisaj_qjce_shte_te_razhodqt_v_bryuksel", "text": "Великденски (или предизборен) дух явно е обзел кандидатката за ерводепутат от ГЕРБ   и тя е решила да го сподели със света. Майдел, която и сега е представител на управляващата партия в Европейския парламент, обяви конкурс за боядисано яйце. А най красивото ще донесе на майстора му екскурзия до Брюксел. Своеобразното състезание Майдел организира чрез профила си във фейсбук. Оценка за яйцата обаче нямало да дава лично тя.", "date": "2019.04.25", "title": "Предизборни: боядисай яйце, ще те разходят в Брюксел "}
{"url": "https://clubz.bg/82258-ispaniq_zadyrja_bylgarin_za_falshivi_telefonni_zaplahi", "text": "Испанската полиция е задържала българин, затова че е отправил по телефона фалшива заплаха за бомба в небостъргача \"Торе Еспасио\" в Мадрид, съобщи най-големият испански всекидневник \"Ел Паис\". На 47-годишния ни сънародник, чието име изданието не споменава, е повдигнато обвинение за нарушаване на обществения ред. Той е освободен от ареста под гаранция. Испанската агенция Европа прес, изданията \"Ел Конфиденсиал\" и \"20 минутос\" също потвържават, че заподозреният е българин. Бомбената заплаха е била отправена на 16 април и е наложила евакуацията на 57-етажния небостъргач, в който се помещават посолствата на няколко страни.  \n\tВчера Франс прес съобщи, че мъжът е отговорен и за друга фалшива заплаха на 11 април - за бомба в посолството на Еквадор в испанската столица. Задържаният е известен на органите на реда и във връзка с \"фалшива заплаха срещу германска фондация, намираща се в Мадрид\", посочи Европа прес. ", "date": "2019.04.25", "title": "Испания задържа българин за фалшиви телефонни заплахи"}
{"url": "https://clubz.bg/82261-aleksandyr_manolev_veche_e_obvinqem_za_dalaveri_s_evrosredstva", "text": "Окръжна прокуратура – Благоевград е привлякла като обвиняеми бившия зам.министър на икономиката Александър Манолев и Ана Димитрова за престъпление, засягащо финансовите интереси на Европейския съюз, извършено от двамата в съучастие и при условията на продължавано престъпление. Както повечето огласени и образувани напоследък проверки - става въпрос за чл. 248а от НК - за деклариране на неверни сведения или спестяване на такива, с цел да се получи банков кредит или еврофинансиране. Манолев - на прокурор и КПКОНПИ. Във всички къщи за гости - проверка На Ана Димитрова е взета мярка за неотклонение гаранция в пари в размер на 2 000 лева, а на Александър Манолев – гаранция в размер на 100 000 лева, допълват от прокуратурата. Продължават действията по събиране на доказателства, разпити на свидетели и назначаване на експертизи. От ДФЗ са изискани и получени и всички други заявления за директни плащания от ЕТ  финансирани със средства на Европейския съюз. Получените субсидии, както и декларираните данни по тях, също са предмет на разследване. С нареждане на Цацаров: полицай - къща за гости - полицай... След изнесени в медиите данни за \"къщи за гости\", стопанисвани реално съответно от Александър Манолев и Елена Йончева, вчера прокуратурата обяви мащабна операция срещу всички над 740 обекта, получили такова субсидиране. Още в предно съобщение на прокуратурата обаче ставаше ясно, че случаят със зам.министъра е даден освен на КПКОНПИ и на обвинителите от Благоевград. Днес Арнаудова допълни и че в община Сандански не съдействат на разследването. Прокурорите ги попитали кой е внесъл  за мнимата туристическа дейност, но от кметството отговорили, че за видеозаписите отговаря само едно длъжностно лице, което не е на работа и да дойдет след 30 април... Така прокуратурата пратила екип, който ги иззел. На 17 април бил внесен накуп и туристически данък - около 700 лв. Но от Община Сандански отново не знаели кой го е платил. Манолев е отказал както да дава обяснения, така и да му бъде направена криминалистическа регистрация и да си декларира имущественото състояние. Въпросната Ана Димитрова е дъщеря на жената, която отглежда децата на Александър Манолев, т.е. - на детегледачката му, стана ясно още. На политика е наложена парична гаранция от 100 000 лв. С нареждане на Цацаров: полицай - къща за гости - полицай...", "date": "2019.04.25", "title": "Александър Манолев вече е обвиняем за далавери с евросредства"}
{"url": "https://clubz.bg/82256-edin_dosta_stranen_izbor_v_idealniq_otbor_na_visshata_liga", "text": "Едно име изненадва в обявения днес Идеален отбор на сезона на английската Висша лига и предизвиква коментари сред фенове, анализатори, журналисти и т.н. Сред 11-те фигурира   от \"Манчестър Юнайтед\". Останалите са в реда на нещата - шестима от шампиона и лидер в класирането \"Манчестър Сити\" и четирима от преследвача \"Ливърпул\". Така тимът е съставен само от звезди на три клуба. \"Манчестър Сити\" все по-близо до титлата след победа на \"Олд Трафорд\" Ето 11-те, за които гласуват самите играчи, членуващи в Асоциацията на професионалните футболисти: Попадането на Погба наистина е странно, но пък самите футболисти са гласували за него. Французинът направи силни мачове в началото на периода на Оле Гунар Солскяр, но напоследък отново е фигурант. Поне не и лидерът, който се очаква да бъде като световен шампион и рекорден за клуба трансфер със завидни физически данни... В същото време прави впечатление отсъствието на аса на \"Челси\"  . За мнозина това е най-голямата липса в състава. Няма го и   (\"Тотнъм\"), но и тримата в атаката имат по-силен сезон. ", "date": "2019.04.25", "title": "Един доста странен избор в идеалния отбор на Висшата лига"}
{"url": "https://clubz.bg/82263-petyr_hubchev_napuska_nacionalniq_otbor", "text": "Петър Хубчев напуска националния отбор на България от 1 май, като почти сигурна следваща дестинация за треньора е \"Левски\". Това съобщава dir.bg. Информации по темата бяха публикувани из медиите в последния месец, но от клуба, както и от Българския футболен съюз, тогава се надпреварваха да отричат. Сега обаче връщане назад няма - поне по отношение на раздялата с \"лъвовете\". Проверка на Клуб Z показва, че наставникът си тръгва от националния. Оказва се, че Хубчев вече е подал молба за разтрогване на договора с БФС от 1 май. Това означава, че той няма да води България във важните европейски квалификации срещу Чехия и Косово (7 и 10 юни). \"Националният отбор има старши треньор и неговото име е Петър Хубчев\" Фаворит за негов наследник е Красимир Балъков, който сега води \"Етър\". Засега БФС не коментира, а също така Хубчев и Балъков. \"Българският манталитет заби нож в гърба на българския футбол\" Пред \"Дарик радио\" изпълнителният директор на \"Левски\" Павел Колев заявява, че не е наясно с намерение на Хубчев да си тръгне. Ако това е така, не е свързано със \"сините\" уверява Колев. 55-годишният треньор на националния изкара на поста две години и половина, като видимо подобри представянията и дисциплината на отбора. Не успя да класира България на Мондиал 2018, но това не е голяма изненада. Два хикса и пореден нож в гърба по пътя към Евро 2020. Пет неща, които научихме Хубчев ще е треньор на \"Левски\" от новия сезон, като най-вероятно ще се наложи клубът да поеме обезщетението, което се полага на БФС за прекратения договор от страна на селекционера. То е в размер на три месечни заплати, като по същия начин си тръгна Ивайло Петев през есента на 2017-а, за да го наследи точно Хубчев. Балансът на селекционера за периода му начело на България в официални мачове е шест победи, пет ремита и четири поражения. Най-добрите моменти бяха победите над Холандия (2:0) и Швеция (3:2), а най-лошите - вероятно последните два двубоя (1:1 с Косово и 1:1 с Черна гора у дома). \"Българският манталитет заби нож в гърба на българския футбол\" Два хикса и пореден нож в гърба по пътя към Евро 2020. Пет неща, които научихме", "date": "2019.04.25", "title": "Петър Хубчев напуска националния отбор?"}
{"url": "https://clubz.bg/82237-gerb_se_sdobi_s_deputat_ot_petiq_opit", "text": "След две седмици откази от следващите в листата, парламентарната група на ГЕРБ най-после се сдоби с депутат. Тази сутрин народните представители приеха в редиците си   първоначално 10-и в листата на управляващите в Хасково. Биков: Имаме проблем, искаме прошка Мястото остана празно след оставката на Делян Добрев заради скандала \"Апартаментгейт\". Делян Добрев се почувствал \"политически доубит\" Сайтът „Биволь“ съобщи, че майката на депутата, братовчедка му Росица Гаргова и кумът му Евгени Консулов са пазарували ново строителство в София на цени от 270 евро на кв. м. Сделките са осъществени между 2016 и 2018 г. Всички изброени лица са част от друг скандал около Добрев, станал известен през 2017 г. като „Кумгейт“. Добрев обяви информацията за фалшива,   и този път, за разлика от опита му през 2017 г., депутатите я приеха. Неприетата оставка на Делян Добрев отива в Конституционния съд След това обаче следващите четирима в листата на ГЕРБ отказаха да станат народни представители. Това бяха бившият зам.-областен управител на Хасково  , настоящият зам.министър на енергетиката , държавният здравен инспектор   и директорката на НИМ Делян Добрев се почувствал \"политически доубит\" Неприетата оставка на Делян Добрев отива в Конституционния съд", "date": "2019.04.25", "title": "ГЕРБ се сдоби с депутат от петия опит"}
{"url": "https://clubz.bg/82242-%E2%80%9Edete%E2%80%9D_na_peeping_tom_otkriva_one_dance_week_snimkivideo", "text": "Театърът на Люксембург не успя да побере всички желаещи да видят световната премиера на спектакъла на Peeping Tom „Дете“. Българската публика ще има шанса да се наслади на шоуто на култовата белгийска компания на откриването на One Dance Week на 20 септември в Дом на културата “Борис Христов”, Пловдив, от 20:00 ч. Танц вместо думи идва от Япония на One Dance Week (СНИМКИ+ВИДЕО) „Дете“ (2019) идва след феноменалния успех на „Баща” (2014) и „Майка“ (2016), затваряйки семейния кръг на трилогията. Детето и приказният му объркан свят са в сърцето на най-новия спектакъл на Peeping Tom. Действието проследява начина, по който децата възприемат заобикалящия ги свят, техните най-съкровени желания и най-големи страхове. Ексклузивни кадри от представлението разкриват впечатляващите декори, които реалистично пресъздават образа на митичната гора - главен герой във вселената на детското въображение. На преобразената до неузнаваемост сцена ще оживеят чудновати и страховити създания и ще се вихрят магии и кошмари, точно както в необятната детска фантазия. Повече за сценографията на спектакъла вижте  . Кадри от репетициите вижте във видеото: Публиката на One Dance Week вече се докосвала до фантастичната естетика на Peeping Tom по време на One Dance Week 2017, когато компанията гостува с втория проект от трилогията – „Майка“. Спектакъл извън разума и гравитацията Ограничено количество билети за спектакъла „Дете“ е в продажба онлайн на  , и на касите на EasyPay. Лица под 18 години няма да бъдат допускани в залата. За повече информация следете събитието във  .  12-тото издание на международния   One Dance Week ще се проведе в Дома на културата „Борис Христов“ в Пловдив. Билети за спектаклите се продават онлайн в системата на  , както и на касите на EasyPay. Поради засиления интерес към фестивала, препоръчваме предварителното закупуване на билети. Спектакълът „Медиум“: метаморфози, еротика и транс от остров Ява Спектакъл извън разума и гравитацията Спектакълът „Медиум“: метаморфози, еротика и транс от остров Ява", "date": "2019.04.25", "title": "„Дете” на Peeping Tom открива One Dance Week (СНИМКИ+ВИДЕО)"}
{"url": "https://clubz.bg/82234-kogato_semejnata_chest_ubiva", "text": "Въпреки че там войната продължава вече 18 години, фокусът на световните медии отдавна не е върху чукарите на Хиндукуш. Нордланд е самотен войник на пост, в пълна с военни постове страна. До 2014-а, когато открива истинския, но прикрит ужас на Афганистан – убийствата на честта. Журналистът разказва историята на двама влюбени – Али и Закия – двама души от различни племена, с различна религия, направили грешката да изберат в кого да се влюбят. В тази част на света това е смъртен грях. Смъртен – буквално. Семейството на Закия се заклева да отмъсти на двамата за опетнената чест на рода. Историята носи на Нордланд - Пулицър, книга и световна слава. „Чест“ е една от най-срещаните думи, които може да чуете в Афганистан. Местните я повтарят като мантра, от Кабул до Бамиян и до Херат – всички за едната чест живеят. Само че в Афганистан „чест“ не означава честност и почтеност. Не значи и достойнство, нито грижа. Значи едно – моята чест е моята жена, съпруга, дъщеря, сестра. Който посегне на тях – посяга на мен. А мъж без чест в племенните общности на Афганистан, просто не е мъж. Да нямаш чест, значи да нямаш думата. Ако нямаш авторитет в собственото си семейство, в дома си – не можеш да бъдеш нещо и в общността. А афганистанецът е готов да убива за това. Дефиницията за убийство на честта е убийството на даден член на семейството или клан, извършено от друг член на същото семейство или клан, мотивирано от убеждението, че жертвата е опетнила честта на семейството, клана или изобщо общността. През 2001 г. американската армия нахлу в Афганистан и започна дълга и изтощителна война с талибаните.  Бруталният режим на радикалистите беше свален, а САЩ останаха на място, за да помогнат за изграждането на работеща администрация и правосъдна система. Под техния натиск в края на 2009 г. Афганистан прие закона за премахване на насилието срещу жените. Той криминализира физическото, психическото и емоционалното насилие. Създадоха се специални комитети, които да пазят момичетата от бесните им роднини, има специално Министерство за правата на жените, наляха се милиарди долари в програми за равноправие. Предвидени са мерки за защита и подкрепа, повишаване на нивото на осведоменост, провеждат се изследвания и доклади, създават се превантивни охранителни услуги за оцелелите жени и помощ за тези, които са застрашени. Министерството на хаджа и поклонението пък има задължението да изяснява на местните обичаи, които са лъжливо представени като вкоренини в религията. Афганистан се превръща в плацдарм на борбата за правата на жените. Въпреки това силата на обичайното местно право остава водеща, особено в дълбоките провинции. Това е една от известните особености на Афганистан – въпреки наличието на централно правителство, малките общности се ръководят  по традиционна родово-племенна система.  Едно семейство се управлява от старейшина, няколко семейства правят род; няколко рода правят клан; няколко клана правят племе. Племената имат вътрешен кодекс, който очертава границите на позволеното и забраненото в обществото. Този фактор се превръща в невидим естествен отпор на опитите за промяна. А убийствата на честта са част от този кодекс. За последната година са преброени над 600 „убийства на честта“ в страната. Според някои анализитори и неправителствени организации обаче цифрата достига между 5000 и 20 000 в Афганистан, Пакистан и Индия годишно. Слабата централна власт, особено в Афганистан, и да иска - не може да се справи с безконтролната власт на местните вождове. По данни на Род Нордланд съдиите в Афганистан никога не са учили право – или поне около 75% от тях. Никога не са чели и конституцията, която, поне на хартия, пази жените. Положението е малко по-добро в столицата Кабул, но в дълбоката провинция, законът на общността зависи от етноса. Таджиките наказват хазарски момичета и момчета, хазарите наказват таджики, а пущуните – най-многобройната етническа група, наказват всички. Полицията е безсилна – пак според данни на Нордланд само около 10% от нейния състав е грамотна, другите са безпросветни местни момчета, които са намерили сигурна заплата. Правителството пък се опитва да не гневи местните дерибеи, заради битката си с талибаните. Излиза, че въпреки огромните сили и средства, които се хвърлят за подобряване на положението с правата на жените в Афганистан, въпреки напредъка през последните години, проблем все още има.  И решенията се крият отново в жените. Решението е Фатима Казини – директор за провинция Бамиян в Министерството по проблемите на жените, която буквално е готова да влезе в ръкопашен бой с всеки решил, че може да разпорежда с живота на невинно момиче. Решението е Манижа Надери – изпълнителен директор на неправителствената организацията „Жени в подкрепа на афганистанските жени“, която прави невъзможното възможно и всеки ден оказва неизмерима помощ на жертвите. Решението е в Шукрия Халики – безумно смел адвокат по правата на човека, която не се спира пред нищо, за да докаже невинността на своите клиентки. Из цял Афганистан днес работят жени, които с риск за живота си, стъпка по стъпка, крачка по крачка, скок по скок, правят и невъзможното за да защитят правата си – своите и на своите съграждани. За изплашените малки момичета, тези жени се превръщат в символи на борбата, на непримиримостта, на новата епоха, на зората на един ден, в който любовта по свой избор няма да бъде захаросана приказка от някой индийски филм по националната телевизия, а нещо също толкова нормално, колкото е днес страхът. Ако централното правителство в Кабул иска наистина да се справи в ужасите на семейните убийства, то пътят минава през героизирането на тези смели жени. През поставянето им на пиедесталите, които заслужават. Телевизии, списания, плакати, билбордове, цялата мощ на масовите информационни средства трябва да бъде впрегната в идеализирането на тези образи. Така, същите тези малки момиченца, ще знаят, че не са сами, че тук – на същото място, има жени, които са извоювали своите неотменими човешки права. Заедно с образователните програми на американската администрация и неправителствени организации, заедно с международния натиск, заедно с усилията на всички участници в процеса, „срамът на света“, както са наричани от медиите убийствата на честта, ще бъдат изкоренени. Веднъж и завинаги. Преди няколко години Европейският съюз поръча на британската журналистка Клементин Малпас да направи документален филм за две афганистанки хвърлени в затвора. 19-годишната Гулназ е осъдена след като изнасилена от братовчед си. Получава 12 години затвор, защото е правила извънбрачен секс. Фарида – на 26 години, пък прави грешката да напусне  своя съпруг, който я пребива и да избяга с мъж, когото обича. Малпас направи филма „(Не)Справедливост: Историята на афганистанските жени в затвора“, но от ЕС дойде следното официално съобщение: И това е вярно. Разпространяването на лицата на момичета, дръзнали да се противопоставят на вековни традиционни ритуали крие огромен риск за живота им, дори за жени като посочените по-горе – избрали да рискуват всичко в името на справедливостта. Вярно е обаче и записаното пред камера послание на Гулназ: ЕС и САЩ са длъжни да дават максимална гласност на зверствата, да ги показват и да гарантират, че те няма да бъдат забравени, докато се грижат за сигурността на жертвите. Разбира се че границата е тънка, разбира се, че някои от тези случаи трябва да останат неразказани, разбира се, че непосредствената опасност за живота е по-важен проблем. Но когато имаме такива момичета – като Гулназ и като Закия, които са готови да застанат пред света и да разкажат своите покъртителни истории, ние трябва да сме там, за да ги предадем. Помощта, която международният военен контингент осигурява на правителството, е критична за сигурността на всички граждани на Афганистан. Но местната  администрация има нужда и от други стимули. Моралните императиви, с които работи Западът, са недооценен ресурс, който тепърва ще влиза в употреба. Десетина статии на Род Нордланд направиха Али и Закия световно известни, десетки организации се включиха в инициативите за помощ на двамата влюбени. Тромави държавни администрации заработиха като добре смазани машини, дори авторитарни режими от Близкия изток и Африка предложиха подкрепа. Впрягането на силата на цивилизационния устрем на западните общества е неизследван път, по който борбата за правата на жените трябва да върви. Нека всяка жена в Афганистан, Пакистан и Индия да знае, че отвъд оковите на закостенелите предразсъдъци на собствените си семейства, има свят, който се бори за личната им история. За личността им. Вътрешната борба, която този подем би произвела, ще донесе истинската промяна. Защото тя – промяната,  е винаги вътре в нас, доказва го историята на собствените ни народи. Расте ново поколение. Поколение от момчета и момичета, които ще отхвърлят касапското традиционно право и гордо ще поискат своето. То не е много, не е революционно, не е екстраординарно. Имат нужда само от малко помощ. „Генерация Z“ – с подкрепата на „Америка за България“", "date": "2019.04.25", "title": "Когато семейната чест убива"}
{"url": "https://clubz.bg/82240-63_sa_s_negativno_otnoshenie_kym_vlastta_zaradi_apartamentgejt", "text": "Скандалите с апартаментите на властта се отразяват негативно на рейтинга на управляващата партия ГЕРБ. Това показват данни от проучване на \"Маркет линкс\" и бТВ. То е проведено сред 1049 пълнолетни българи в периода 12-22 април.  Резултатите на \"Маркет линкс\" сочат лека преднина за БСП на предстоящите избори за Европейски парламент, но само с 0,4%. Според проучването шанс за представители в Европейския парламент имат още ВМРО, ДПС и \"Демократична България\". Той уточни, че при толкова малка разлика е трудно да се прогнозира кой ще спечели повече места в европарламента. За над 60% от българите \"Апартаментгейт\" е оказал влияние в отношението им към ГЕРБ, като в това число влизат и една трета от избирателите от ГЕРБ.  ", "date": "2019.04.25", "title": "63% са с негативно отношение към властта заради \"Апартаментгейт\""}
{"url": "https://clubz.bg/82247-borisov_za_ostavkite_nie_ne_gonim_ej_taka_urbuleshkata", "text": "Премиерът Бойко Борисов отказа да коментира замесения в политическото цунами „Апартментгейт“ вицепремиер Красимир Каракачанов. В сряда стана известно, че антикорупционният орган КПКОНПИ е започнал проверка на лидера на ВМРО Красимир Каракачанов по сигнал на гражданско сдружение „БОЕЦ“. Преди дни сайтът „Бивол“ съобщи, че министърът е купил през 2017 г. апартамент в София на цени под пазарните и не е декларирал тераса от 117 кв.м., като се позовават на имотната декларация на лидера на ВМРО. Според данните в Агенцията по кадастър апартаментът е мезонет. Първото ниво е 149.25 кв.м, а второто – 61.02 кв.м. Така общата му площ е 210 кв.м. Освен това има и тераси с общ размер 117 кв.м.  обяви, че е спазил законодателството, има нотариални документи за ползване от живущите в кооперацията и е платил всички разходи с ДДС. Според Борисов към момента и министърката на туризма Николина Ангелкова в нищо не е уличена и няма за какво да подава оставка. Преди две седмици лидерът на НФСБ Валери Симеонов, без да споменава името й, намекна, че тя притежава имоти, които е купила също под пазарната цена. А в отговор тя отрече твърденията на Симеонов. Той каза, че не дава оценка на другите партии.", "date": "2019.04.25", "title": "Борисов за оставките: \"Ние не гоним ей така, урбулешката\""}
{"url": "https://clubz.bg/82239-prezidentyt_na_fifa_prati_syboleznovaniq_za_krasimir_bezinski", "text": "Президентът на ФИФА Джани Инфантино изпрати съболезнователен адрес до шефа на БФС Борислав Михайлов по повод смъртта на големия български футболист Красимир Безински, информира официалният сайт на централата ни. Бившият защитник на \"червените\" и националния тим почина в понеделник на 57 г., а вчера беше погребан, като на поклонението му се стекоха много футболни хора. Видни левскари за Безински: Изключителен човек", "date": "2019.04.25", "title": "Президентът на ФИФА прати съболезнования за Красимир Безински"}
{"url": "https://clubz.bg/82248-radan_kynev_bylgariq_e_tolkova_malka_kolkoto_e_malyk_bojko_borisov", "text": "Това заяви водачът на листата на \"Демократична България\" и зам.-председател на ДСБ Радан Кънев на среща с демократичната общност в Шумен, става ясно от видео от събитието, публикувано в профила му във фейсбук. По думите му \"България е била и ще бъде голяма, когато се води от големи лидери\" и \"може много повече\". Радан Кънев: Как са ги построили тези апартаменти с държавни заплати? Според него днес политическите партии, \"водени от хора без визия и амбиция за страната\", се възползват от недоволството на хората. Изтъкват греховете на опонентите си, присъщи за самите тях и така се готвят \"да тласнат България по неевропейски път\". Радан Кънев сезира прокуратурата и ЕК за теца на Доган По думите му \"от всички източноевропейски държави, които се разделихме с комунистическата диктатура заедно преди 30 години, и заедно, в доста различно темпо и различна степен на препъване по пътя, тръгнахме към Европа, без да знаем много ясно къде отиваме.\" И се обосновава: Според Кънев обаче \"този мир и тази свобода сега са заплашени от страхливи и малки политически цели\".    Радан Кънев сезира прокуратурата и ЕК за теца на Доган", "date": "2019.04.25", "title": "Радан Кънев: България е толкова малка, колкото е малък Бойко Борисов"}
{"url": "https://clubz.bg/82243-nqkolko_dobri_futbolni_novini_i_edna_losha", "text": "Ще има пловдивски финал между \"Локомотив\" и \"Ботев\" за Купата на България. Локо очаквано елиминира \"Септември\", а снощи \"Ботев\" неочаквано участва в мач, който вече влезе във футболния фолклор - и с хубави неща, и с лоши. С куриозния си развой, с това, че деветима вкараха гол на 11 и с един пародиен рефер. Страстната седмица предложи и родни футболни страсти - целия спектър. Нека, обратно на приетото, започнем с положителните новини от вчерашната драма между ЦСКА-София и \"Ботев\" (Пловдив) - 3:3, и всичко, което произтича от нея. \"Ботев\" елиминира ЦСКА-София с девет души. Ще има пловдивски финал (СНИМКИ) Ще кажете, че нивото е ниско и че в защита и двата отбора са направили големи грешки. И ще бъдете прави. Но това за нивото си го знаем, то няма да се вдигне просто така - с няколко мача и малко по-удачни трансфери. В най-добрия случай ще минат години. Положително е, че двата отбора се нападаха до последно, \"Ботев\" стигна до корнер с двама души по-малко и до изравнителен гол за 3:3. И преди това не се беше окопал в половината си, а имаше много ясна идея как да противодейства на ЦСКА-София. И как да го накаже.  след смяната на Нестор Ел Маестро с Любослав Пенев, но и тя не може да сработи за два-три месеца. Браво и на тях - вярваха си, обърнаха до 3:2 от 0:2. А фрапантни грешки правят и футболисти, които струват колкото цялото българско първенство - видяхме го за   път по-късно с дербито \"Манчестър Юнайтед\" - \"Манчестър Сити\" (0:2). Ако си неутрален зрител (пък и да не си), треньорът на \"Ботев\" не може да не ти стане симпатичен. Този човек никога не коментира съдии - не го направи и снощи, а имаше основание. Никога не се оправдава с контузии, наказания, с БФС, ЕС, НАТО, Тръмп, Путин и т.н., и т.н. Винаги търси причините за загубите в себе си и отбора. Умерен е и обран. Който е контактувал с него, знае, че това не е поза.  , както го наричат, започна преди няколко години от школата на \"Ботев\" и извървя пътя до това да класира мъжкия отбор за втори път на финал за Купата. Направи и хубави мачове в Европа. А \"Ботев\" има много проблеми, няма стадион, играе на базата си на нещо, което е огромен компромис. Не е стадион. Но има право на своите радости. В реванша на Армията в титулярния състав започнаха деветима българи. Като смени влязоха още двама, сред които и роденият през 2001 г. бургазлия Кристиан Добрев. Някои от българите в тима са отхвърлени от \"Левски\" и ЦСКА-София. При \"Локомотив\" балансът е по-различен, но и там има повече българи, отколкото в софийските \"грандове\", да не говорим за \"Лудогорец\". Пловдив заслужава този финал. Един от най-футболните градове в България (доста обезличен и той по ред причини), но си има доста фенове, които са доста \"горещи\" - понякога дори прекалено. За традиции няма да говорим тук - те са ясни. Трябва много повече като усилия от страна на босовете и футболните хора в двата клуба. Но поне ще стане шоу, за което също може да се говори години, ако има по нещичко от съспенса в мачовете на \"Локо\" с \"Етър\" (невероятна драма с дузпи на четвъртфинала) и на \"Ботев\" с ЦСКА-София. 20 дузпи, рядко виждан обрат и полуфинал за \"Локо\" (Пловдив) Собственикът на \"черно-белите\" Христо Крушарски направи доста странни неща в клуба. Но поне една глупост си спести - да махне бързо босненския треньор Бруно Акрапович. Той е начело на отбора от 2017 г., което за нашите условия е направо завидно дълъг престой. С оскъдния материал, с който разполага, наставникът може да вдигне купата идния месец. Това е един от лафовете, заляли социалните мрежи след реванша. Но ако оставим настрана шегите,   на български рефер. Тази пролет - чет нямат. Притеснителното е, че арбитърът беше на метри от ситуацията, за която отсъди дузпа за \"червените\" и въпреки това я отсъди.  Той си знае дали допусна грешката неволно или волно, след като по-рано вдигна много пресилено втори жълт картон на играч на \"Ботев\". Той си знае дали се е повлиял от непрестанните квалификации и пиперливи реплики на Любослав Пенев по адрес на колегите му. Ако е така - значи не е за тази работа. Не, че Пенев нямаше право в някои случаи. Отборът му също беше ощетяван, добре знаем в мачовете на кой отбор съдиите винаги бъркат в обратната посока - \"Лудогорец\". Снощи обаче  . Не за друго - любима тема му е. Да, Любо, иначе няма спор, че такива съдии пречат на развитието на футбола и се превръщат в главни действащи лица. Но нека завършим с положителното. До средата на месец май Пловдив ще говори за този мач, може да говори и още дълго. Положението, в доста умален мащаб разбира се, е като покрай финала за \"Копа Либертадорес\" между \"Ривър Плейт\" и \"Бока Хуниорс\". Само дано остане в историята с чисто футболни факти, а не с такива, за които не искаш да си спомняш. 20 дузпи, рядко виждан обрат и полуфинал за \"Локо\" (Пловдив)", "date": "2019.04.25", "title": "Няколко добри футболни новини. И една лоша"}
{"url": "https://clubz.bg/82250-delo_za_delba_na_dvor_v_sofiq_teche_30_trideset_godini", "text": "Дело за делба на дворно място с две еднофамилни къщи в София, продължило повече от 30 години, е най-продължителното производство, констатирано от Инспектората към ВСС при проверка на 128 заявления за компенсация на вреди от бавно правосъдие, съобщават от там. Обхванат е периодът 1 януари – 31 март 2019 г., а от споменатите искания 87 са основателни, като 30 са по наказателни, а 57 – по граждански, търговски и административни дела, приемат инспекторите. Осъдителни присъди след 14 години по делото \"Чората\" Делбеното производство е образувано през 1985 г., но периодът, от който заявителят може да се оплаква, тече от 07.09.1992 г., тъй като   по отношение на Република България. така се получава, че относимият за заявителя период на производството е близо 26 г., като той почти изцяло е обхванат от втората фаза на съдебната делба. Първоинстанционното производство пред Софийски районен съд във фазата по извършване на делбата е продължило близо 6 години, като са допуснати забавяния, свързани с организацията на съдебните заседания и с призоваването на страните. По делото са насрочени   поради нередовно призоваване на страни по делото. Само две от отлаганията се дължат на обективни причини – призоваване на нови страни в процеса, чийто адрес не е известен и установяването му изисква допълнителни действия от страна на съда. Най-сериозните забавяния по делото са свързани с изгубване на решението по допускане на делбата и последвалото го производство по възстановяването му. Един от ответниците по делото е подал молба за възстановяване на влязлото в сила решение по допускане на делбата през септември 1999 г., а делото е изпратено в Софийски градски съд на 07.10.1999 г. за извършване на процедура за възстановявдане на изгубено решение. В това производство са проведени 7 съдебни заседания, които са отлагани заради конституиране и призоваване на наследници на починали страни. С определение  , като е посочил, че липсват данни за индивидуализиране на делбените имоти. Бавното правосъдие вече е правило  тъй като след постановяването му са починали трима от ответниците и съдът е трябвало да установи наследниците им, да ги конституира в производството и да ги уведоми за постановеното решение. През ноември 2009 г. делото е изпратено на ВКС, който през юни 2010 г. потвърждава отказа на Софийски градски съд за възстановяване на решението за допускане на делбата и делото е изпратено на Софийски районен съд за продължаване на съдопроизводствените действия. През юли 2011 г. Софийски районен съд е изпратил делото на Софийски градски съд за указания  , тъй като с отказа на съда по молбата за възстановяване на решението, то се оказва образувано пред първоинстанционния съд във фазата по извършване на делбата, без по него да съществува реално окончателното решение по допускане на делбата, с което са определени делбените имоти, кръга на съделителите и техните квоти. С разпореждане от ноември 2011 г. Софийски градски съд е квалифицирал производството като такова за възстановяване на съдебното решение по делото за делба, което е приключило с решение от 14.07.2015 г. В резултат на посочените действия  и и след приключването му делото е върнато на СРС за продължаване на съдопроизводствените действия във фазата по извършване на делбата. Бавното правосъдие вече е правило", "date": "2019.04.25", "title": "Дело за делба на двор в София тече 30 (тридесет) години"}
{"url": "https://clubz.bg/82245-ukrainskiqt_parlament_prie_sporen_zakon_za_ezika", "text": "Парламентът на Украйна прие днес предизвикал полемика закон, който  в една страна, където и руският се използва масово, предадоха световните агенции, цитирани от БТА. Върховната Рада одобри текста с 278 гласа \"за\" при необходими 226. Използването на руския език в Украйна се превърна в сериозен повод за недоволство през 2014 г., когато проруските сепаратисти поеха контрола върху райони в източната част на страната, отбелязва АП. Избраният за президент Володимир Зеленски, който говори руски, каза, че подкрепя украинския за официален език. Той обаче призова хората да бъдат насърчавани, а не да бъдат принуждавани да използват украинския. Досегашният президент Петро Порошенко, който ще остане на поста до края на следващия месец, обаче каза, че ще подпише приетия днес от парламента нормативен акт - последната необходима стъпка за влизането му в сила. Новият украински президент влиза в първи сблъсък с Путин Законът определя   и посочва лицата, които са задължени да го говорят и да го прилагат при изпълнение на служебните си задължения. Сред тях са ръководителите на държавата, депутатите, съдиите, прокурорите, служителите на Националната банка на Украйна, военнослужещите, учители и лекари в държавни и общински здравни заведения. Всеки гражданин на Украйна е длъжен да говори държавния език. Държавата ще организира курсове по украински за възрастни и ще позволи гражданите свободно да го изучават, ако до момента не са имали тази възможност. За прилагането на закона ще следят  Те ще имат право да присъстват на заседания на всички държавни органи, да изискват документи от обществените организации и от политическите партии и да определят размерите на наказанията при нарушение.", "date": "2019.04.25", "title": "Украинският парламент прие спорен закон за езика"}
{"url": "https://clubz.bg/82254-ek_nikakvi_izklyucheniq_za_%E2%80%9Eseveren_potok_2%E2%80%9C", "text": "„Северен поток 2“ няма да получи изключение от „втвърдената“ газова директива на ЕС. Това стана ясно от отговор на въпрос на Клуб Z от говорителката на Еврокомисията Мина Андреева. \"Северен поток-2\" иска изключение от енергийните правила на ЕС От ЕК потвърдиха, че е получено писмо от компанията оператор   То е адресирано до председателя на Комисията Жан-Клод Юнкер и отговор ще бъде изпратен в необходимия срок, каза Анка Падурару – говорител по въпросите на Енергийния съюз. Това се случи на 15 април. По този начин ЕС получи разширени възможности за контрол на морските газопроводи от и до трети страни. Сред тях е и „Северен поток 2“. Главното послание на „втвърдената“ директива  според Анка Падурару е, че всеки, желаещ да продава газ на пазара в ЕС,  Окончателно: ЕС затяга контрола над морските газопроводи Но не е работа на Еврокомисията да коментира какво може или не може да направи Русия на този етап, каза още Падурару. Така тя отговори на въпроса дали е възможно наистина Москва да заведе дело, както се твърди в писмото, цитирано от „Политико“ на 23 април. По-добре е за това да бъде питана руската страна. В писмото според ТАСС от „Норд стрийм 2“ искат ЕС официално да потвърди, че въз основа на обновената газова директива към тръбопровода ще се прилагат условия, не по-малко благоприятни от валидните за други газопроводи, доставящи газ на ЕС, в които инвестициите са били направени много преди приемането на поправките в директивата. Окончателно: ЕС затяга контрола над морските газопроводи", "date": "2019.04.25", "title": "ЕК: Никакви изключения за „Северен поток 2“"}
{"url": "https://clubz.bg/82233-rumen_ovcharov_na_syd_za_mini_harizani_na_kovachki_epizod_2", "text": "Специализираната прокуратура отново е внесла обвинителен акт срещу Румен Овчаров, а вече и срещу Пламен Стефанов - бивш изпълнителен директор на „Мини Бобов дол“ ЕАД и Анна Янева - бивш зам. министър, за умишлена безстопанственост, от която са последвали щети в размер на повече от 24 млн. лева. Това става ясно от съобщение на държавното обвинение. Делото \"Овчаров\": няма факти, не е ясно в какво го обвиняват Става въпрос за отдаването на държавната „Мини Бобов дол“ ЕАД под наем на дружеството на Христо Ковачки „Ораново“ ЕООД с договор от далечната вече 2006-а и анекс от 2007 г. В резултат държавната мина е \"декапитализирана\" (по определението на прокуратурата за \"източване\") и обявена в несъстоятелност. От обвинението припомнят, че на 30 март 2018 г. Софийска градска прокуратура внесе в спецсъда обвинителен акт срещу бившия министър на икономиката и енергетиката от кабинета на Сергей Станишев – за  . По-точно - затова че въпреки задълженията си, умишлено не е упражнил достатъчно контрол, в резултат на което са последвали значителни щети за „Мини Бобов дол\" ЕАД в общ размер 8 940 231,47 лева, и за  . Прокуратурата утрои милионите, за които обвинява Румен Овчаров Оттам допълват, че именно доказателствата, събрани след връщането на делото от съда, са обосновали ангажиране на наказателната отговорност и на бившия заместник-министър на икономиката и енергетиката Янева и на бившия изпълнителен директор на „Мини Бобов дол“ Стефанов. Предстои насрочване на делото пред Специализирания наказателен съд. Както Клуб Z писа, през април на разпоредителното предстартово заседание същият съд прекрати производството с мотиви, че обвинителният акт дори не може да бъде разбран от обвиняемия, за да организира той защитата си.  От казаното на заседанието на 25 април м.г. стана ясно, че обвинението за 8,9 млн лв., което бе широко прокламирано пред медиите, се формира от 3 групи щети: дължим неплатен наем - 1,520 938 лв., на второ място дължими и неплатени режийни разходи по производствената дейност: 2, 227 871 лв. и трето - разлика между фактуриране на наем и начислени амортизационни отчисления 5,191 421 лв. Обаче в икономическата експертиза, цитирана в обвинителния акт - освен тези три суми, са посочени още 2 групи задължения: 13,155 млн. лв. към НОИ и към персонала още - 1,926 млн. За всички 5 суми е отразено, че се касае за вредни финансови последици за \"Мини Бобов дол\" в резултат на сключения договор за наем, т. е. - от неупражнен достатъчно контрол (умишлена безстопанственост). Не ставаше ясно обаче защо тогава прокуратурата обвинява министъра само по трите цитирани \"пера\", а не и по другите две. Изобщо не бе посочена причинна връзка между поведението на обвиняемия и която и да е от сумите. Не бяха уточнени дори дати, на които са станали инкриминираните деяния. Прокуратурата утрои милионите, за които обвинява Румен Овчаров", "date": "2019.04.25", "title": "Румен Овчаров на съд за мини, харизани на Ковачки - епизод 2"}
{"url": "https://clubz.bg/82223-za_kamenarov_bnt_i_dvete_gledni_tochki", "text": "Вчера един директор на БНТ си тръгна. Безславно. Не заради несправяне с работата, а защото преди години карал пил и го хванали. Според закона това е предумишлено престъпление и е несъвместимо с длъжността генерален директор на БНТ. С него си тръгва част от екипа му - по собствено желание.  Константин Каменаров беше лош подсъдим - отлагаше делата, правеше гафа да го прожектират от Брюксел, когато е твърде болен, за да е в съдебната зала...  Но Каменаров не беше лош директор на БНТ -  напротив - той направи добри неща за националната телевизия, започна да променя закостенелия й, леко мухлясал облик и да я превръща в свястна и гледаема. И, общо взето, обективна, с някои изключения, разбира се (едно от тях седна на директорския стол). Чуха се всякакви трактовки: че властващите са знаели предварително за ситуацията с делото му и така са възнамерявали да го \"държат\", че това е бил заобиколният начин Кошлуков да влезе в телевизията през задния вход, защото влизането му през предния би възбудило твърде много духовете. Чу се, че всъщност Кошлуков управлявал телевизията, а Каменаров бил \"за пред публиката\"... Не зная кое от тези неща е истина и дали изобщо някое е истина. Всъщност, за последното съм сигурна, че не е, защото телевизията стана по-добра, което не може да се каже за водещия Кошлуков.(Поне от това ще се отървем - и.д. директорът спирал да води предаване). Честно казано, аз не виждам с какво точно прегрешението на Каменаров му пречи да упражнява своите задължения. И съм сигурна, че законодателите не са имали предвид точно този казус, и присъда за такова деяние, когато са вкарали изискването в закона. Далеч съм от мисълта да оспорвам закона или да защитавам Каменаров - макар че той едва ли е единственият, седнал пил зад волана... Но ми се ще да разделя нещата - защото освен съдебна, трябва да има и човешка справедливост (особено когато съдебната често е в дефицит). Директорът на БНТ Константин Каменаров и екипът му направиха добри неща за телевизията. И можеха да направят още добри неща. Дано тези, които сядат в стола му, да не се изкушават - по стар български обичай - да прехвърлят вини на предшественика си. И стискам палци на колегите от БНТ - да издържат поредния експеримент.  ", "date": "2019.04.25", "title": "За Каменаров, БНТ и двете гледни точки"}
{"url": "https://clubz.bg/82228-cenata_na_petrola_zapochna_da_pada", "text": "Цената на петрола започна да спада, съобщава Нова тв. По целият свят следят с внимание как се търгува суровината, защото Вашингтон наложи нови санкции на Иран и се очакват размествания на пазара. САЩ наказали руснаци и сирийци за контрабанда на ирански петрол Покачването на цената на петрола напоследък беше посочено като причина за увеличението на цената на бензина в редица европейски страни, сред които и България. Oгромните количества петрол, които добиват Съединените щати, както и високите нива на складиран суров петрол от американците спряха покачването на цените на борсите. Тази нощ петролът   а суровият американски петрол - с 29 цента.", "date": "2019.04.25", "title": "Цената на петрола започна да пада"}
{"url": "https://clubz.bg/82229-i_predi_a_ha_da_izmerqt_trizoneta_na_plamen_georgiev_no_ne_im_otvorili", "text": "Това каза тази сутрин Наталия Стоянова, кмет на столичния район „Слатина”. Пред Нова тв тя коментира случая с терасата на председателя на КПКОНПИ - Пламен Георгиев. Пламен Георгиев трябва да премахне два незаконни навеса от терасата си Тя обаче внимателно отбеляза, че построяването е факт от 2007 г. и  . И че въпросните навеси, които единствени се явяват незаконен строеж, са дори над \"кота било\" . Иначе аркадите отгоре на кооперацията били допустими по закон, просто собственикът - строител решил да им сложи покрив.  По нейни думи  Ако това не се случи, общината го прави за сметка на собственика. Сауна пък на практика не съществува - това е  . И затова не представлява незаконен строеж. Сауна - \"в този вид, в който сме свикнали да виждаме\", няма, обяви кметицата, без да уточни в кой вид е тя.", "date": "2019.04.25", "title": "И преди а-ха да измерят тризонета на Пламен Георгиев... Но не им отворили"}
{"url": "https://clubz.bg/82238-vijte_kyde_spirat_tir_ovete_dnes_sled_16_ch_spisyk", "text": "Екипите на ОДМВР- София подпомагат и контролират трафика по основните пътни артерии в областта, съобщават от вътрешното министерство. Движението по автомагистралите  „Тракия“, „Хемус“ и главните пътища на територията на областната дирекция към момента се осъществява нормално, като към 11.30 часа вече е налице леко повишаване на интензивността, допълват оттам. Ако сте на път: ТИР се запали на \"Тракия\", движението е затруднено По трасетата са разположени допълнителни полицейски екипи, които следят за безопасността на движението и недопускане на автомобилни колони в участъците с въведена временна организация на движението поради ремонтни дейности, като имат готовност за регулирането му при необходимост. Същата забрана ще важи и в последния почивен ден 29 април (понеделник) за времето от 14 до 20 часа. Във връзка с въведените ограничения поради извършването на ремонтни дейности водачите могат да използват и следните алтернативни маршрути:  Голямото прибиране 2: Без камиони по пътищата утре Голямото прибиране 2: Без камиони по пътищата утре", "date": "2019.04.25", "title": "Вижте къде спират ТИР-овете днес след 16 ч (СПИСЪК)"}
{"url": "https://clubz.bg/82232-nie_ne_kazvame_na_horata_che_shte_se_sreshtat_sys_zam_ministyr_a_da_poluchat_cvetanov", "text": "Тази съпоставка в предизборните обиколки на ГЕРБ и БСП  направи зам.-председателката на левицата Деница Златева пред бТВ. Златева не конкретизира  , но е известно, че зам.-председателят на управляващата партия и шеф на предизборния щаб обикаля страната, като мобилизирани за срещите са учители, директори и други общински служители. БСП пък от февруари не е в парламента и депутатите й използват това време също за обиколки из страната. Луда надпревара - кой ще извади повече активисти за среща с Цветанов Според Златева това, че последните социологически проучвания дават преднина на БСП за евровота   било \"оценка за последователната позиция на партията по всички корупционни практики, завладели това 10-годишно управление\". Това, че от три месеца социалистите не са в Народното събрание, показвало, че решението за напускане било успешно. Златева не отговори на въпроса дали пък преднината на БСП не се дължи на отлив от ГЕРБ заради \"Апартаментгейт\". Посочи само: Агенции: паритет между БСП и ГЕРБ за евровота с лек превес на соцпартията Тя дефинира, че под \"спечелване на изборите\" се разбирало: каза още заместничката на Корнелия Нинова. Прокуратурата прати полиция да брои туристи в къщи за гости покрай Елена Йончева На въпрос за проверките срещу водачката на листата на левицата Елена Йончева, като последно нейното име бе замесено и в схема за фиктивни къщи за гости, Златева посочи: По думите й Държавен фонд \"Земеделие\" (ДФЗ) работи по \"сбъркан модел\" и не контролира как се отпускат парите от Брюксел. Президентът знаел отдавна, че Иво Христов влиза в листата на БСП Мястото на БСП е в ПЕС, даде заявка още Златева по повод слуховете, че българските социалисти може да напуснат групата на европейските в ЕП.  И със съжаление открила, че борбата със социалното неравенство и спазване върховенството на закона не били сред българските приоритети. Управляващите говорили за паричен съюз и дигитализация. Самата тя разбрала за номинацията на Иво Христов по време на Изпълнителното бюро  . Бившият вече шеф на кабинета на президента Румен Радев изненадващо намери място в листата под номер 4. Той е лична номинация на Нинова. Агенции: паритет между БСП и ГЕРБ за евровота с лек превес на соцпартията Прокуратурата прати полиция да брои туристи в къщи за гости покрай Елена Йончева Президентът знаел отдавна, че Иво Христов влиза в листата на БСП", "date": "2019.04.25", "title": "\"Ние не казваме на хората, че ще се срещат със зам.-министър, а да получат Цветанов\""}
{"url": "https://clubz.bg/82235-v_pregrydkata_na_ruskata_mechka_s_kakvo_pristigna_u_nas_drugarqt_kim", "text": "Срещата на върха на четири очи между руския президент Владимир Путин и севернокорейския лидер Ким Чен Ун приключи, предадоха световните агенции. Тя продължи два часа вместо предвидените предварително 50 минути. След края й двамата лидери я определиха като ползотворна, конструктивна и обстоятелствена, а после се оттеглиха заедно с представители на двете държави за разговори в по-широк формат. \n\tПутин каза, че на срещата на четири очи е обменил с Ким мнения за това какво трябва да бъде направено за подобряване на ситуацията на Корейския полуостров. Ким отбеляза, че с Путин са обсъждали начини за мирно уреждане на кризата там. Севернокорейският лидер изрази надежда, че конструктивният и полезен диалог с Путин ще продължи. Путин подчерта, че с Ким са обсъждали и историята на двустранните отношения и перспективите за развитие на двустранните връзки. Разговорите се провеждат в кампуса на   намиращ се на остров Руски в пределите на община Владивосток, уточнява ТАСС. Преди началото на срещата Путин и Ким си стиснаха ръцете. Руският президент изрази увереност, че визитата на севернокорейския лидер ще помогне за намиране на решение на ситуацията на Корейския полуостров, предаде ТАСС. Руският лидер каза още, че страната му приветства усилията за нормализация на отношенията между Северна Корея от една страна и Южна Корея и САЩ от друга страна. Путин добави, че Русия иска да подкрепи положителните тенденции на Корейския полуостров, допълва Франс прес. Относно връзките между Москва и Пхенян, руският президент каза, че двете страни имат още много за вършене, за да развият икономическите си отношения, допълва агенцията. \n\tСлед преговорите, в чест на гостуващата севернокорейска делегация бе даден тържествен прием, чието меню включва борш, пелмени, салата от раци, треска в сос, говеждо месо с патладжани, а за десерт - шоколадова торта. Ще бъдат предложени вина руско производство - шардоне и мерло. Домакините са предвидили и постно меню за всички желаещи. Като сувенир пък гостите ще получат паметен медал от срещата на Путин с Ким с изображението на двамата лидери. Ким посрещнат с хляб и сол в Русия (ВИДЕО) Посещението на севернокорейския лидер Ким Чен Ун в Русия и днешните му разговори с руския президент Владимир Путин във Владивосток са централна външнополитическа тема на американския печат. Според  след провала на срещата му с президента на САЩ Доналд Тръмп в Ханой през февруари, Ким се опитва да събира международна подкрепа за своя подход към облекчаването на санкциите и за постепенното си ядрено разоръжаване, на който Белият дом се противопоставя. Вестникът припомня, че в Ханой Ким отхвърли американския подход - пълен отказ на Пхенян от ядрения му арсенал срещу отмяна на санкциите, т.е. всичко или нищо. Оттогава Пхенян не скрива разочарованието си от Вашингтон, извършва опити с нови оръжия и обвинява двамата най-влиятелни представители на екипа на Тръмп - Джон Болтън и Майк Помпео, че саботират ядрените преговори. Ким каза, че е готов за нова среща с Тръмп, но само ако президентът направи ново предложение, което Северът да може да приеме до края на годината, пише всекидневникът. По-нататък вестникът отбелязва, че севернокорейският лидер търси контакти с по-приятелски настроени страни като противотежест на САЩ. С първото си посещения в Русия като лидер на своята страна той се опитва да възстанови връзките, датиращи от съветската ера, установени от неговия дядо и от баща му. Подчертава се също, че Китай и Русия са изразили подкрепа за постепенния подход на Ким към ядреното разоръжаване и към облекчаването на санкциите и че това се очаква да бъде потвърдено на днешната среща във Владивосток. Вестникът отбелязва настойчивите уверения на Москва, че не се опитва да подкопае усилията на Тръмп, и цитира съветника на Кремъл Юрий Ушаков, че среща Путин-Ким има за цел \"да затвърди положителните тенденции\" от досегашните преговори на Тръмп с Ким. Цитират се и руски експерти, според които Русия има повече свобода да действия в контактите с Пхенян от Китай, който се опитва да не афишира много подкрепата си за Пхенян, за да не навреди на бъдещите се в момента ключови търговски преговори със САЩ.  Ким с нова титла - представител на всички корейци \"Ню Йорк таймс\" цитира и руския експерт по Източна Азия Василий Кашин, според когото руската търговия със Северна Корея е незначителна, но Москва се надява на концесии за разработка на минни находища и за изграждане на транскорейски газопровод, когато и ако международните санкции бъдат отменени. Освен това Вашингтон и Москва имат общ интерес да се избегне разрушителна война на Корейския полуостров. \"Северна Корея е неизмеримо по-важна за Китай, отколкото за Русия\", отбелязва Кашин. \n\tВестникът се спира и на американските обвинения срещу Русия, че помага на Северна Корея да заобикаля санкциите, наложени от ООН, чрез тайни прехвърляния на петрол и въглища от кораб на кораб. Пхенян иска тази незаконна практика да продължи, но възможностите на Москва да облекчава трудностите на Северна Корея в резултат на санкциите са ограничени. Според американския всекидневник, срещайки се с Путин, Ким се опитва да затвърди новия си имидж сред своя народ на глобален играч, въпреки онова, което се случи в Ханой. Срещата му с Путин също така изпраща сигнал на Вашингтон, че Ким разширява терена на дипломатическата си \"шахматна игра\", след като междуличностната дипломация с Тръмп забуксува. Това кара севернокорейския лидер отново да се обвърже по-тясно с Пекин, с Москва, или и с двете, докато в същото време САЩ се опитват да сплотят около себе си Южна Корея и Япония за общ фронт срещу възхода на Китай срещу една ядрено въоръжена Северна Корея.  Съветник на Тръмп: Ще мине известно време до следващата среща с Ким Ако Ким стигне до извода, че двустранната му дипломация с Тръмп води до задънена улица, той може да се възползва от желанието на Путин да увеличи влиянието с в региона. Вестникът отбелязва и изразеното от говорителя на Кремъл Дмитрий Песков предложение да бъде съживен 6-странният формат на преговорите за ядрения арсенал на Северна Корея, който от едно десетилетие е в летаргия.  Според   днешната първа среща между Владимир Путин и Ким Чен Ун, изглежда, предвещава повече церемониалност, отколкото резултати, но въпреки това е тревожен сигнал към САЩ, че Кремъл може да спечели влияние върху ядрената програма на Северна Корея. За Кремъл, който иска да има роля в тези ядрени преговори с висок залог, внушителната среща на върха във Владивосток ще демонстрира растящото политическо влияние на Русия по света. А за Ким срещата със световен лидер като Путин е възможност да поправи репутацията си след провала на преговорите със САЩ в Ханой. Вашингтон внимателно ще следи отстрани за евентуални пробиви в икономическите санкции и в другите средства за натиск върху режима на Ким. Обезпокоен от възможно отмятане на Русия по този въпрос, Държавният департамент изпрати своя емисар за контактите със Северна Корея - Стивън Бигън, в Москва, за да търси подкрепа за американското искане за пълна денуклеаризация на Северна Корея, посочва вестникът. Цитират се и все по-настойчиви гласове сред руските депутати за отмяна на санкциите срещу Северна Корея. Подобно на Пекин, Москва действа предпазливо спрямо Северна Корея, с която споделя обща граница, и не желае смяна на режима там, която може да засили влиянието на САЩ, подчертава \"Вашингтон пост\".  Чистка в Северна Корея, Ким смени президента и премиера \"В прегръдката на руската мечка - с какво пристигна у нас другарят Ким\", извежда в заглавие руският вестник   по повод срещата във Владивосток между севернокорейския лидер Ким и президента на Русия Владимир Путин. Изданието посочва, че според предварителната информация двамата лидери обсъждат днес въпроси на денуклеаризацията на Корейския полуостров и двустранните отношения, които според изданието не са в най-доброто си състояние, особено в икономическия им аспект, заради санкциите на ООН срещу Пхенян. Вестникът цитира мнението на експерт от Института по изучаване на източните страни и култури към Руската академия на науките, според когото визитата на Ким е важна за Москва първо защото Русия не иска да има до границата си постоянен източник на напрежение и второ защото САЩ използват ядрената програма на КНДР, за да разполагат около руската територия своята система за ПРО и да правят мащабни военни маневри. Посещението на високопоставена делегация от Белия дом в Москва миналата седмица вероятно с цел дискусия за ядрения проблем на Корейския полуостров, е поредното потвърждение, че Русия е възприемана като важен фактор в решаването на този проблем, казва експертът. Той припомня, че понастоящем главният партньор на Пхенян е Пекин, но по думите му Ким Чен Ун не желаел да попадне под пълна зависимост от Китай, който опитва да се намесва във вътрешните работи на КНДР.  цитира интервю на Путин пред китайския вестник \"Жънмин жибао\", дадено от него в навечерието на работното му посещение в Китай. В него руският президент заявява, че някои западни държави претендират за \"еднолично глобално лидерство\", при което \"грубо потъпкват нормите и принципите на международното право\" и чрез шантаж, санкции и натиск се опитват да натрапят \"своите ценности и съмнителни идеали на цели страни и народи\". Пред китайския партиен орган Путин подчертава, че Русия не е съгласна с подобен подход от страна на Запада. Вестникът припомня, че след срещата си във Владивосток с Ким Путин ще отлети за Китай за втората среща на върха \"Един пояс, един път\", пише БТА. Ким с нова титла - представител на всички корейци Съветник на Тръмп: Ще мине известно време до следващата среща с Ким Чистка в Северна Корея, Ким смени президента и премиера", "date": "2019.04.25", "title": "\"В прегръдката на руската мечка - с какво пристигна у нас другарят Ким\""}
{"url": "https://clubz.bg/82236-apartamentgejt_stigna_do_fajnenshyl_tajms", "text": "Скандалът „Апартаментгейт” с евтините или непълно декларирани жилища на властта удря по ГЕРБ, като може да доведе до загуба на евроизборите, а освен това има риск и да провали опитите на премиера Бойко Борисов да убеди ЕС да прекрати мониторинга над съдебната система и борбата с организираната престъпност и корупцията. Това се посочва в материал на \"Файненшъл Таймс\", цитиран от бТВ, посветен на основния политически сюжет у нас преди евровота. И преди а-ха да измерят тризонета на Пламен Георгиев... Но не им отворили В публикацията се посочва, че обществото е било \"шокирано\" от броя на политиците от ГЕРБ, замесени в скандала, както и от лукса на жилищата им. Изброени са оставките на правосъдния министър Цецка Цачева, зам.-председателя на ГЕРБ Цветан Цветанов и двамата зам.-министри, които \"отричат да се извършили нещо нередно\", както и ситуацията с шефа на \"Антикорупция\" Пламен Георгиев, посъветван от премиера да излезе в дълъг отпуск по време на проверката на терасата му. Поправката \"Артекс\" не била поправка \"Артекс\". Съдът решава за \"Златен век\" Не е пропусната и ролята в скандала на \"Артекс\", в чиито луксозни жилищни сгради в елитни столични квартали живеят част от замесените и които междувременно се оказаха принудени да спрат предизвикалия спорове проекти \"Златен век\". Поправката \"Артекс\" не била поправка \"Артекс\". Съдът решава за \"Златен век\"", "date": "2019.04.25", "title": "\"Апартаментгейт\" стигна до \"Файненшъл таймс\""}
{"url": "https://clubz.bg/82226-bylgarinyt_qde_tri_pyti_po_malko_shokolad_ot_sredniq_evropeec", "text": "Българите консумират около 25 тона шоколад годишно, което прави по около 3,5 кг на човек у нас, показват данни на Евростат за производството и консумацията на шоколад в страните на ЕС през 2017 г. \n\tТова прави дневна консумация на човек у нас около 20-50 грама, докато в ЕС се изчислява между 30 и 90 грама средно за европейците. Всеки европеец е консумирал средно по около 10 кг шоколад годишно, което е близо три пъти повече от средното ниво у нас, отчита Евростат. \n\tПазарът на шоколад у нас възлиза на около 350 млн. лева годишно, а всеки пети консуматор на сладкото изкушение се намира в столицата. Дамите у нас на възраст 20-40 години са сред най-страстните любители на шоколадовите изделия. \n\tБроят на най-търсените марки шоколад у нас се ограничава до 5-6 вида, като те са насочени предимно към средния ценови клас и се произвеждат от 2 или 3 международни компании, специализирани в шоколадовия бизнес. \n\tСпоред експерти сравнително слабото производство на шоколад у нас от малки частни фирми се ограничава както поради сравнително ниската консумация на този продукт у нас, така и поради дефицита на суровината какао, като този проблем засяга и производството на шоколад и в световен мащаб.    \n\tПрез 2017 г. Европейският съюз е произвел около 4 милиона тона шоколад на стойност 18,3 милиарда евро.  \n\tСред държавите-членки Германия произвежда най-много шоколад - 1,3 милиона тона, или 32 процента от общото производство на шоколад в общността, следвана от Италия /0,7 милиона тона или 18 процента/, Франция и Холандия /и двете по 0,4 милиона тона или 9 на сто от общото производство в ЕС/.  \n\tСледват: Великобритания - 0,3 млн. тона или 7 на сто от общото производство, Белгия - 0,3 млн. тона, или 6 на сто, Полша - 0,2 млн. тона, или 5 на сто, и Испания - 0,1 милиона тона или 4 на сто от общото производство на шоколад в ЕС.  \n\tТези осем държави-членки на ЕС са произвели над 90 процента от общото производство на шоколад в общността през 2017 г., отчита статистиката. Данните не включват производството на шоколад, използван за промишлени цели, уточнява анализът. \n\tГодишно всеки европеец е консумирал по около 10 кг шоколад, а оборотът от продажбите на сладкото изкушение варира между 18-20 млрд. евро, според Евростат, пише БТА.", "date": "2019.04.25", "title": "Българинът яде три пъти по-малко шоколад от средния европеец"}
{"url": "https://clubz.bg/82225-fejsbuk_ochakva_globa_ot_3_do_5_miliarda_dolara", "text": "\"Фейсбук\" (Facebook) очаква глоба в размер на най-малко 3 милиарда долара в САЩ заради скандалите с управлението на лични данни на потребители на социалната мрежа, съобщи Франс прес.  \n\tФедералната комисия по търговията на САЩ иска да разбере дали компанията е нарушила споразумение от 2011 г., съгласно което \"Фейсбук\" се ангажира да опазва личните данни и да ги управлява по прозрачен начин. Тя започна разследването след избухването на скандала с изтичането на данни към британската фирма \"Кембридж аналитика\" през март 2018 г. Лондон: Фейсбук \"умишлено и съзнателно\" нарушава законите  \"Фейсбук\" съобщи в комюнике, че очаква потенциални загуби между 3 и 5 милиарда долара заради проблемите с личните данни. \n\tЗаради заделените 3 милиарда за плащане на евентуални глоби печалбата на компанията за първото тримесечие е спаднала до 2,43 милиарда долара. За същия период на миналата година \"Фейсбук\" е отчел печалба от 5 милиарда, отбеляза ДПА. \n\tСоциалната мрежа има оборот от 15,1 милиарда за тримесечието (увеличение с 26 на сто), което е малко над очакванията. Броят на активните потребители се е увеличил от 2,32 на 2,38 милиарда. ", "date": "2019.04.25", "title": "\"Фейсбук\" очаква глоба от 3 до 5 милиарда долара"}
{"url": "https://clubz.bg/82230-grisha_ganchev_moje_i_da_padnem_i_da_biem", "text": "Благодетелят ЦСКА-София Гриша Ганчев направи снощи едно от редките си посещения на мач - на полуфиналния реванш за Купата срещу \"Ботев\" (Пловдив) на стадион \"Българска армия\" - 3:3. Той видя почти пълни трибуни и драматичен развой -   след 3:2 в първия двубой под тепетата. \"Ботев\" елиминира ЦСКА-София с девет души. Ще има пловдивски финал (СНИМКИ) На излизане от съблеканята на \"червените\" Ганчев се спря пред репортери и заяви следното на въпрос как ще коментира мача:  Треньорът на ЦСКА-София Любослав Пенев не се изказа негативно за съдията може би за първи път, откакто пое тима. \"Червените\" получиха дузпа, каквато нямаше и от която поведоха с 3:2. Преди това Костадинов изгони двама футболисти на \"канарчетата\" - първият червен картон (втори жълт) беше доста пресилен. Футболистите на \"Ботев\" пожелаха на клубното величие Динко Дерменджиев бързо да се възстанови и заявиха, че ако спечелят купата, ще я посветят на Чико. Те не се спряха на фрапантните грешки на рефера Костадинов. Финалът \"Локомотив\" - \"Ботев\" е на 15 май - най-вероятно на стадион \"Васил Левски\".", "date": "2019.04.25", "title": "Гриша Ганчев: Може и да паднем, и да бием"}
{"url": "https://clubz.bg/82186-di_velt_zagadychnata_strategiq_na_zelenski", "text": "Новакът в политиката Володимир Зеленски спечели на втори тур в неделя президентските избори в Украйна. За него гласуваха над 73 на сто от сънародниците му, но преди всичко вотът беше срещу досегашния държавен глава Петро Порошенко и неговата политика. Украинците са потресени не само от покачващите се цени на храните и буксуващата битка срещу корупцията, а и от липса на напредък по въпроса за Крим и Източна Украйна, пише в свой анализ от Киев за в.  Новият политик във властта Зеленски иска да промени всичко правено от предшественика му Петро Порошенко. Военната реторика му е чужда и дори не намеква, че Киев би могъл с военни средства да си възвърне окупираните от Москва територии. Същевременно Зеленски не е проруски настроен политик, който би се отказал от окупираните територии. Той не пести критики по адрес на Кремъл. Убеден е, че диалогът е възможен. Още по време на предизборната битка Зеленски даде да се разбере, че най-важни за него са хората. Като президент на Украйна той ще се застъпва за освобождаването на моряците, които Русия арестува по време на конфронтацията в Азовско море. Той отхвърля въвеждането на специален статут на окупирания от Русия Донбас и стриктно държи на Споразумението от Минск, което мнозина вече отписаха, тъй като се нарушава и от двете страни, липсва и гаранция за трайно примирие. Той обещава на уморените от военния конфликт украинци рестарт на диалога. Идеята на Зеленски е следната: Нормандската контактна група, която договори Споразуманието от Минск и понастоящем обхваща Русия, Украйна, Германия и Франция, непременно да бъде разширена. Зеленски иска да привлече на масата на преговорите Великобритания и САЩ. Новият президент обаче е песимистичен относно Крим – единствено смяната на властта в Москва би могла да доведе до напредък. Какви точно са намеренията на Зеленски, засега не е ясно. Той говори за нова “информационна война”, за да се сложи край на окупацията на украинска територия. Най-вероятно възнамерява създаването на нов тв канал, излъчващ на руски език, който да лобира сред населението в окупирания Донбас да застане зад позициите на Киев. Детайли обаче все още не са известни. Освен това Зеленски се застъпва отново да бъдат изплащани пенсиите на украинците, живеещи в окупираните територии. Такива сега получават само онези, които са се преселили в контролираните от Украйна територии. И все пак може ли Зеленски да даде старт на ново начало? Руски експерти не го вярват. В анализ на близкия до Кремъл Център за политическа конюнктура се твърди, че най-вероятният вариант е запазване на статуквото. Както и Порошенко, Зеленски изключва пряк диалог с основаните от сепаратистите “народни републики” Донецк и Луганск. Да не забравяме и украинския парламент - Радата, където Зеленски среща сериозна съпротива от влиятелни критици. Загубилият изборите Порошенко обяви, че остава в политиката. Той може да разчита на силна фракция в новата Рада, която ще бъде избрана на парламентарните избори, насрочени за октомври. Въпреки поражението си на балотажа той може да разчита на твърдо ядро на дясноконсервативни избиратели. Обратното – Зеленски тепърва трябва да изгради партията си. Във Фейсбук премиерът на Русия Дмитрий Медведев оповести в посланието си, че нямал големи очаквания от президентството на Зеленски и призова към почтеност, което в Украйна предизвика недоволство. В крайна сметка от години Русия твърди, че в конфликта в Донбас е неутрална страна. Украински политолози, като Владимир Фесенко и Вадим Карасьов, съзират в лицето на Зеленски стремеж към разведряване и мирна реторика, която е в разрез с изявленията и политическата нагласа на Порошенко. Същевременно те наблягат на това, че не Киев, а Москва държи ключа към разведряване. В крайна сметка действително Кремъл има решаващата дума относно “народните републики” в Източна Украйна и винаги може да провокира ескалация на напрежението. Сега Зеленски трябва да докаже, че относно мирния му курс в Източна Украйна няма да допусне да бъде надигран от големия тактик Владимир Путин. В понеделник точно бившият руски външен министър Игор Иванов пледира за разширяване на Нормандския формат с Вашингтон и Брюксел, за да се предотврати излишна конкуренция между актьорите. Иванов мечтае за международна коалиция в полза на Украйна с цел следвоенно възстановяване на Източна Украйна. Неизбежен е паралел с положението в Сирия. Същевременно с времето новият формат би дал възможност да се обсъждат и други теми на европейската сигурност – така би бил циментиран статутът на войнстваща Русия в Донбас като европейска сила за мир. Може да се изхожда от това, че Зеленски е далеч от подобен сценарий. Той трябва ясно да обясни на украинците, на съседна Русия и на западните си партньори какви са намеренията му. Зеленски трябва да положи всички усилия, за да изключи неприемлива за страната си сделка, каквато Путин рано или късно ще му предложи.", "date": "2019.04.25", "title": "\"Ди Велт\": Загадъчната стратегия на Зеленски"}
{"url": "https://clubz.bg/82207-kyde_si_vqrna_ti_lyubov_narodna", "text": "Това тутакси възбуди родните фейсбук говорители и те започнаха да каканижат за хубавите ни църкви, които са оставени на произвола на съдбата и никой не дава пет пари за тях. Получи се така, че наши богаташи пожелаха да дарят за парижката катедрала, но не и за собствените ни красиви сгради. Вярно е, че нямаме Нотр Дам. Но все пак имаме не малко качествени, пластични, издържани и живописни църкви, космични родопски къщи, фолклор и природа - достатъчни, за да дадат пълнота и хармония в един човешки живот. Защо се получава така, че те биват постоянно и неумолимо разрушавани и разграбвани – от същите тези, които днес са готови да спасяват Нотр Дам? Откъде се всели в нас този мрачен зловещ нихилизъм? Най-голямата ирония е че  в същия този момент патриотизмът (във всичките му измерения) цъфти и процъфтява на родната политическа и обществена сцена. Българщината се стеле по сергии, зали за танци, фасади, ресторанти, както и из политическите кампании. Това виждаме не само в налудничавите прояви ала Волен Сидеров или масовите хора̀ и ръченици, които се вият около съборите на БСП. В момента темата е толкова модна, че дори либералите и неолибералите, често заслужено иронични към нея, се включиха в общия поток: неотдавна Движението „Реформи в културата“ (което гравитира около „Да, България“) организира кръгла маса. Там „обичайните заподозрени” – професори от СУ и абонати на съвсем други теми от „наднационален” калибър (като Истанбулска конвенция, политкоректност и пр.), се събраха, за да търсят фо̀рмата на „истинския патриотизъм”. Зададоха въпроса: какъв трябва да бъде той, за да е нов, съвременен, либерален, каква юридическа система е необходима, за да го подсигури… Патриотизмът обаче е преди всичко поведение и като такова е следствие на нещо друго.  Да очертаваш „правилно  поведение” означава да дресираш хората като в казарма, или да „лекуваш” психични заболявания с усмирителни ризи. Не е ли редно да потърсим причините за едно поведение, вместо да се дресираме? Най-общо казано, патриотизмът е вид поведение, което следва понятието за родина (и чувството за принадлежност). Именно това е, което липсва тук и сега и негови производни са и нихилизмът, и унищожаването на природата, и продажничеството. Дивата, налудничава патриотарщина ала Сидеров пък е следствие на едно напомпано и фалшиво понятие за България като най-великата нация, дала на света цивилизацията, ренесанса, компютрите и компотите. От една страна имаме фалшива представа, която ражда налудничавост и лозунгарски прояви, от другата -  липса на идея за родина, която произвежда нихилизъм и продажничество. В интерес на истината от „Реформи в културата” поставиха едновременно и въпроса: „Що е отечество?”, но ограничиха отговорите до политически дефиниции, пренебрегвайки всичко съществено - природа, изкуство, архитектура, памет, фолклор. Стеснена в рамките на политиката и идеологията, идеята за родина може да продължи да бъде манипулирана, подменяна, употребявана с партийни и бизнес цели. В тази статия разглеждам понятието за родина като естетическа идея. Защото, както видяхме от случая с Нотр Дам, не политиците и градоначалниците, а един роман е върнал катедралата към живот – и я направил символ на национална идентичност. Френският философ Жил Дельоз неведнъж  е твърдял, че изкуството е единственото, което се съпротивлява на смъртта. Произведението на изкуството, ни казва американският критик Фредрик Джеймисън, ни кара да възродим някаква първоначална емоция, която го е породила, да я преживеем с истинската ѝ сила. Под нейно влияние ние можем да забравим всекидневието, проблемите, дори парвенющината си, да надскочим себе си, да накараме политиците да променят плановете си. И ако нещо изконно ни липсва в този момент, това е именно Виктор Юго или иначе казано произведения на изкуството, които да възродят емоцията ни към България. Затова въпроса, който бих искала да поставим, е: Имаме ли такива творби, които ни дават емоцията за България и ако да - къде да ги потърсим?  От една страна социалистическият режим подмени понятието за родина – не само идеологически, а и като естетическа идея и емоция – със задължителния си соцреализъм, бруталните паметници, преработените версии на фолклора. Но нещо не по-малко страшно се случи с нас на 10 ноември 1989 г. - когато трябваше да осъзнаем, че всичко това е било менте, че целият ни живот до този момент е бил лъжа (особено по-младото поколение – онези деца и юноши, които не бяха имали възможност сами да почувстват фалша на соца). Затова на 10 ноември, задавени от еуфория, ние с лекота се отказахме от „фалшивото си минало”, повярвали, че бъдещето е по-важно. Всъщност става дума за дълбока и все още неосъзната травма, травма, с която политиците, дори най-качествените, са неспособни да се справят. Но изкуството може. Най-добрите примери, които ми идват на ум, са произведения на немския художник Герхард Рихтер. Роден в Дрезден през 1931 г., Рихтер скоро се оказва част от така нареченото „поколение без бащи” – деца от Източна Германия, чиито родители са били част от националсоциалистическата партия. Самият Герхард е бил участник в детската секция на „Хитлерюгенд“ (по задължение). След войната германците преживяват колосална травма с миналото си, разбира се в далеч по-драматични размери от нас. През 1972 г. Рихтер показва на биеналето във Венеция 48 чернобели портрета, подредени в редица, досущ като ликовете на Ленин, Димитров и останалите, които ни гледаха по време на соца от стените на училища, заводи, офиси, централи… В изложбата на Рихтер обаче партийните лидери са заместени от хора на науката и изкуството - Айнщайн, Чайковски, Оскар Уайлд, Франц Кафка...  Отдалече портретите приличат на черно-бели пропагандни снимки. Когато човек се приближи достатъчно, започва да чувства, че нещо не е наред: всъщност те са рисувани - така че силно да наподобяват фотография без фокус - като старите избледнели кадри, от които идентичността почти изцяло се е изпарила. Фотографията е медия на паметта, но рисуването – обратното – на настоящето, на присъствието и в този скок, който зрителят прави между тях, се отприщва една носталгия – по липсващото минало на поколението „без бащи”. Това е опитът на паметта да замъгли някои образи и да ги превърне в други, за да може човек все пак да има някаква своя поносима история. Единствено със средствата на изкуството Рихтер успява да освободи необясними чувства и състояния в зрителя. Сега да се върнем в България и травмата с нашето минало. Кое е най-известното произведение след промените, посветено на темата? Разбира се, „Строго секретно” на Недко Солаков, бивш агент на ДС и до 1990 г. зам.-председател на СБХ. Творбата представлява шкаф с чекмеджета, съдържащи бележки тип дневник и писмени признания за сътрудничеството му. Самият шкаф обаче напомня тези, в които са се съхранявали досиетата на Държавна сигурност. Обяснението на Солаков е че е вярвал в системата, вярвал е, че прави добро и затова е доносничил. Според медийния специалист Георги Лозанов въпросният шкаф е „жест на разголване” пред публиката, при това артистичен, „защото авторът е живял в утопичен свят и всяко негово действие (включително и „сътрудничество“ в името на „бъдещия светъл строй“) престава да бъде глупост, мерзост или абсурд, когато се превърне в художествен факт.“ Кое точно го превръща в художествен факт, доцентът не е намерил за нужно да обясни. Поставянето в галерия на шкаф с оправдания не го прави изкуство, иначе всеки щеше да претендира, че е творец. От Георги Лозанов научаваме, че освен художествен факт, тези чекмеджета са и в ролята на индулгенция за художника – признал си е, при това в галерия и готово, вината е измита. Тя вина̀та затова е вина, за да може да бъде изкупувана и манипулирана за всякакви цели. Липсата на срам обаче е очебийна. По същия начин можеш да убиеш човек, с най-светли намерения и после да сложиш оправданията си в галерия, претендирайки, че правиш концептуално изкуство. Зад въпросния шкаф на Солаков не стои нито естетическа идея, нито художествено майсторство, той не е в състояние да отприщи друго, освен арогантност и опит за измъкване. Материалът на Рихтер е паметта - деликатна и фина тъкан, която трябва да преработи едно прекатурено минало, без да унищожава онази смесица от срам, гняв, омерзение, огорчение, които се опитваме да скрием от себе си – а точно обратното – да ги превърне в една нова и непозната емоция. Солаков от своя страна ни обясни, че нямаме никакви проблеми с паметта си и миналото си, стига да сме достатъчно ловки и цинични. Именно тази арогантност и безпардонност стана материалът, „плътта” на „новите артформи” у нас, замести емоцията за родина и продължи процеса на подмяна на изкуството, започнал след 9 септември 1944 г. Така подмяната вече обхвана две нива – от една страна произведенията в Националната ни галерия, днес „Квадрат 500“ и от друга - арогатното ни съвременно изкуство – кръгът, който се оформи около Недко Солаков – с изкуствоведи Мария Василева и Яра Бубнова. Националната галерия продължи да бъде дирижирана от хората, които подмениха автентичните ни произведения преди 10 ноември. В момента „Квадрат 500“ е удивителен пример за липса на подбор и вкус, каквито човек рядко може да срещне в музей, където и да било по света. Малкото изключителни творби вътре са така потънали в общата сивота, че дори най-тренираното око трудно ги забелязва. (Изкуствоведът Чавдар Попов справедливо я сравни с Общите художествени изложби преди 10 ноември. А те съдържаха 90% скука и политически клишета.) Свободният пазар от своя страна пусна на свобода подмяната на фолклора, започнала през соца в нови, мощни темпове, процес - описан перфектно от редакторката на сп. „Пеат Некогаш”, Олга Николова. Ленин и Димитров изчезнаха от обществените интериори, но тушираните портрети на възрожденци, създадени от всякакви самоуки автори, се пренесоха по фасади, огради и трафопостове. Тъкмо те и комерсиалният фолк са и най-адекватната илюстрация на емоцията, която задвижва налудничавият, напомпан патриотизъм в политиката. Какво правят нашите велики съвременни артисти в такъв момент? След като арогантността стана тъканта на техните работи, те го удариха на купон и подигравки. Един от любимите ми примери в тази посока е Алла Георгиева  и нейната серия „Тайните на Алла”. Тук тя снима себе си в ролята на „типична” българска домакиня – седнала на земята в секси бельо, сред море от шопска салата или пък излегната (пак полугола) сред кебапчета. Разбира се, освен подигравка с патриотите, творбите имат и феминистки характер – жената, която трябва да бъде едновремнно перфектна в кухнята, но и сексапилна патриотка и т.н. и т.н. В известна степен прилича на героиня от евтина българска реклама или филм. Съвпадение или не, през 70-те години на ХХ век американската артистка Синди Шърмън прави серия снимки със заглавие „Филмови кадри”. В тях тя фотографира себе си като героиня от филм. Кадрите и мизансцена силно напомнят лентите на Хичкок и други големи режисьори, но в действителност такива филми не съществуват. Това са изключително обмислени, композирани и осветени като в киното фотоси, които директно вкарват зрителя в едно странно състояние. Подобно на Алла Георгиева, Шърман е изящна домакиня, която готви, пере, глади, чисти, но и винаги е достатъчно сексапилна и с подходящо бельо. В годините, когато Алла правеше своите творби, малцина бяха чували за Синди Шърман в България, за да може това да я притесни. В случая дори епигонството не е най-големият проблем – много по-голям е липсата на каквато и да била естетическа издържаност в кадрите, тяхната пълна неспособност да реконструират преживяването на Синди Шърман – а именно, че неусетно за самата себе си, тя е започнала да чувства и мисли като героиня от филм, както и отприщената носталгия по една липсваща идентичност.  Защото, ако съвременното изкуство не създава автентична история или идентичност, то със сигурност успява да възбуди една носталгия по тях.  И тази носталгия сама по себе си е една нова, оригинална, непозната и силна емоция, която ни кара да продължаваме да търсим загубената си родина и загубеното си минало. Нещо, което нито „Строго секретно” на Недко Солаков, нито „Тайните на Алла” са в състояние да направят.  Вместо това тези и други произведения дадоха ход на една изродена носталгия по соца, чиито плодове днес всички берем. Друго произведение на Алла Георгиева в тази област е покривка, избродирана по краищата с най-грозния соц вариант на българската шевица, а в средата ѝ с черен конец е написано CHRISTO Е НАШ. Очевидно творбата се подиграва отново с някакви националистически страсти, изразени в евтините народни ковьорчета. Но тази работа отново НЕ предоставя доказателства, че Алла Георгиева може да създаде нещо по-добро от това, над което се надсмива. Тя не прави нищо друго освен да умножи кича, да репликира местни свади и да подсили чувството за отвращение от всичко българско и родно. Много по-различна и оригинална в случая е работата на Теодор Ушев „Патриотични игри”. В нея геометрични форми от фолклора са се „строили” като елементи от компютърна игра, които се пренареждат в красиви конфигурации. Ушев не се е фиксирал върху пошлото, тъкмо обратното – работата е елегантна и лека, шевиците са разнообразни, пъстри и в ритмична връзка. Но патриотичната игра всъщност ги изличава една по една. Истинският артист може да бъде критичен без да унищожава чувството ни за изкуство или фолклор. Може да прозвучи странно, но едно от най-добрите постмодерни произведения на основата на наша традиция, което е стигнало до мен, е на ирландката Бетън Хъс. Тя е заснела кратко видео, в което Бистришките баби изпълняват песни и ритуали на брега на Северно море. Студената светлина, суровият бряг и движенията на вълните създават фон, който е чужд на песента и това се усеща дори от хората, които не познават страната ни. Именно в това несъответствие между традицията и нейната сцена, се появява отново онази носталгия. Докато гледа филма, човек осъзнава, колко свързани са фолклорът и природата ни и колко далече  от нея са кичозните му заменки днес. Произведението на Бетън Хъс обаче се намира в Тейт Модърн, не е в наша експозиция и доколкото ми е известно никога не е било дори цитирано от всемогъщия Институт за съвременно изкуство. Всички тези примери не означават, че нямаме качествени съвременни артисти, които се интересуват от България като естетическа идея. Означава само че те не стигат до достатъчно зрители, не са представени така, че да изместят вниманието от кича и арогантността. От години живеещият в САЩ Хубен Черкелов работи върху образите, които откриваме по банкнотите – снимки на колхозници, портрети, живописни картини. В тях можем да разпознаем лика на розоберачка или гроздоберачка от соца и да си спомним за миг „забраненото ни минало”, освободено от политически разочарования и жлъч. На места растерът от принта е подчертан, на други сякаш се е изтрил – точно както при старите банкноти, при които някои части са като нови, други – почти не се виждат. Точно там, където образът е протрит, са излезли други, по-ярки нюанси, които не можем да срещнем в банкнотите. Но ще ги срещнем в старата ни иконописна традиция - когато преди да нарисува лика на светеца, художникът е поставял цветни пластове. Когато с времето иконите са излющват, отдолу не се показва дървото, а от подложките изникват нови багри, които вибрират помежду си. Хубен освен това работи със собствена техника, при която използва фолио, напомнящо златните и сребърни обкови във византийската школа. Фолиото пречупва светлината под различни ъгли и цветовете се променят в зависимост от позицията, която заема зрителят. Истинският, оригинален образ не може да бъде „хванат” от публиката, което отново освобождава една носталгия – по традицията и миналото ни. В серия от 2006 г. „Голяма картичка” Росен Тошев прерисува с маслени бои в размери за картина някогашните пощенски картички от Созопол, Несебър... Но сега образът е свръхреалистичен, с много детайл, което го прави нереален. Друг артист, Иван Кюранов, работи с буквите от кирилицата, потъващи в неясни форми на праисторически находки. Със сигурност има и още артисти, които се вълнуват дълбоко от темата – може би работите им да търпят забележки, но поне не са превърнали изкуството в разказване на вицове и псевдо публицистика. Нито едно от тези произведения не може да бъде видяно в Националната или Градската галерия на София. През 2014 г. СГХГ представи изложбата „Изкуство за промяна”, в която показа „артистите, въвели съвременните форми у нас”, но категорично изключи споменатите и други автори, работещи в тази посока. В центъра на експозицията бе автопортрет на Светлин Русев – който според кураторката Мария Василева дал старта на новото. С това тя само доказа и тезата на настоящата статия, а именно, че подмяната на изкуството и на естетическата идея за родина, започнала през соца, продължи с мощни темпове след 10 ноември. Резултатите ги споменах в началото – нихилизъм, продажничество, или налудничав патриотизъм. Вместо кръгли маси и политически речи за отечеството, ние имаме спешна нужда да възстановим онази емоция за България, която само изкуството може да ни даде. Това означава да се извадят единствено качествени, ярки, естетически силни произведения от фолклора и художествената ни история, включително най-новата и те да заемат своите подобаващи места в галериите и музеите. Само когато са заедно и добре подредени, те ще комуникират помежду си автентичност и носталгия, минало и памет. Нещо, което няма как да стане, докато музеите ни се ръководят от същите хора, които подменяха изкуството в последните 30 години.", "date": "2019.04.25", "title": "Къде си, вярна ти любов народна?"}
{"url": "https://clubz.bg/82227-ako_ste_na_pyt_tir_se_zapali_na_trakiq_dvijenieto_e_zatrudneno", "text": "Инцидент с изгорял тир затруднява движението по АМ „Тракия\". Инцидентът е станал н Трафикът се пренасочва само в изпреварващата лента и се регулира от „Пътна полиция\", съобщават от АПИ. Днес е и денят на т. нар. голямо пътуване за празниците. Очаква се изключително . Заради четирите почивни дни около Великден стотици хиляди българи ще пътуват, както у нас, така и в чужбина - по изчисления на Нова тв, около 280 000.  Традиционно най-натоварени ще са магистралите „Тракия” и „Хемус”. На места обаче има ремонти и се очаква образуване на тапи, предупреждава бТВ. Най-големи се очакват да бъдат те на входа на тунел „Витиня”, но при по-голямо задръстване Пътна полиция има предварителен план за действие. Движението на тировете над 12 тона ще бъде ограничено днес от 16 до 20 ч. по автомагистралите и част от първокласните пътища, където е най-натоварено. Трафикът към Сърбия и Гърция също ще бъде засилен. Допълнителни патрули на КАТ ще следят за спазване на правилата.", "date": "2019.04.25", "title": "Ако сте на път: ТИР се запали на \"Тракия\", движението е затруднено"}
