{"url": "http://clubz.bg/56080-i_revolyuciqta_im_takava_sedmokrila%E2%80%A6", "text": "\"Недейте да плачете за крана… Дори трябва да се радвате, че е срещу крана... Защото би могло да се палят имения на олигарси, на политици...\" Думите са на Петър Волгин, който приветства подпалването на една машина, която бе наета, за да изпълни решение на Столичния общински съвет за демонтиране на едно опасно за гражданите съоръжение. Съоръжението е било замислено като паметник, но – както научихме – нито е било завършено, нито е било обезопасено, нито е било узаконено. Та, палежът на крана бил протест срещу капитализ(Ъ)ма. Би могло. Даже се сещам на кои. Ама не се сещам някой пламенен революционер да се е осмелил да припари до някой от тези палати, имения или сараи. Ей така, дори селфи да си направи с кокошки, пауни, или каквото вирее там. Оправдан е гневът срещу „олигарси, политици”. Всеобщо е усещането за неравенство пред закона; за овладяване на държавните институции от сенчести политико-икономически, че и медийни групи; за изсмукване на обществен ресурс и насочването му към малко на брой ръце; за „тяхната” държава. Макар и четири години по-късно, безспорен символ на завладяването на България си остава номинирането и избирането на Пеевски за председател на ДАНС. И когато граждани поискаха да бъде понесена политическа отговорност за това безочие, пламенните революционери им се присмиваха, че били умни и красиви. Когато граждани настояваха, че оставката е единствената приемлива политическа последица, пламенните революционери ги наричаха платени и продажни безделници. Когато граждани насочиха протестите си към сърцевината на беззаконието – системата за правосъдие, пламенните революционери скокнаха: Как така ще протестирате, щом не сте гладни?! Използвайки медийната машина на онзи, който има най-малък интерес от промяна. Най-пламенните революцинери са най-верните защитници на статуквото - колкото и парадоксално да звучи. Поиска ли някой ред, го обявяват за психодесен. Поиска ли посока, го обявяват за продажник. Поиска ли достойнство, го обявяват за русофоб. Да бе, ще палят. Качени на мерцедеси и окичени с георгиевски лентички. Летящи за уикенда към Лондон и предричайки разпада на Запада. Блейнали към Путин и слепи за потоците от млади хора към Европа и Америка. Такова им е русофилството, такова им е левичарството. Антифашисти на 9-и май в София и влюбени в новите фашисти на Европа. А пък група рокери, наричащи се софийски „Нощни вълци”, избърсали от паметника на Съветската армия надписа „БКП са терористи” и се похвалили пред ТАСС. Ама не им достигнало желанието и оставили съседния надпис: „Боли ме фара”. Тази случка е емблема на пламенните революцинери. Добрата новина е, че нямаме идеологическа вълна. Лошата новина е, че имаме премерени провокации. Да изтриеш „БКП” и да не изтриеш „фара”… Подпалването на техника си е чиста форма на престъпление и никакви напъни за идеологическо оправдаване не са уместни. Защото звучат много по-нелепо дори от онзи протест от 15 юни 2013 г., когато стотина роми бяха стоварени пред общината в Раднево и една от тях се провикна пред камерата: „Искаме Пее… Пеев? Пеев искаме!” И революцията им такава, като паметника – не се разбира точно какво е, не е много законно, но пък не е и безопасна, ако минаваш наблизо.", "date": "2017.07.11", "title": "И революцията им такава. Седмокрила…"}
{"url": "http://clubz.bg/56071-pytqt_kym_nacionalnoto_unijenie", "text": "В земята на Брекзит нещата вървят много зле. Правителството е слабо и разделено. Европейският съюз пък е самоуверен и безкомпромисен. Часовникът на преговорите цъка и само наивниците вярват, че могат хем да изядат тортата, хем да я запазят цяла. Вместо това Великобритания изглежда ще избира между три различни вида унижение. Първото унижение е, че Великобритания е толкова отчаяна за някакво търговско споразумение, че е принудена да приеме почти изцяло условията на ЕС. Това означава и съгласие Великобритания да плати сметка общо от 100 милиарда евро, само за да започне преговори. А за да си осигури достъп до единния пазар след това, Великобритания ще трябва да направи още отстъпки – да приеме свободното движение на хора и юрисдикцията на Европейския съд. Алтернативното унижение е Великобритания да откаже да приеме тези условия и да катастрофира без сделка през март 2019 г. Тогава британските стоки и камиони ще задръстят пристанищата на Ламанша, изправени пред нови митнически бариери – на фона на кикота от другата страна на канала. Работните места ще започнат да изчезват в редица индустрии – от финансите до фармацията. И докато инвестициите се пренасочват към континентална Европа, икономиката ще остане под постоянен натиск. Отслабена Великобритания тогава ще се обърне към Америка на Доналд Тръмп с надеждата, че американският президент ще удържи на обещанието си за „много, много голямо” търговско споразумение. Но мечтата за горда, просперираща и „глобална Великобритания” ще изглежда като тъпа шега. Третото унижение ще дойде, когато Великобритания осъзнае, че няма оферта за добър Брекзит, изостави цялото начинание и смирено се върне сама в кошарата на ЕС. Но за да договори дори такъв резултат с 27-те държави от ЕС, Великобритания може да се наложи да се откаже от отстъпката си за общия бюджет. Всеки от тези резултати ще доведе до тревога и гняв във Великобритания. Но съществува и мнението, че една доза национално унижение може да е добре за страната – че Великобритания и Америка са станали уязвими към националистическото самонаказване, защото след Втората световна война „поколение след поколение растеше с усещането, че е специално”. Всички останали големи държави в Европа преживяха окупация, поражение, унижение или разрушаване на демокрацията. От друга страна, Великобритания се гордее искрено и оправдано, защото никога в новата си история не се е поддавала на политически екстремизъм и не е преживявала военни поражения. От гледна точка на Брюксел обаче, националната гордост на Великобритания превърна Обединеното кралство в твърдоглав партньор, който никога не прие да се откаже от суверенитета си, което е необходимо за работата на ЕС. Еврократите споделят под сурдинка, че ако Великобритания претърпи унижение с Брекзит, това може да има положителен ефект дългосрочно, като убеди Кралството евентуално да се завърне в ЕС с по-реалистична оценка за собствената си сила, както и за ползите от Европейския проект. Но дали унижението наистина е полезно за една държава? Спорно е дали общопризнатата политическа умереност на Великобритания се дължи на факта, че страната никога не е била истински унижавана. Гневните и объркани държави често намират убежище в политическия екстремизъм или в агресивния национализъм. … Очакваният обществен гняв може да предизвика още по-дълбока поляризация във вътрешната политика. Националистическото дясно вероятно ще обвини европейците в заговор срещу Великобритания, а либералният истаблишмънт в Обединеното кралство – в „разпродаване на страната”. Левицата на Корбин също ще заложи на гнева срещу статуквото и ще използва объркването за настъпление, както и за радикален завой във външната и отбранителна политика. Това, от своя страна, ще провокира контра-радикаизация от дясно. Възможно е обаче да си представим и по-усмихнат сценарий. Народ, който е прегърнал самоиронията и е превърнал „Винаги гледай на светлата страна от живота” (песен от „Монти Пайтън” – б.р.) в алтернативен национален химн, има силата да се изправи след унижението от Брекзит. Стереотипите за британския „национален характер” наблягат на прагматизма, чувството за хумор и способността да живееш с различията. Британците ще имат нужда от всички тези качества, за да се справят с провала „Брекзит”.", "date": "2017.07.11", "title": "Пътят към националното унижение"}
{"url": "http://clubz.bg/56065-samo_tri_prichini", "text": "Браво на онзи светъл ум, който се сети да обясни на премиера Борисов ромския проблем с инфраструктурни термини. Години наред някакви хора патетично отчаяно обясняват, че най-важното е образованието, че само образованието може да интегрира, че нищо, освен образованието не гарантира развитие и т.н. Ето че се появи някой досетлив човек, който сравни образованието с магистрала. И на премиера Борисов му стана ясно: щом е магистрала – да я построим. И после по магистралата ще започнат да пътуват решенията на  проблемите. Едно от най-важните неща, които се случиха в последните дни, е решимостта на правителството да вкара ромските деца в училището. Ако това стане, ще сме направили нещо изключително важно. Важно не само за ромите, но и за всички нас. Но има три пречки, които могат да застанат на пътя на доброто намерение. Първата са самите роми. В духа на традиционните ценности те ще се опитат да продадат бедността си на държавата. „Не може да ходи детето на училище, няма обувки“ и „Как да ходи гладно на училище, червата му куркат“ са двете изречения, които ще се чуват най-често. Родителите трябва да разберат, че децата ще ходят на училище не заради, а въпреки. Въпреки скъсаните обувки, въпреки куркащите черва. Всъщност и заради – но не заради безплатните обувки и закуска, а заради бъдещето си. Втората пречка са институциите. Всички онези институции, които бяха изредени – училищните и местните власти, социалните служби полицията. На тях просто ще им се наложи да работят. Неблагодарна, тежка, всекидневна работа – това е трудно за българските институции. Не са свикнали. Третата пречка са българите. Българите искат от циганите да са спретнати, да работят, да не крадат и т.н., но рядко си дават сметка, че това минава през образованието. Спомняте ли си реакцията на български родители срещу намерението да се отпуснат стипендии на 700 ромски отличници, при това голямата част от парите идваше не от български, а от чуждестранен източник. Скочиха бдящи български родители, писаха плакати, крещяха да не бъдат подценявани техните деца. С такова отношение няма да стане. Защото тук не ставаше дума толкова за пари, колкото за отношение. Дори ромите да искат да ходят на училище и институциите да си свършат работата, ще е нужна подкрепата на цялото общество. И то трябва да си даде сметка, че тези, които днес трябва да бъдат вкарани в училище, са утрешната многобройна сила на трудовия пазар. Днес са на възраст за училище, но когато пораснат или ще се наложи да ги издържаме и да понасяме кражби и просия, или ще подкрепяме образованието им днес, защото от тях зависи кой ще изкарва пенсиите и какви ще са те утре.", "date": "2017.07.11", "title": "Само три причини"}
{"url": "http://clubz.bg/56070-pyrvata_dama_bih_se_pritesnila_ako_me_haresvat_vsichki", "text": "Съпругата на президента Десислава Радева изрази в профила си във фейсбук недоволство от създадената в социалната мрежа група, наречена \"Първата дама\". Първоначално изглежда, че става дума за страница на самата Радева, но всъщност в нея различни хора публикуват снимки и шеговити коментари. Те обаче са публикувани така, сякаш са написани именно от настоящата ни първа дама.  Радева каза, че е разбрала за тази страница съвсем скоро. Тя заявява, че приема тази страница като \"хубавото на демокрацията\", но изтъква, че тя се прави анонимно. И изтъква, че би се притеснила, ако всички я харесват. Последната публикациа на \"Първата дама\" е посветена на спора около паметника пред НДК Има обаче и други интересни снимки и коментари    ", "date": "2017.07.11", "title": "Първата дама: Бих се притеснила, ако ме харесват всички"}
{"url": "http://clubz.bg/56074-cacarov_zabrana_za_vsqkakvi_drugi_iztochnici_na_finansirane_osven_proekti_na_es", "text": "Така главният прокурор Сотир Цацаров изрази ясното си одобрение за проект, внесен преди седмица спешно от ГЕРБ - да се ореже възможността браншови магистратски организации да се финансират от чужбина. Според Цацаров \"чужди дарения не се вписват в естеството на такива организации\". Той самият обаче би преправил законопроекта: \"Нормата или проектът, който е предложен, се нуждае от известна корекция. България е страна, пълноправен член на ЕС – следователно не може да бъде забранено на магистратските организации да участват в проекти, които са на ЕС\", даде пример главният прокурор, като илюстрира проектите по ОП \"Добро управление\" и др. Той каза, че \"чужди дарения могат да дойдат не само от \"Америка за България\", макар че всъщност законопроектът според мнозна наблюдатели е насочен именно към тази НПО и цели да \"удари\" единствено Съюза на съдиите в България. На брифинг днес Цацаров изчете 5 случая, в които близки на жестокия убиец Стефан Станев едва ли не са умолявали МВР и прокуратурта да свършат нещо, след като са излагали факти, че той е наркоман и се заканва да ги убие (в крайна сметка Станев уби приятелката си Виола Петрова по особно жесток начин с два ножа и стик за голф). Бившата съпруга - Благовеста Пенева, сестра й и майка й, са подали цели 5 пъти сигнали до различни районни в София и на тел. 112, че той се заканва и че ще ги убие. Прокурори са ги прекратявали, защото трябвало да се съдят по частен ред. Също така обвинител приел, че през 2015 г. било установено, че Станев е невменяем (което не дава право на прокурора да не образува раследване, б.р.), а полицаи се задоволявали да посетят местопроизшествието и да \"минат\" с пореден предупредителен протокол към изверга. „Санкции ще има, каза Цацаров. - Заканата за убийство според българския НК все още не е престъпление от частен характер“.    ", "date": "2017.07.11", "title": "Цацаров: Забрана за всякакви други източници на финансиране, освен проекти на ЕС!"}
{"url": "http://clubz.bg/56075-rusiq_e_gotova_da_izgoni_30_amerikanski_diplomati", "text": "Русия е готова да експулсира 30 американски дипломати и да конфискува държавна собственост на САЩ на своя територия в отговор на санкциите на Вашингтон. Това заявиха източници от руското външно министерство, цитирани от \"Известия\". През декември 2016 г. администрацията на Обама експулсира 35 руски дипломати от Вашингтон и Сан Франциско и наложи санкции на девет физически и юридически лица включително, сред които Главното разузнавателно управление (ГРУ) и Федералната служба за сигурност (ФСБ). Мерките бяха предприети като отговор на предполагаемата намеса на Русия в президентските избори в САЩ. Анонимен руски дипломат е заявил пред \"Известия\", че Русия може също да конфискува вила близо до Москва, собственост на САЩ, и склад в столицата. Барак Обама наложи санкциите срещу Русия, след като хакерска атака доведе до изтичане на хиляди имейли на Демократическата партия. Атаката, смятана за дело на руските власти, е насочена към дискредитиране на Хилъри Клинтън, кандидат на партията за президент. Според \"Известия\" президентът Владимир Путин повдигнал въпроса за санкциите пред колегата си Доналд Тръмп на срещата им по време на форума на Г-20 в Хамбург. Американският президент обаче не е представил план за решаване на кризата. В САЩ се води разследване за вероятна намеса на Русия в президентските избори в полза на Доналд Тръмп.", "date": "2017.07.11", "title": "Русия е готова да изгони 30 американски дипломати"}
{"url": "http://clubz.bg/56078-bajern_myunhen_vze_golmajstora_na_mondial_2014", "text": "\"Байерн\" (Мюнхен) направи един от най-шумните трансфери на лятото досега - шампионът на Германия взе за две години под наем Хамес Родригес от \"Реал\" (Мадрид). Колумбиецът стана голмайстор на мондиала в Бразилия преди три лета, но така и не успя да се утвърди като титуляр и основен играч при \"белите\". В Мюнхен той отново се събира с Карло Анчелоти, който бе наставник на \"лос меренгес\". Именно италианският специалист е настоявал за привличането на халфа, който бил трансферна цел №1 на \"Байерн\" това лято. Според германския в. \"Билд\" германците ще платят 10 милиона евро за 2-та сезона наем. Ако пожелаят Хамес за постоянно, цената ще е 35 млн. Интерес към Родригес имаше още от грандове от Англия, Италия и Франция, а той държеше да се махне, за да може да играе. Междувременно днес \"Реал\" представи и първото си ново попълнение. Това е защитникът Тео Ернандес от \"Атлетико\" (Мадрид). Тео е на 19 г., французин.", "date": "2017.07.11", "title": "\"Байерн\" (Мюнхен) взе голмайстора на Мондиал 2014"}
{"url": "http://clubz.bg/56077-nevada_speshno_se_nujdae_ot_marihuana_obrazovanieto_na_decata_e_v_opasnost", "text": "Губернаторът на щата Невада в САЩ обяви извънредно положение - марихуаната по магазините е на привършване, съобщи  То е по препоръка на местното данъчно бюро, които предупреждават, че недостига на лекия наркотик може да застраши сериозно бюджета за образование на региона. Канабисът се продава легално за обща употреба едва от 1 юли, но търсенето се оказа прекомерно голямо за 47-те лицензирани магазина в Невада. Причината да има недостиг е лошото планиране на големите дистрибутори на алкохол, обясняват експерти. Какво общо имат те? Борбата за легализиране на канабиса в щата продължава от години безуспешно, докато лобито на алкохолните дистрибутори не се включи и не приложи солидния си натиск върху законодателите. С едно ключово условие обаче - те получават ексклузивното право да транспортират продукта от производителя до продавачите. Целта на това е да се регулира марихуаната подобно на алкохола. Видно е обаче, че задачата се е оказала непосилна за алкохолните доставчици. Той предлага нова регулация, която да позволи и на други да доставят и продават канабис. Тя трябва да бъде приета изключително бързо - в повечето магазини има стока буквално за няколко дни. А причината образователния бюджет да е заплашен е факта, че за да мине легализацията в закона е разписано, че огромна част от данъците ще отиват именно в тази посока. Съответно ако новата пазарна ниша пропадне, в бюджета ще зейне дупка. Само за първата седмица в 47-те магазина са направени над 40 000 трансакции на стойност 3 милиона долара.", "date": "2017.07.11", "title": "Невада спешно се нуждае от марихуана - образованието на децата е в опасност"}
{"url": "http://clubz.bg/56079-boris_djonsyn_v_es_sa_iznudvachi", "text": "Борис Джонсън обвини Европейския съюз в изнудвачество, съобщи в. \"Дейли телеграф\". Британският външен министър определи като изнудване настояванията на представители на ЕС за това Обединеното кралство да изплати 100 млрд. евро преди развода си с Брюксел. Отговаряйки на въпросите защо правителството няма детайлен план за Брекзит без сделка между ЕС и Лондон, Джонсън каза, че страната му ще сключи \"страхотна сделка\". Цената на раздялата за Обединеното кралство се формира от няколко елемента. Гласуваният бюджет на ЕС до 2020 година, подкрепен от Великобритания, задължава Лондон да допринася за него и една година след Брекзит, който е насрочен за 2019 г. Други пера в сметката задаваща се за кралството са пенсионната издръжка на брюкселска администрация назначена с участитето на Лондон, както и сумите нужни за реалокацията на европейски институции намиращи се във Великобритания.  До момента, в Брюксел се говори за различни сметки за Брекзит, като цифрите варират между 40 и 100 млрд. евро. Въпреки изразеното недоволство у британците, на \"Даунинг Стрийт\" вече приемат, че плащането е неизбежно.", "date": "2017.07.11", "title": "Борис Джонсън: В ЕС са изнудвачи"}
{"url": "http://clubz.bg/56081-ministri_za_ndk_%E2%80%93_ima_zagubi_i_narusheniq_nqma_biznes_plan", "text": "Двама министри – бивши принципали на “Националния дворец на културата – Конгресен център” АД – Томислав Дончев и Лиляна Павлова, разказаха за открити във времето нарушения и лоши практики в управлението на Двореца досега. От техните обяснения не стана ясно защо ръководството на НДК е сменено чак сега, след като проблемите в управлението  - съмнения в провеждането на обществените поръчки за ремонт, липса на бизнес план и план за оздравяване на дружеството - са от около две години. Изложенията на Дончев и Павлова бяха представени на заседанието на временната комисия в парламента, която разследва как се е управлявало НДК и как вързи подготовката на самата сграда за Председателството на Съвета на ЕС, което страната ни поема в началото на 2018 г. Любопитно бе това, че името на доскоршния шеф на НДК Мирослав Боршош не бе споменато. Не бяха споменати и имена на други членове на управата на НДК. Първи с изложението си започна Томислав Дончев, който бе принципал около година и половина – до края на мандата на “Борисов 2”. Вицепремиерът призна, че две години поред дружеството е на загуба в рамките на около 9 млн. лв. годишно. Министърът е искал няколко пъти от бившето ръководство на НДК бизнес план за развитие на дружеството, но такъв, по думите му, така и не е предоставен. По думите му обясненията на ръководството, предоставени устно, не били съвсем задоволителни. Те били свързани с това, че по-голямата част от загубите се дължат на амортизация и оперативната загуба е около една трета от общата сума. Друг аргумент бил, че се правят инвестиции с цел обезпеаване на културните дейности в страдата, които в последствие можело да бъдат компенсирани.  През април 2016 г. е имало опит дружеството да стартира поръчка за ремонт, но тя е прекратена, защото се е разминавала с заключенията на работната група по подготовката за председателството. Той призна, че е имал спор с ръководството на НДК за това кои пространства в Двореца да се ремонтират и кои – не.  По-късно на въпроси от Жельо Бойчев и Атанас Костадинов от БСП Дончев заяви още, че носи своята част от отговорността за неотстраняването на ръководството на НДК по негово време, но е търсил баланс, а и НДК далеч не е едиственото държавно дружество на загуба в продължение на години. Лиляна Павлова, която бе доскоро принципал и уволни изпълнителния директор Мирослав Боршош (той трябваше да бъде възстановен по настояване на Бойко Борисов, но после сам се оттегли, докато текат проверките - б.р.), обяви, че в дружеството са открити множество нарушения по няколко направления по поискани проверки. Две от тях са завършили – това са външен одит на дружеството и проверка на трите обществени поръчки, проведени от НДК – за строителство и монтаж, за оборудване на сградата за нужните на Председателството и за строителен контрол. Оказа се, по думите й, че  дружеството не е имало нито вътрешни правила, нито график за обществените поръчки, обяви Павлова. Според министърката външният одит и проверките на обществените поръчки са стигнали до заключения за нарушения, а проверките на Главния инспекторат на МС (разпоредена със заповед на премиера) и на Агенцията за държавна финансова инспекция (АДФИ - възложена от министъра на финансите Владислав Горанов) още не са приключили. Павлова обясни, че са открити нарушения при обявяването на обществените поръчки, свързани с ремонтните дейности по Председателството, но договорите за изпълнение вече са сключени и се изпълняват. Ако има нарушения в самото възлагане - това не прави договорите незаконосъобразни, а тези длъжностни лица, които евентуално са нарушили правилата, носят отговорност според законодателството, уточни по-късно тя на въпрос от социалиста Румен Гечев. Според Павлова външният одит не излиза със заключение за финансовото състояние на дружеството НДК, защото не му е била предоставена достатъчно информация и документация от ръководството.  Констатираните нарушения около ремонта и оборудването на сградата за председателството са средните: - закъснение в планирания график за ремонтите дейности - Не е внесен проект за ремонта, не е имало издадени разрешения за строеж от ДНСК за дейностите, които не ча \"текущ ремонт\", а са свързани със строителство. Изобщо не са били подадени документи за издаване на право на строеж. - В обществената поръчка за оборудване на залите и пространствата за председателството не е бил предвиден пресцентър и съответна техника, което е наложило отпускането на допълнителни пари - 1,8 млн. лв.  - не е имало линеен график за строително-монтажните работи и синхронизиране с монтажа на оборудване, както и план  как те ще се съчетаят с продължаващата културна програма в НДК. Според министър Павлова е поискано допълнително анексиране на договорите по обществените поръчки за ремонта и оборудването в размер на до 50% от вече сключените договори с изпълнителите. Анексът за строеж обаче не е бил одобрен в пълнота - причината е становище на Агенцията за обществени поръчки, според които част от исканията за дофинансиране не отговарят на критериите по закон за \"непредвидени обстоятелства\", които оскъпяват дейностите. Обобрено е обаче искането за повече пари по изпълнението на търга за техника. Така от допълнително поисканите около 36 милиона лева, одобрени са 28 милиона лева, обясни още Павлова.  Министърът на културата Боил Банов обяви, че няма какво да каже по същество за управлението на НДК досега, защото е принципал на дружеството едва от 8 дни. Той гарантира, че ремонтът на сградата ще завърши в срок, за да се проведе без проблеми Председателството.  Той обаче посочи на въпрос от ГЕРБ, че вицепремиерът Деница Златева в служебния кабинет (която е от БСП - б.р.) е освободила от отговорност с решение от 2 май тази година Мирослав Боршош и други двама членове на ръководството (които не бяха споменати) при приемането на финансовия отчет за 2016 г. Самото заседание на комисията започна с въпрос ог ГЕРБ защо Златева не се явява пред комисията. Председателката Диана Йорданова (ГЕРБ) прочете писмо от Златева, че до 24 юли е в САЩ в командировка и отпуск, планирани отдавна, но е готова да бъде изслушана до края на месеца.  Банов допълни, че разрешението за сключване на анекси по строително-монтажните работи и договор за техника се прави отново по времето на Деница Златева. допълни Банов. По думите на министъра 60% от строително-монтажните работи са изпълнени, но са спрени дейности по изграждане на тоалетна, кухня и системи, за които се иска строително разрешение.   Лиляна Павлова на свой ред заяви, че спекулациите в някои издания, че Председателството на Съвета на ЕС може да бъде отнето на страната ни е пример за разпространяване на фалшиви новини и гарантира, че няма такава опасност, а всички около 1500 събития, планирани до момента, ще се състоят.  По време на въпросите от депутатите стана ясно още, че авторът на проекта за ремонт - аритект Любомир Станиславов, е бил санкциониран от Съюза на архитектите с лишаване от правоспособност за 1 година. Данните изнесе Бойчев. На това министър Банов отвърна, че тече процедура по обжалване от страна на архитекта. От въпросите и отговорите не стана ясно има ли констатирани нарушения за плащане на сметки за ток и други дейности с пари, отпуснати на НДК целево за ремонта и подготовката на сградата за председателството.", "date": "2017.07.11", "title": "Министри за НДК – има загуби и нарушения, няма бизнес план"}
{"url": "http://clubz.bg/56076-daesh_prizna_za_gibelta_na_vojda_si", "text": "\"Даеш\" призна гибелта на главатаря си Абу Бакр ал Багдади месец, след като за нея съобщи руското военно командване, предаде Нюз.Ру. Днес ръководството на джихадистката организация направи изявление в град Тал Афар, провинция Найнава - един от малкото останали градове под неин контрол. От \"Даеш\" потвърждават, че Ал Багдади е убит, но не съобщават подробности кога и как е станало това. Джихадистите обаче заявяват, че съвсем скоро смятат да си изберат нов водач. Те призовават съратниците си да останат единни и да не допускат раздори в своите редици. Изявлението е дадено на телевизионния канал \"Алсумария\". Според програмата то е било очаквано. Преди два дни в Тал афар била снета забраната за публично огласяване на новината за смъртта на Ал Багдади. Министерството на отбраната първо съобщи, че лидерът на \"Даеш\" е ликвидиран. Това стана на 16 юни. Според ведомството Абу Бакр ал Багдади е бил убит при руска въздушна атака в край на май. А в края на юни телевизията в Иран разпространи снимките на мъртъв човек, който външно прилича на Ал Бакдади.", "date": "2017.07.11", "title": "\"Даеш\" призна за гибелта на вожда си"}
{"url": "http://clubz.bg/56085-dyrjavata_si_vyrna_oshte_30_mln_lv_ot_zaema_za_depozitite_v_ktb", "text": "Фондът за гарантиране на влоговете в банките (ФГВБ) е извършил частично предсрочно погасяване по отпуснатия заем от централния бюджет заради фалита на КТБ.   за изплатени 30 млн. лв. по Договора за заем, сключен между Република България и ФГВБ на 03.12.2014 г. за финансиране на недостига за изплащане на гарантираните влогове на вложителите в КТБ. Министерството припомня, че това е второ частично предсрочно погасяване по заема. Досеа Фондът е погасил главница в размер на 1,175 млрд. лв. Останалата главница в размер на 500 млн. лева също ще бъде платена предсрочно, уверява Министерството. „Следващото плащане ще бъде извършено след произнасяне на съда по несъстоятелността с окончателното решение по постъпилите жалби срещу одобрената от ФГВБ първа частична сметка за разпределение на наличните суми между кредиторите на КТБ АД (н)”, се казва в официалното съобщение.", "date": "2017.07.11", "title": "Държавата си върна още 30 млн. лв. от заема за депозитите в КТБ"}
{"url": "http://clubz.bg/56082-da_bylgariq_stenogramata_za_ktb_pokazva_edna_tejko_bolna_demokraciq", "text": "Разсекретената стенограма от срещата при президента за КТБ е като \"поредната кардиограма на една тежко болна демокрация, която никой не се опитва да спаси\". Тази теза изказват в своя позиция от \"Да, България\". Според тях публикуваният разговор сочи, че демокрацията у нас е фасадна.  В становището се подчертава още, че причините за банковата криза са много по-назад във времето и за тях вина носят не само правителствата на Борисов и Орешарски - \"това поведение обхваща поне четири български правителства от най-новата ни история и съпътстващите ги регулатори.\" Според \"Да, България\" е абсурдно да се признава, че има неизпълнение на банковия надзор, но да не се търси отговорност от управителя на БНБ Иван Искров, който е бил \"оставен да се оттегли спокойно и в удобен за него момент\". От Движението подчертават, че е видно избягването на \"слонът в стаята\" - депутатът от ДПС Делян Пеевски, който никой не споменава. Според тях няма нито ясна и консистентна реакция на иституциите, нито някой, който да продължава ясно разследването. Поради факта, че покрай аферата потънаха над 3 млрд. лв., които още не са проследени, от \"Да, България\" настояват за следното:", "date": "2017.07.11", "title": "\"Да, България\": Стенограмата за КТБ показва една тежко болна демокрация"}
{"url": "http://clubz.bg/56068-sindikatite_iskat_15_mlrd_lv_ot_byudjeta", "text": "Исканията на синдикатите към бюджет 2018 г. са за около 1,5 млрд. лв. Средствата трябва да бъдат отпуснати от държавата за повишение на заплатите и издръжка на системите за здравеопазване, държавно управление, земеделие, транспорт и култура. Това стана ясно на семинар на КНСБ, посветен на управенската програма на правителството през тази и следващата година.  Според него в идните 4 години БВП трябва да расте с максималния си потенциал – около 4,5%. Разчетите на Министерството на финансите предвиждат 3% растеж.  КНСБ залага на трайна и последователна политика на доходите. Това означава към 2018 г. да бъде постигната  така тя ще отговаря на ръста на минималната.  Синдикатите настояват за ежегодно увеличение на всички заплати от 100-150 лв. - в реалния сектор и в бюджетните сфери.  Според КНСБ трябва да се въведе и минимална работна заплата за висшисти, работещи по специалността, в размер на 700 лв. Исканията за повишаване на заплатите в сферата на образованието са на стойност 375 млн. лв., на здравеопазването – около 40 млн. лв., в сферата на държавното управение - 575 млн. лв., в земеделието - 37 млн. лв., в транспорта – 38 млн. лв., в културата - 18 млн. лв. и т.н.  Като теглим чертата, исканията им към бюджета за т.г. са за 80 млн. лв., а за следващата- 1,5 млрд. лв. ", "date": "2017.07.11", "title": "Синдикатите искат 1,5 млрд. лв. от бюджета"}
{"url": "http://clubz.bg/56084-5_pyti_blizki_na_stefan_stanev_signalizirali_che_shte_ubiva_hronologiq", "text": "Тотално престъпно бездействие от правоохранителните и разследващите институции - така може да се окачестви това, което предшества убийството на 29-годишната Виола Николова от Стефан Стаев на 23 юни. Данни за шест сигнала, които бившата съпруга на Стаев, сестра й и майка й, са опитвали да подадат в МВР и прокуратурата, изнесоха главният прокурор Сотир Цацаров, говорителката му Румяна Арнаудова и шефката на СГП Емилия Русинова. Цацаров каза, че от всички спешно е образувано досъдебно производство само по един, но това е станало едва на 28 юни \"на пожар\", след като се е разбрало за убийството, извършено от младия мъж. Ето и хронологията, която роднините от предишното му семейство са подавали, преди да се стигне до фаталната утрин на 23 юни, когато Виола не оцелява след удари с два ножа, стик за голф, винкел и др.: Проверката на градските прокурори е стигнала до . По една единствена е образувано досъдбно производство. Но това не е плюс - по думите днес на Цацаров - нито за прокуратурата, нито за МВР: жалбата е от 16 май 2017 г. от бившата съпруга Благовеста Пенева, на която той се е заканил с убийство. Заканата е осъществена на 13 май, но едва на 28-и - когато вече цялата страна гърми с ужаса с убийството на Виола - експресно е образувано досъдебно производство. На 8 април 2016 г Станев по телефона отправя закани за убийство към бившата съпруга. Обажданията са били, когато тя е на публични места и изразите са цветущи. На 12 април тя пуска жалба до столичното 9-о РПУ, на 18-и от Девето я изпращат в СРП На 7 юни е постановен отказ от СРП. Постановлението за отказ на прокурор Дияна Векилова е лишено от елементарни мотиви, показа днес Цацаров.  Образувана е проверка на 12 април м.г. в 3-то РПУ , пак с жалбоподател Благовеста Пенева. Жалбите са идентични в 3-то и 9-о, като не е ясно защо се работи по паралелни проверки, сякаш нямат връзка една с друга. Същото се е случило и в СРП обаче - и там се водят паралелно. На 26 април на прокурора Велин Воденичаров е изпратен протокол, че човекът е предупреден по Закона за МВР (буквално все едно подписваш, че повече няма да правиш така, б.р.) На 10 август СРП постановява отказ да образува разследване.  Отправена закана за убийство на 20 юли 2016 г. Благовеста подава жалба на 5 август, а на 4 октомври присъединява към нея допълнителна жалба. Мъжът е звънял и й \"обещавал\", че \"ще приключи с нея и със семейството\" й. Отказът идва на 1 ноември 2016 г. от СРП. : Жалба срещу Станев е подадена във 2-ро РПУ на 14 септември 2016 г. Преди жалбата дори е имало и сигнал на 112 - за незаконно проникване на мъжа в жилищто, в което живеят майката и на сестрата на бившата съпруга. Полицейски патрул е посетил мястото, констатирал пребиваването на Станев,... написал му един предупредителен протокол и решил, че с това нещата са приключили. Преписката за случилото се е изпратена на СРП и на 3 януари 2017 г. районен прокурор Валентин Филипов постановява отказ. Постановлението за отказ на практика не съдържа никакви мотви. Прокурори са писали, че двамата трябва да се разберат по частен ред   нищо че заканата за убийство е в НК. Главният прокурор обеща днес, че ще има наказания, а всички прокурорски постановления за прекратяване и отказ засега са отменени от висшестоящата прокуратура. Докладът е изпратен и на министъра на МВР Валентин Радев.", "date": "2017.07.11", "title": "5 пъти близки на Стефан Станев сигнализирали, че ще убива (ХРОНОЛОГИЯ)"}
{"url": "http://clubz.bg/56088-sechesh_dyrvo_sadish_novo", "text": "Страните от Европейския съюз, които секат гори, трябва да компенсират следващите от това въглеродни емисии, изисква проект за европейско законодателство. Сечта води до емисии, тъй като умъртвява растения, които в процеса на фотосинтеза усвояват въглеродния двуокис от атмосферата и отделят кислород. Държавите ще трябва да ги компенсират като засаждат нови гори, или като подобряват управлението на засегнатите площи. След 2030 г. усвоените от горите въглеродни емисии трябва да са повече от отделените вследствие на сечта според поправка към законодателството, която гласуваха днес евродепутатите от комисията по околна среда. Ако за петгодишен период усвоените емисии са повече от отделените вследствие от използването на земята и горския фонд, съответната държава ще може да използва разликата като кредит за постигане на климатичните си цели за следващ петгодишен период. Тези периоди ще бъдат от 2021 г. до 2025 г. и от 2026 г. до 2030 г. Държавите ще докладват за напредъка си в постигането на показателите ежегодно. Ако усвоените от горите емисии останат по-ниски от отделените вследствие от сечта, разликата ще  се вади от разрешителните за емисии на съответната страна. Дървесината използвана в строителството и мебелите също ще може да бъде отчитана, защото тя консервира въглеродния двуокис, което растението е поело от атмосферата приживе. Членовете на комисията одобриха проекта с 53 на 9 гласа и 6 въздържали се. Той ще влезе за гласуване в пленарна зала през септември, след което ще започнат преговорите по него с държавите-членки.  Горите в ЕС поемат 10% от отделяните в него въглеродни емисии. В схемата всяка държава членка ще има индивидуални показатели за отделяни и усвоявани емисии съответни на управляваните горски площи и земя на нейна територия. ", "date": "2017.07.11", "title": "Сечеш дърво - садиш ново"}
{"url": "http://clubz.bg/56086-dyrjavite_ot_persijskiq_zaliv_zasilvat_natiska_vyrhu_katar", "text": "Катар е нарушил задължението си да не се меси в политиката на страните от Персийския залив, поето с договор между него и Саудитска Арабия от 2013 г. Това твърдят четирите страни, които прекъснаха дипломатическите и търговските си връзки с емирството. Държавите, наложили санкции на Катар, заявиха, че ще засилят натиска върху Доха. Саудитска Арабия, ОАЕ, Бахрейн и Египет заявиха в обща декларация, че публикуването на договора  . Споразумението от 2013 г., постигнато на среща в Рияд, проведена от тогавашния крал на Саудитска Арабия Абдула, е подписано от емира на Катар Тамим бин Хамад ал-Тани и емира на Кувейт Сабах ал-Сабах, а договор за създаване на изпълнителен механизъм е подписан от външните министри на шестте страни членки на Съвета за сътрудничество на страните от Персийския залив - Бахрейн, Катар, Кувейт, ОАЕ, Оман и Саудитска Арабия.  Според документа страните са се договорили да се въздържат от поддържане на \"политически течения, които са заплаха за която и да е страна членка на Съвета\". Катар беше обвинен от четирите страни, че подкрепя терористични групировки. Текстът на договора между Рияд и Доха от 2013 г. не е публикуван досега и с него са били запознати само хора на висши управленски позиции в дъжавие, които са го подписали. Според изявлението на четирите страни с него Катар се задължава да не се меси във вътрешните работи на страните от региона. Катар отхвърли обвиненията и заяви, че Саудитска Арабия, ОАЕ, Бахрейн и Египет се опитват да наложат собствените си възгледи върху външната му политика. Договорът от Рияд е подписан с цел да засили сътрудничеството между страните от Персийския залив и да предотврати намесата във вътрешните им работи, коментира Катарската информационна агенция, цитирана от Ройтерс. Текъст на споразумението става публичен, когато америкаснкият държавен секретар Рекс Тилърсън пристигна в региона, за да помогне за справяне с кризата.", "date": "2017.07.11", "title": "Държавите от Персийския залив засилват натиска върху Катар"}
{"url": "http://clubz.bg/56090-trymp_mladshi_ruski_kompromat_sreshtu_klintyn_haresva_mi", "text": "Бивш руски бизнес партньор на Доналд Тръмп е бил потърсен от висш правителствен чиновник в Москва, който предложил да предостави на милиардера компромат срещу Хилъри Клинтън. Това става ясно от имейл, изпратен до Доналд Тръмп-младши на 3 юни 2016 г., разкрива в. \"Ню Йорк таймс\". В мейла имало обещание, че документите  . Обещанието е от доверен посредник, който изпратил писмото. Името му е Роб Голдстоун - бивш журналист от британски таблоид. Тръмп-младши отговорил само след няколко минути: 4 дни по-късно, след серия от имейли, посредникът предложил среща в Ню Йорк в четвъртък с \"адвокатка на руското правителство\". Синът на Тръмп се съгласил и допълнил, че вероятно ще доведе със себе си \"Пол Манафорт (шефа на предизборния щаб) и моя зет\" Джаред Къшнър, който сега е е един от най-близките съветници в Белия дом. На 9 юли руската адвокатка Наталия Веселницкая вече седяла в офиса на Тръмп-младши на 25-ия етаж на Кулата \"Тръмп\" в Ню Йорк, само един етаж под кабинета на неговия баща и бъдещ президент на САЩ. И синът на държавния глава, и Веселницкая отрекоха пред \"Ню Йорк таймс\" преди последната публикация, че са обсъждали компромат срещу Хилъри Клинтън. Сега изданието се е добрало до имейлите между Тръмп-младши и Голдстоун.  Малко по-късно и Доналд Тръмп-младши ги пусна в профила си в туитър, за да бъде, както заявява, изцяло прозрачен. Кореспонденцията заема 4 страници. Президентският син я разпространил, след като е бил уведомен от вестника, че ги притежава и е ил помолен за коментар.     От имейлите става ясно как е организирана срещата с Веселницкая и колко нетърпелив е бил президентският син да получи това, което му е било обяснено, че е помощ от руското правителство. Министерството на правосъдието на САЩ и комисиите по разузнаването в Камарата на представителите и Сената разследват дали някой от приближените на Тръмп е влязъл в сговор с руското правителство за изборите през ноември 2016 г. в полза на Тръмп. Американските разузнавателни агенции стигнаха до заключението, че Москва се е опитала да наклони везните в полза на Тръмп. Не е ясно какво точно е съдържала компрометиращата информация срещу Хилъри и няма доказателство, че тя е получена чрез хакерски атаки срещу сървърите на Националния демократически комитет (НДК), довели до огласяването на хиляди имейли. Но през последните дни свидетелствата на някои от организаторите на срещата, вклрючително Тръмп-младши, се променят или противоречат на написаното в кореспонденцията. На 3 юни 2016 г. Роб Голдстоун пише на Тръмп-младши, че действа от името на общ приятел - Емин Агаларов, една от най-големите звезди на руската попмузика. Като артистично име той използва Emin. Син е на Арас Агаларов - строителен магнат, наричан понякога \"руският Доналд Тръмп\". Агаларов-старши е близък с руския президент Владимир Путин и компанията му е спечелила редица примамливи договори за строителство. Путин го награждава с Ордена на славата на Руската федерация. Магнатът и Доналд Тръмп организирали заедно конкурса за \"Мис Вселена\" в Москва през 2013 г. Тогава семействата на двамата станали доста близки. Емин записал видео с мелодия от телевизионното шоу на Тръмп, в която американският милиардер прави камео и произнася култовата си реплика \"Уволнен си!\" А Агалатов-баща пък щял да строи заедно с Тръмп хотел му в Москва. Тази сделка обаче така и не била реализирана. И пита: Адвокатката Наталия Веселницкая е много близка с руския главен прокурор Юрий Чайка, назначен от Пути След като отговорил с  , Тръмп-младши си уредил разговор с Емин, като му изпратил номера на личния си мобилен телефон. Отговорът от сина на Тръмп идва час по-късно: На другия ден Голдстоун пише: А ето какво съобщава британецът в имейл от 7 юни: По това време Тръмп е вече номиниран за кандидат-президент и е охраняван от Сикрет сървис. А достъпът до кулата му в Ню Йорк е строго контролиран. Веселницкая твърди, че е дошла с преводач, но отказва да назове името му. Тръмп-младши уведомява Голдстоун, че препраща цялата им кореспонденция на Пол Манафорт и Джаред Къшнър. И двамата признаха, че са участвали в срещата. А Манафорт дори допълва, че тя е организирана от Тръмп-младши. Потърсен от \"Ню Йорк таймс\" за коментар още на 8 юли, президентският син я описва така: След като на другия ден е информиран от вестника за подготвяната нова публиация, че на срещата е ставало дума за компромат срещу Хилъри, той заяви, че се е срещнал с Веселницкая по искане на свой познат човек от конкурса \"Мис Вселена\" от 2013 г., който баща му организирал в Москва. Думите на Веселницкая, че разполага с компрометираща информация, обаче се оказали двусмислени и неразбираеми. Бързо се разбрало, че тя няма инфомация от значение. А твърденията били само претекст за срещата. Роб Голдстоун споделил същото за срещата. А Веселницкая споделя, че никога не е действала от името на руското правителство и не е обсъждала такива въпроси с него. Дмитрий Песков - говорителят на Путин, заяви, че руският президент не познава адвокатката. От Белия дом казаха, че президентът не е бил на срещата и е научил съвсем наскоро за нея. Същото каза и неговият адвокат. Певецът Емин няма да коментира, заяви Роб Голдстоун.", "date": "2017.07.11", "title": "Тръмп-младши: Руски компромат срещу Клинтън? Харесва ми"}
{"url": "http://clubz.bg/56072-trenoryt_na_jalgiris_ludogorec_e_nedpredskazuem", "text": "\"Лудогорец\" отлетя днес за Вилнюс, където утре от 21 часа българско време играе срещу \"Жалгирис\" първи мач от втория предварителен кръг на Шампионската лига. С тима пътува и капитанът Светослав Дяков, който е по-вероятно да не играе, тъй като доскоро лекуваше контузия. Дебют на вратата на \"орлите\" е възможно ще направи новото попълнение Хорхе Браун, който е аржентинец, докоро пазил за елитни отбори в родината си. В същото време треньорът на \"Жалгирис\" Валдас Дамбраускас се изказа за \"Лудогорец\" пред сайта lzinios.lt.", "date": "2017.07.11", "title": "Треньорът на \"Жалгирис\": \"Лудогорец\" е недпредсказуем"}
{"url": "http://clubz.bg/56073-evropejskiqt_syd_v_strasburg_zabranata_na_burkite_ne_narushava_choveshkite_prava", "text": "Забраната да се носят на публични места религиозни дрехи, закриващи частично или изцяло лицето, не нарушава човешките права. Това реши днес Европейският съд за правата на човека в Страсбург. Казусът е повдигнат от мюсюлмани от Белгия, които съдят страната още откакто там бе наложена подобна забрана през 2011 г. Споредбелгийката Самиа Белсасеми и мароканката Ямина Усар, двете били поставени пред тежък избор - да спрат да носят важния за тях от религиозна гледна точка никаб или да не излизат от дома си. Белсасеми избрала първото, а Усар - второто. Според съдиите забраната има за цел да гарантира идеята за \"съвместен живот\" и \"защита на правата и свободите на другите\". Дни по-рано евросъдиите отсъдиха подобен казус още от 2008 г, когато три белгийски общини за пръв път забраниха покривалата за лице на публични места. Наскоро съда в Страсбург потвърди и че забрана да се носят религиозни символи на работното място също не е непременно дискриминативна практика. Макар все още да няма български мюсюлмани, които да съдят страната ни заради забраната за бурките, приета като закон миналата година, по всичко личи, че Европейският съд не би отсъдил в тяхна полза.", "date": "2017.07.11", "title": "Европейският съд в Страсбург: Забраната на бурките не нарушава човешките права"}
{"url": "http://clubz.bg/56069-trymp_i_chelsi_klintyn_krystosaha_shpagi_v_tuityr", "text": "Президентът Доналд Тръмп и бившата \"първа дъщеря\" на Щатите Челси Клинтън кръстосаха шпаги в туитър. Поводът - редно ли е президентът на САЩ да отстъпи мястото си на дъщеря си Иванка, както това стана по време на форума Г-20 в Хамбург. След малко Доналд добави: Челси, която беше на 12 години, когато баща й Бил беше президент, му отвърна: Както е известно, Иванка за кратко смени баща си и зае него и зае неговото място на форума Г-20 в Хамбург. Това стана в събота, когато Доналд Тръмп, напусна заседанието, посветено на Африка, заради срещата си с президента на Индонезия. Така Иванка се оказа до премиерката на Великобритания Тереза Мей и до президента на Китай Си Цзинпин. Както коментира кореспондентът на Би Би Си, този случай може да бъде определен като безпрецедентен. Иванка се води съветник на президента и има кабинет в Белия дом. Но все пак, ако се налага някой да замества държавния глава, това би трябвало да е някой от делегацията с по-висок ранг от нейния. Постъпката на Тръмп и Иванка предизвика остри реакции и негодувание в социалните мрежи, съобщава Би Би Си. Първо тя не е допринесла с нищо за дискусията по проблемите на здравеопазването и миграцията в Африка. И второ, САЩ все още са република, а не монархия, в която дъщерята може да замества баща си. Представителката на Белия дом Сара Сандърс заяви, че туитът на Доналд Тръмп не бил атака срещу Челси, нито срещу семейство Клинтън, по-скоро \" това било отговор на възмутителните нападения срещу старши съветник в Белия дом\". Челси Клинтън често критикува в сициалните мрежи настоящия президент и политиката на неговата администрация. Въпреки политическото съперничество на техните семейства, Челси и Иванка, които са съответно на 37 и 35 г., доскоро говореха, че са \"много добри приятелки\".", "date": "2017.07.11", "title": "Тръмп и Челси Клинтън кръстосаха шпаги в туитър"}
{"url": "http://clubz.bg/56067-bfs_otloji_nedelniq_sblysyk_levski_ludogorec", "text": "Мачът от първия кръг на новото първенство на Първа лига между \"Левски\" и \"Лудогорец\" няма да се играе в неделя, 16 юли. Спортно-техническата комисия (СТК) на БФС уважи желанието на двата клуба срещата да бъде отложена заради ангажиментите на двата клуба в Европа. \"Лудогорец\" гостува на литовския \"Жалгирис\" в сряда във втория предварителен кръг на Шампионската лига, а ден по-късно \"сините\" играят в Сплит срещу хърватския \"Хайдук\". Дербито е насрочено за 6 септември - между седмия и осмия кръг на родния футболен елит. Същевременно двубоят на \"Ботев\" (Пловдив) няма да се отлага, а остава в неделя, като само началният час е сменен от 18:45 на 20:30. В четвъртък и \"канарчетата\" излизат в Лига Европа - срещу \"Бейтар\" (Израел).  От съобщението на СТК става ясно, че \"Черно море\" ще приеме новака \"Витоша\" (Бистрица) на стадиона в Каварна в събота от 18:45. Явно \"моряците\" още не могат да домакинстват на стадион \"Тича\", който търпи ремонт и поставяне на осветление с държавни пари.", "date": "2017.07.11", "title": "БФС отложи неделния сблъсък \"Левски\" - \"Лудогорец\""}
{"url": "http://clubz.bg/56089-evrodeputatite_syglasni_aviaciqta_da_ne_plashta_za_emisii_do_2021_g", "text": "Комисията по околна среда на Европейския парламент гласува днес авиолиниите да не плащат разрешителни за въглеродни емисии от международните си полети до и от Европейския съюз до края на 2020 г. След това обаче те трябва да купуват разрешителни за половината от тези емисии в сравнение с 15% предвидени досега. ЕС първи в света прие схема за заплащане на въглеродните емисии от гражданската авиация през 2012 г., но отложи прилагането й до края на 2016 г. заради недоволство на САЩ и Китай и за да даде възможност на Международната организация за гражданска авиация (ICAO) да приеме световна схема. Днес евродепутатите от комисията по околно среда решиха с 57 на 3 гласа и 6 въздържали се да продължат гратисния период до края на 2020 г., ако дотогава европейските законодатели не решат нещо друго. Парламентът трябва да одобри мярката в пленарно заседание през септември, а след това да се споразумее с държавите-членки за нея. Авиацията произвежда 2,1% от световните емисии на въглероден двуокис, а малко над половината от тях се дължат на международните полети. ICAO прогнозира, че до 2050 г. тези емисии ще се увеличат между седем и девет пъти заради увеличаването на въздушния трафик.", "date": "2017.07.11", "title": "Евродепутатите съгласни авиацията да не плаща за емисии до 2021 г."}
{"url": "http://clubz.bg/56087-valeri_simeonov_ne_dava_buzludja_na_bsp_toj_iskal_shipka", "text": "Вицепрмиерът Валери Симеонов заяви, че е категорично против паметникът на Бузлуджа да бъде подарен на БСП. Пред бТВ Симеонов обясни, че има подобни намерения в правителството. Той разказа и за свършеното от правителството около напрежението между българи и роми в Асеновград. Симеонов обясни, че протестите са прекратени временно, защото правителството е поело ангажименти. В циганския квартал ще има денонощно полицейско присъствие. Вече е извършена проверка и за 843 лица е установено, че живеят в този квартал без адресна регистрация. Симеонов каза, че те ще бъде отстранени, но запитан как точно ще стане това, той заяви: Общината вече е била пристъпила към описване на незаконни постройки и предстои тяхното премахване. Симеонов каза още, че местните цигани са изключително нагли и продължават да отправят заплахи по интернет, с което ще се занимава с ГДБОП. Полицията вече ще охранява децата, които тренират в гребния клуб. А забраните за къпане в язовира ще се спазват. За пореден път Симеонов коментира и проблемите в БМФ. Той обясни, че според приватизационния договор към 2018 г. във фирмата е трябвало да работят 2 300 човека, а те в момента са 124. Тонажът на корабите също бил по-малък от договореното. Според Симеонов именно по този показател \"най-много ги стяга цървула въпросните наши новоозлюпени бизнесмени\". Той допълни, че в дъщерни фирми има 700 млн. лв. във вид на кредити, регистрирани в офшорки, което според него е злоупотреба. Симеонов смята, че се готви фалит на дружеството и не приема твърденията, че има обща криза в корабоплаването.", "date": "2017.07.11", "title": "Валери Симеонов не дава Бузлуджа на БСП, той искал Шипка"}
