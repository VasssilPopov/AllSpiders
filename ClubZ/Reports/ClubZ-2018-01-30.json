{"url": "http://clubz.bg/63557-levski_e_pod_para_nabyrzo_vze_trima_novi", "text": "\"Левски\" се сдоби с трима нови футболисти в последните дни. С което шефовете на клуба започнаха да изпълняват желанието на треньора Делио Роси, който настояваше за \"няколко\" попълнения, които да вдигнат нивото на отбора и той не просто да участва в първенството, а да бъде равностоен на \"Лудогорец\" и ЦСКА-София. Роси не конкретизира в началото на януари от колко точно футболисти има нужда. Качество, не количество, подчерта той. А през миналото лято \"Левски\" направи не една, а две селекции, повечето играчи от които обаче явно не са по вкуса на италианеца. Та скоро ще разберем на какво ниво е януарската \"реколта\". Засега само знаем, че говори на португалски. Започна се с бразилското крило Паулиньо (24 г.), който парафира за три години. Той е юноша на \"Коринтианс\" (Сао Пауло), а за последно е носил екипа на украинския \"Заря\" (Луганск), с който печели купата на Украйна и играе в Лига Европа. Последва най-шумният трансфер на чужденец в българския футбол тази година. \"Левски\" привлече Ривалдиньо, син на великия Ривалдо, световен шампион с Бразилия, бивш ас на \"Барселона\", \"Милан\" и т.н. Нападателят е само на 22 г. и преминава на \"Герена\" от румънския \"Динамо\" (Букурещ). Той подписа за 2,5 г. Подвизавал се е в клубове в родината си и в Португалия. Днес прочутият (а и горд явно) баща се похвали в Инстаграм за преминаването на сина си в \"Левски\". Пожела му успех. Нищо чудно да го видим и на стадион \"Георги Аспарухов\" като се постопли. А \"Динамо\" (Букурещ) направи добър бизнес с българския тим тази зима. Един от най-популярните клубове от северната ни съседка пласира още един играч на \"сините\" - това е португалският халф Филипе Нашименто, също обвързан с контракт за 2,5 г. Той настоял пред румънските си шефове да бъде продаден на \"Левски\". Според медии в Румъния трансферната цена е 200 000 евро. Интересно за кой от двата клуба бизнесът ще е по-добър. В следващите дни \"Левски\" чака защитник - Афонсо Фигейредо, португалец на 25 г. от \"Рен\". Засега напуска само един футболист - нападателят Мапуку.", "date": "2018.01.30", "title": "\"Левски\" е под пара, набързо взе трима нови"}
{"url": "http://clubz.bg/63566-mvr_besedva_sys_zlatko_baretata_i_torinoto", "text": "Представители на МВР и прокуратурата са \"беседвали\" със Златомир Иванов, известен като Златко Баретата, и с Ивайло Борисов-Ториното относно отвличането на Адриан Златков, съобщи bTV днес. На брифинга по-късно главният секретар на МВР - Младен Маринов, опроверга тази информация. По-рано през деня стана известно, че \"специализирана полицейска операция срещу активния криминален контингент се провежда в цялата страна\". Задържани засега няма, съобщиха от МВР. От прокуратурат потвърдиха, че се работи по дела, които се разследват в момента. За последните 24 часа в ГДБОП, в столичната и националната полиция са били извикани около 40 души от криминалния контингент. Телевизията съобщи, че Златко Баретата е бил взет рано тази сутрин от дома си с полицейски автомобил. Темата за беседването с двамата по неофициална информация е отвличането на Адриан Златков, обяви bTV. 25-годишният Златков беше отвлечен в края на август м.г. и освободен след 12 дни в плен и платен от родителите му откуп.", "date": "2018.01.30", "title": "МВР беседва със Златко Баретата и Ториното"}
{"url": "http://clubz.bg/63563-obeshtano_lyvchetata_trygvat_utre_za_holandiq", "text": "Това заяви директорът на Българската агенция по безопасност на храните (БАБХ) д-р Дамян Илиев в специално изявление с екоминистъра Нено Димов във връзка със съдбата на лъвчетата от Разград Терез и Масуд. По-рано през деня, след като пред Министерския съвет се проведе протест срещу настояването на властите животните да останат в зоопарка в Пазарджик, където няма условия да бъдат отгледани, Димов и премиерът Бойко Борисов се разминаха във версиите за възможните решения на проблема.  Заминават ли Терез и Масуд? Премиерът дава, министърът не дава В късния следобед днес обаче се стигна до обещанието на д-р Илиев, цитирано от \"Фокус\". И Нено Димов се обяви \"за\" решението, наричайки го \"най-доброто решение за лъвчетата\". Даже припомни как по-рано през деня е настоял за повече търпение.", "date": "2018.01.30", "title": "Обещано: лъвчетата тръгват утре за Холандия"}
{"url": "http://clubz.bg/63559-21_miliona_momicheta_v_indiq_sa_nejelani_ot_roditelite_si", "text": "Във втората по население държава в света - Индия, момичетата не са предпочитаният от родителите пол. Близо 21 милиона момичета в Индия са нежелани и получават по-малко средства, защото техните родители са искали да имат син, обяви днес индийското правителство, предаде Ройтерс. Награждават писатели, отказващи да изнасилват в книгите си жени Населението на Индия расте с почти същите темпове като китайското - близо 17%, но страната е рекордьор по недохранени деца във възрастта 0-5 години - близо 40%  Констатацията за нежеланите деца от женски пол се съдържа в годишния преглед на състоянието на индийската икономика. В него тази година има цяла глава, посветена на въпроса с жените, което се случва за първи път. Главата е наречена \"Аз също\", както и международната кампания срещу сексуалните посегателства над жените, а документът е с розова корица.  Индия е на път да си върне позицията на най-бързо растящата икономика в света, но това икономическо развитие не е противоотрова на несиметричното съотношение между половете в страната, на липсата на жени на пазара на труда и на слабото използване на противозачатъчни средства, се констатира в анализа. 35% от убийствата на жени у нас са от партньор или съпруг В Индия - въпреки забраната, продължават да се правят аборти на полов принцип, при които се абортират момичета. Освен това родителите не се отказват да зачеват, докато не им се роди син и това е довело до 21 милиона нежелани момичета, получаващи по-малко средства от родителите си, само защото не са синовете, които родителите им са искали толкова много, се казва в проучването. Абортите на ембриони от женски пол се правят масово и в Китай, което доведе до съотношение мъже-жени 136:100 сред неженените китайци, родени от 80-те години на миналия век насам. Прогнозите са, че до 2020 г. в Китай ще има 30 милиона повече мъже, отколкото жени на възраст 24-40 години.  Много родители в Индия предпочитат да имат син, защото синовете могат да наследяват имуществото, докато за дъщерите трябва да се плаща зестра, когато се омъжват. Само 24% от жените в Индия са работели в периода 2015- 2016 г. и почти 47% от жените не използват никакви противозачатъчни, се посочва в проучването.  Анализатори приветстваха изводите в доклада по отношение на жените, но призоваха за повече действия от страна на правителството за гарантиране на равни права на жените. Те казаха, че трябва да се положат и повече усилия за намаляване на насилието срещу жени в страната, известна с множеството изнасилвания. Анализатори припомнят и че близо 2/3 от индийските жени, завършили колеж, нямат работа. Според данни на Световната банка нивото на участие на жените в пазара на труда в Индия е сред най-ниските в света. 35% от убийствата на жени у нас са от партньор или съпруг", "date": "2018.01.30", "title": "21 милиона момичета в Индия са нежелани от родителите си"}
{"url": "http://clubz.bg/63538-bateriqta_mu_e_po_vajna_ot_bateriqta_ti", "text": "Не бе, наистина. Забравих си телефона вкъщи. На масата. Не знам за вас, аз губя неща и забравям неща, но смартфона никога не съм го забравял.  Напоследък не съм го и оставял. А сега танцувам върху леда пред блока и ръцете ми са празни.  Първата мисъл е: поне няма да пада батерията... Практично. Да мислиш за батерията Му стана по-важно от батерията Ти. А студът я точи.  После на ход към стоянката започва да ми липсва - налага се да гледам хората, природата... Ако искам това, мога да си го гуугълна. Или просто да отворя фейсбук и някой ще е постнал хора и непочистен лед - във \"Видяно пред блока/в София/Пловдив\", или с таг #ЙорданкаФандъкова.  После се сещам как сега щеше да ме информира: скапани задръствания, ще закъснееш. Добре де, малко по-сухо е, но в главата ми смартфонът ми е леко цапнат в устата. А и дори знае в кои дни пътувам към редакцията и в кои към парламента... Да, трябваше да го запиша и него като \"работно място\". От друга страна, не ми е студено на ръцете. И си говоря с шофьора на таксито. На стар принцип той в един момент ме пита \"вие сигурно разбирате от телефони\", аз вдигам рамене и изведнъж се хващам, че обяснявам как да си свърже телефона с телевизора без интернет.  Даже издекламирах магазина на вуйчо ми, ама на вас няма да го кажа.  А после пристигам и си вадя лаптопа, вадя и стария диктофон (дигитален, не чак касетъчен). Естествено, че ги нося.  Не, не мога повече, хихикам. Досега би трябвало да сте се досетили, че почти със сигурност щях да се върна за смартфона. Няма начин.  Резонен въпрос. Вероятно звуча като подчертано инфантилен техноманиак, пишещ колонка за женско списание с претенции за модерност.  Това не е мания. Много хора сме вързани за умните си джаджи и понякога сме зависими от тях. Смартфони, таблети и пр. станаха не просто достъпни, а универсални. А следващото поколение е направо с тях от люлката. И това не е толкова страшно. Не, това е симбиоза с инструмент, или поне такава е целта. Ако не се грижим за джаджата - да я почистваме отвреме-навреме, да трием глупавите апликации и да я пенсионираме, когато можем - тя ще паразитизира върху нас.  Мислите си, че това е проблем само на младите? Ако не сте пред пенсия, е и ваш проблем. Защото, ако през 2018 година все още се преживява да имате слушалка с бутони, след десетилетие това ще е невъзможно. Професиите, в които можете без смартфон, започват да изчезват, при това окончателно. Това не е някаква футуристична фантасмагория. Цели браншове ще спрат да съществуват съвсем скоро. И каквато работа остане, тя ще е свързана с активна, умна, постоянна комуникация. И знам, че е трудно да повярвате това покрай покемоните, селфитата и гневните пилета, но смартфоните за това служат. Роботи заменят 800 000 000 работници до 2030 г. О, но вие сте работник на строеж и такова нещо не ви трябва? Тц. Неслучайно има вече противоударни смартфони. Освен че понасят сблъсък с тухла четворка, са и готини. Ако сте на по-динамична работа, препоръчвам - в крайна сметка не водиш пудел на бой с лъвове, нали?  И това описва прекрасно отношенията със смартфона ни. Той не е истински умен, но вече не е и \"просто джаджа\". Ако го тренираш като работно куче, дружелюбно, приятелски, ще ти върши прекрасна работа. Пък и добрият калфа се грижи за инструментите си, нали? Не можете да оставите смартфона? О, спокойно, когато вече не можете да работите без него, с удоволствие ще го захвърляте. Или... ще го забравяте. Борислав Кръстев мечтае за репортажи от конфликтни зони Борислав Кръстев мечтае за репортажи от конфликтни зони", "date": "2018.01.30", "title": "Батерията Му е по-важна от батерията Ти"}
{"url": "http://clubz.bg/63531-opitite_s_avtogazovete_napomnqt_na_aushvic", "text": "Правели са го с маймуни: затваряли са ги в камери, в които после са впръсквали азотен двуокис. Но не са се спрели само дотук - в експериментите са включили и хора, на които са им пускали същия газ, който се отделя в атмосферата от дизеловите двигатели. И всичко това по поръчка на един германски изследователски институт, свързан с германската автомобилна индустрия. Подобни експерименти извикват в съзнанието ни най-страшни спомени: за газовите камери в Аушвиц-Биркенау, но и не само там. Напомнят ни също и за нацистката програма за ликвидиране (чрез обгазяване) на хора с увреждания - 70 хиляди души са загинали в хода на т.нар. акция Т4. Все спомени за най-тъмните страници в германската история. След аферата Дизелгейт с Фолксваген, тръгнала от САЩ и разраснала се до много по-голям скандал, обхващащ и други автомобилни концерни, някак си е трудно са си представим, че може да има и нещо още по-лошо. Но е факт.  При тези опити напълно здрави хора е трябвало да дишат в затворени помещения отровни газове в продължение на 3 часа. Сигурно всеки, който живее близо до някоя натоварена пътна артерия, вдишва много повече отрова от участниците във въпросния експеримент. Дали в този смисъл той не е нещо напълно безобидно, което обаче сега се преувеличава? Преди да правим изводи, трябва да научим повече за тези експерименти.  Но тези, вършени с животни, са просто осъдителни. И много глупави. Възможно е когато са правели опитите с маймуни (през 2015 година) огънят вече да е горял толкова силно, че автомобилните производители да са мислели само как да се измъкнат от примката. А през септември 2015 година гръмна бомбата Дизелгейт.  След като научихме за въпросните тестове, всички се дистанцираха от тях: от Даймлер заявиха, че \"са потресени от случващото се в името на германската автомобилна индустрия\". В допълнение увериха, че за тестовете не са били използвани автомобили на концерна. От БМВ също се дистанцираха, като подчертаха, че по принцип били срещу експериментите с животни, и че проектът - видите ли - е трябвало да бъде спрян. Не закъсняха много и от Фолксваген, който се извини за \"грешното поведение на отделни лица\". И всички до един сега настояват да бъде разследвано как въобще е могло това да се случи.  И наистина - как въобще това е могло да са случи? - Ама че глупав въпрос! Нали точно тези три автомобилни концерна, заедно с доставчика Бош, основаха през 2007 година Европейското изследователско дружество за околна среда и здраве в транспортния сектор (EUGT). Именно тази институция, която не е нищо друго освен една лобистка групировка, предрешена като научно звено, подкрепяща кампанията на германските автомобилни фирми за чист дизел, е поръчала серията експерименти. Точно тя стои зад експеримента с хора в Аахен, който не е бил предназначен директно за автомобилната индустрия, но пък ѝ пасва идеално, защото при участниците в експеримента \"не са установени никакви реакции от инхалирания азотен двуокис\", както се посочва в доклада на EUGT. В управата на това зловещо, междувременно разпуснато дружество, са участвали и висши мениджъри от автомобилните концерни. Сега ще стане същото, както и при Дизелгейт: ще настояват, че само един тесен кръг от хора са били посветени, а хората от високите фирмени етажи не са знаели нищо. И ще жертват пешките - както направиха с осъдения в САЩ мениджър на Фолксваген Оливър Шмит. Всички останали ще си измият ръцете. Ето това също са германските автомобилни концерни - истински майстори на триковете, лъжите и прикритията. Най-странното в тази история е, че всичко това изглежда изобщо не тревожи клиентите на автомобилните концерни: 2017-а е била  рекордна в продажбите за Фолксваген. Не по-лоша е била тя и за Даймлер. А в същото време по улиците на големите германски градове живеят хора, които дишат такива отрови, каквито не са вдишвали нито маймуните, нито хората от газовите експерименти.", "date": "2018.01.30", "title": "Опитите с автогазовете напомнят на Аушвиц"}
{"url": "http://clubz.bg/63551-shotlandska_uchitelka_literaturna_zvezda_v_kitaj", "text": "Учителка от шотландско градче стана литературна сензация, след като романите ѝ бяха продадени в над 1 милион екземпляра в Китай, макар че в родината си е относително неизвестна, предаде Франс  прес. Сюжетът е изграден върху пътуване на тийнейджърка в отвъдния свят. Клеър Макфол продаде на холивудската компания \"Леджъндъри ентъртейнмънт\", продуцирала блокбастъри като трилогията за Батман на Кристофър Нолан и \"Джурасик свят\", авторските права върху поредицата си книги на младежка тематика \"Ferryman\". Романите на 35-годишната Макфол се продават като топъл хляб в Китай, където първата ѝ книга повече от две години е в топ 10 на бестселърите. Във Великобритания обаче са продадени едва 30 000 екземпляра от \"Ferryman\". През февруари 2017 г. Клеър Макфол преподавала, когато нейният литературен агент й се обадил по телефона, за да й каже, че има предложение нейна книга да бъде адаптирана за големия екран. \"Когато си дадох сметка какво е станало, се разтанцувах в класната стая\", разказа тя.  Книгата \"Ferryman\", публикувана във Великобритания през 2013 г., и продължението ѝ \"Trespassers\" описват пътуването на тийнейджърка към отвъдното след инцидент с влак. Тя е придружена от екскурзовод, чийто образ е вдъхновен от персонаж от древногръцката митология - лодкаря Харон, който прекарва мъртвите през реките Стикс и Ахерон.  Природата в района на Лесмахагоу, на около 35 км южно от Глазгоу, където Макфол е отрасла, я вдъхновила за пейзажите в книгите ѝ. ", "date": "2018.01.30", "title": "Шотландска учителка - литературна звезда в Китай"}
{"url": "http://clubz.bg/63549-sled_mnogo_myki_bnt_shte_izlychva_zimnata_olimpiada", "text": "Българската национална телевизия ще излъчва на живо най-интересните моменти от зимните олимпийските игри в южнокорейския град Пьончан от 9 до 25 февруари, съобщи медията в официално изявление. БНТ най-накрая е получила сублиценз от \"Дискавъри\", която държи правата (и притежава тв каналите \"Евроспорт\" 1 и 2) за летните и зимни олимпиади. Преговорите се проточиха месеци. И допълни, че въпреки сложните преговори с американската компания, която миналата година спечели търга за разпространение на състезанията до 2024 г., БНТ продължава традицията от 70-те години на миналия век да предава пряко игрите. Двете Кореи под общ флаг на откриването на олимпиадата Досега БНТ придобиваше права за излъчване на олимпийските игри в качеството си на член на Европейския съюз за радио и телевизия (EBU).  След като \"Дискавъри\" спечели правата за излъчване, медийният гигант проведе поредица от преговори с обществени телевизионни оператори в Европа за сублицензиране, за да отговори на изискванията на МОК да бъдат осигурени минимум 100 часа безплатно излъчване на зимните олимпийски игри и 200 от лятната олимпиада. 21 състезатели ще представят страната ни в 6 олимпийски дисциплини в Пьончан. Знаменосец на българския отбор ще бъде именитият ни сноубордист Радослав Янков. БНТ ще излъчи официалната церемония по откриването. Очаква се в спектакъла да вземат участие 2000 изпълнители, а организаторите залагат на високите технологии. БНТ ще направи зрителите си съпричастни и на заключителното събитие на олимпиадата, както и на стартовете на българските спортисти и най-атрактивните дисциплини от програмата на състезанията.", "date": "2018.01.30", "title": "След много мъки - БНТ ще излъчва зимната олимпиада"}
{"url": "http://clubz.bg/63545-bi_bi_si_slaga_tavan_ot_320_000_liri_na_zaplatite_na_vodeshtite", "text": "Би Би Си предлага таван на плащането за своите водещи на новини в опит да се справи с неравенството в заплатите на мъжете и жените, съобщи АП. От новинарската корпорация предлагат таванът да е 320 хил. британски лири или $449 000. Това се случва ден преди директорът на Би Би Си да бъде изслушан от парламента по въпроса за политиката на заплащане в компанията. Таванът на заплащане се отнася също и за редакторите и кореспондентите, въпреки че все още този план не е реализиран, няма преподписани договори и на засегнатите е дадено време да реагират, уточнява \"Гардиън\". Междувременно нов доклад от организация, която представлява жените, работещи в Би Би Си, твърди, че те получават завоалирани заплахи, когато се опитат да повдигнат темата със заплащането. От организацията искат компанията да се извини и на практика да \"създаде равноправна, честна и прозрачна структура на заплащане\". Преди дни четирима от най-високоплатените журналисти на Би Би Си приеха заплатите им да бъдат намалени. Това се случи след публикуването на информация, че \"звездите\" мъже получават значително повече от колежките си, вършещи аналогична работа, предаде Ройтерс. Радиоводещите Джереми Вайн и Джон Хъмфрис, водещият на новините Хю Едуардс и редакторът за Северна Америка Джон Сопел са приели официално или принципно съкращаване на заплатите си, съобщи Би Би Си на сайта си. Миналата година медията беше принудена да разкрие, че две трети от най-високоплатените ѝ служители са мъже. Генералният директор Тони Хол обеща да премахне неравенството в заплащането до 2020 г., но журналисти и депутати отправиха критики, че не действа достатъчно бързо. Миналия месец редакторът за Китай Кари Грейси подаде оставка в знак на протест срещу това, което определи като \"потайната и незаконна култура на заплащането в Би Би Си\". Тя е получавала 135 000 паунда годишно за работата си в сравнение с между 200 000 и 249 999 паунда за Сопел.", "date": "2018.01.30", "title": "Би Би Си слага таван от 320 000 лири на заплатите на водещите"}
{"url": "http://clubz.bg/63565-separatistite_v_katalunq_se_skaraha_zaradi_shefa_na_parlamenta", "text": "Председателят на каталунския парламент Роже Торен отложи предвиденото за днес гласуване на кандидатурата на Карлес Пучдемон за премиер на автономната испанска област, предаде Ройтерс. Той обаче бе категоричен, че няма да предлага друг кандидат за поста. И изтъкна, че заседанието е отложено, но не и отменено. Торен определи Пучдемон като единствения жизнеспособен кандидат. Той обеща да гарантира неговия имунитет и този на всички каталунски депутати. Мадрид: Пучдемон не може да стане премиер от дистанция Няма определена дата за следващото заседание. То ще се състои, когато централните испански власти гарантират, че няма да се намесят в избирането на новия каталунски премиер, уточни Торен. По-рано днес испанският премиер Мариано Рахой го предупреди за рисковете от провеждане на заседанието на легионалния парламент в Барселона, което бе забранено от Конституционния съд. Рахой повтори позицията си, че Пучдемон не може да бъде кандидат за премиер на Каталуня, докато живее в доброволно изгнание в Брюксел. Испанското правосъдие издаде заповед за арест срещу каталунския сепаратистки лидер заради незаконното обявяване на независимостта на областта от парламента в Барселона на 27 октомври 2017 г. Дни по-късно Пучдемон избяга в Белгия. Решението на Роже Торен вся още по-голямо разцепление в редиците на сепаратистките партии в Каталуня, отбелязва в. \"Ел Мундо\". Те имат абсолютно мнозинство, но то е само от двама души. Трите сили, борещи се за отцепване на Каталуня, имат общо 70 депутати в 135-членния регионален парламент. Пучдемон пак премиер = Каталуня без автономия \"Заедно за Каталуня\" на Карлес Пучдемон застана срещу Републиканската левица на Каталуня (РЛК), от чиито редици е Торен. След отлагането стана ясно, че Торен е звънял пет пъти по телефона на Пучдемон, който обаче така и не вдигнал. От \"Заедно за Каталуня\" обвиниха шефа на парламента, че действа на своя глава, без да се допитва до партньорите. Партията на Пучдемон настояваше сесията да бъде проведена - въпреки забраната на Конституционния съд. Срещу Торен скочиха и от крайнолявата сепаратистка партия Кандидатура на народното единство (КНЕ). Тя има само 4-ма депутати, но без тях отцепниците губят абсолютното си мнозинство. Антикапиталистите излязоха на улицата и се включиха в протеста на друго сепаратистко движение - Националното събрание на Каталуня (НСК). Сепаратистите отново с абсолютно мнозинство в Каталуня Накрая КНЕ съобщи, че спира преговорите със \"Заедно за Каталуня\" и РЛК. Крайната левица обяви, че няма да участва в парламентарни сесии, ако Пучдемон не е кандидат-премиер. Така нещата в испанската автономна област се усложняват още повече. Пучдемон пак премиер = Каталуня без автономия Сепаратистите отново с абсолютно мнозинство в Каталуня", "date": "2018.01.30", "title": "Сепаратистите в Каталуня се скараха заради шефа на парламента"}
{"url": "http://clubz.bg/63534-podigravki_v_sasht_zaradi_greshka_v_pokana_za_rech_na_trymp", "text": "Тази и още много подигравки могат да се прочетат в социалните мрежи заради допусната грешка в поканите за най-важната годишна реч на президента. Вместо Union, на поканите е изписано - UnioM. Девос беше една от най-спорните фигури при избора на кабинета на Доналд Тръмп. Срещу нея гласуваха дори и републиканци. Говорител на издателството, отпечатало поканите, се извини и обяви, че грешката вече била поправена и се печатат нови покани, които ще бъдат разпратени, за да заместят сбърканите, пише ТАСС. С неприятната грешка се е подиграл и претендентът за президент - сенаторът Марко Рубио, републиканец от щата Флорида. Днес в 16 часа българско време в Конгреса президентът Доналд Тръмп ще се обърне към парламентаристите с посланието си \"За състоянието на съюза\". Очаква се той да се съсредоточи върху вътрешнополитически проблеми, икономиката и националната сигурност на страната.", "date": "2018.01.30", "title": "Подигравки в САЩ заради грешка в покана за реч на Тръмп"}
{"url": "http://clubz.bg/63558-na_113_g_pochina_naj_vyzrastniqt_myj_na_planetata", "text": "Най-възрастният мъж на планетата Франсиско Нунес Оливера почина на 113-годишна възраст в родното си село Буенвенида, съобщи Нюз.ру. От 13 април 2016 година той е смятан за най-старият в Европа, а от 11 август 2017 - в света. Има четири деца, деветима внуци и 15 правнуци. От 1988 г. е вдовец. Старецът починал снощи, докато вечерял с 82-годишната си дъщеря Антония. Франсиско официално е роден на 13 септември 1904 година в село Буенвенида в област Екстрамадура. Дъщеря му обаче твърди, че е с три месеца по-млад и всъщност се е появил на бял свят през декември, но рожденото му свидетелство било изгорено по време на Гражданската война и по-късно новото е сбъркано. Дядото е имал и доста здравословни проблеми. На 90-годишна възраст му е изваден единият бъбрек, на 98 години му е направена операция на очите, а на 108 г. е прекарал тежка инфекция на пикочните пътища. Дъщеря му е убедена, че причината за дълголетието е тихият живот в селото, преминал в мир със семейството му и между къщата и кръчмата. Резултатите от изследване, публикувано в сп. \"Сайънс\"  разкриват, че механизмът на стареенето представлява генетична или епигенетична програма, а не натрупване на случайни дефекти в ДНК. \n\tСъществуват два типа теории, които обясняват стареенето. Първият предполага, че в живите същества действа механизъм, който определя продължителността на живота. Според втория тип, стареенето е следствие от натрупаните с времето мутации и влошеното функциониране на \"ремонтните системи\" в клетките. В този случай рискът от смърт би трябвало да се увеличи с напредването на възрастта. В съответствие с т.нар. закон на Гомперц, рискът от смърт нараства 2 пъти през всеки 8 години от живота след 30-годишна възраст. Биолози изследвали измененията в нивото на смъртност у няколко хиляди голи къртичести плъха на различна възраст. Оказало се, че за гризачите т.нар. закон на Гомперц не е в сила. След като голите къртичести плъхове достигнат полова зрялост на 6-месечна възраст, за тях ежедневният риск от смърт през целия им живот остава 0.01 процента. Самките са плодовити дори в напреднала възраст. Продължителността на живота на тези гризачи е 15-30 години. Учените са на мнение, че клетките на голите къртичести плъхове са снабдени с ефикасни системи за ремонт на ДНК, които им позволяват да не натрупват генни дефекти. ", "date": "2018.01.30", "title": "На 113 г. почина най-възрастният мъж на планетата"}
{"url": "http://clubz.bg/63550-koritarov_veche_shte_razpitva_v_televiziq_%E2%80%9Eevropa%E2%80%9C", "text": "Известният журналист Георги Коритаров вече ще разпитва гостите си в телевизия „Европа“. От четвъртък, 1 февруари, той ще води всеки ден преди обяд тричасово предаване – между 9 и 12 часа. Програмата ще носи познатото име „Свободна зона“ - Коритаров води предаване със същото име по „ТВ плюс“ от 2010 г. насам. Коритаров няма да има нито ден почивка. Според обявената програма на „ТВ плюс“ той ще води „Свободна зона“ до 31 януари. Още на следващия ден сутринта обаче ще се премести в телевизия „Европа“. Георги Харизанов оглави телевизия \"Европа\" Това е първата по-сериозна промяна в програмната схема на „Европа“, откакто изпълнителен директор стана Георги Харизанов. Той е бил член на Съвета на директорите на „Напоителни системи“ в първото правителство на ГЕРБ. Не крие близките си отношения с премиера Бойко Борисов, основател и изпълнителен директор на Института за дясна политика. Любопитна подробност е, че точно в деня, в който Коритаров започва предаване в управляваната от Харизанов телевизия „Европа“, програмата на „ТВ плюс“ предвижда повторение на „Свободна зона“ със заглавие: „Добре ли е да няма нов кабинет в това НС? гост: Георги Харизанов - публицистично предаване (повторение)“. Георги Коритаров е дългогодишен журналист в Радио „Свободна Европа“. От 2003 г. е водещ в бТВ, след което има предаване и в Нова телевизия. Води сутрешния блок на телевизията до 2008 г., когато е освободен за „неспазване на принципите на журналистическия плурализъм и използване на ефира за лични цели“. Подробности не са обявени.", "date": "2018.01.30", "title": "Коритаров вече ще разпитва в телевизия „Европа“"}
{"url": "http://clubz.bg/63548-bryuksel_nastoq_stranite_v_es_speshno_da_prochistqt_vyzduha", "text": "Европейската комисия настоя днес държавите в ЕС да предприемат незабавни мерки за осигуряване на чист въздух. Еврокомисарят по околната среда Кармену Вела посочи пред журналисти, че ЕК повече няма да чака, съобщи БТА. Изискванията са стари и трябваше да бъдат приложени отдавна. Достатъчно чакахме и повече няма да чакаме. Призовавам всички държави в ЕС да решат този въпрос със спешността, която съдържа. Отговорността за действие е на държавите, има и правни последици, добави еврокомисарят. Той отбеляза, че годишно в ЕС от болести на дихателните пътища умират около 400 000 души. Ето го \"зеления билет\" за дни с мръсен въздух Вела се срещна днес с представители на девет държави от ЕС, които не са осигурили качество на въздуха и които са заплашени от дело в Съда на ЕС. През 2008 г. ЕС въведе максимално допустими прагове на замърсяване на въздуха. В 23 от 28-те държави в ЕС тези изисквания не са изпълнени и въздухът е прекомерно замърсен в над 130 града. Европа осъди България за мръсен въздух По един от показателите за замърсяване ЕК води дело срещу 13 държави (Австрия, Белгия, Чехия, Дания, Франция, Германия, Унгария, Италия, Полша, Португалия, Испания, Великобритания и Люксембург). По втори показател - за нивото на фини прахови частици, подсъдимите страни са 16 - Белгия, България, Чехия, Германия, Гърция, Испания, Франция, Унгария, Италия, Латвия, Португалия, Полша, Румъния, Швеция, Словакия и Словения. За делото на ЕК срещу България предстои етапът, при който се определят глоби за страната, заяви през октомври м.г. в София Джордж Кремлис, представител на Генерална дирекция \"Околна среда\" на Европейската комисия. Незабавните действия биха били само от полза, каза тогава той.  Кремлис препоръча да се увеличат кварталите с централно отопление в столицата и да се работи по проекта за изгарянето на RDF отпадъците в столичната топлофикация. Европа осъди България за мръсен въздух", "date": "2018.01.30", "title": "Брюксел настоя страните в ЕС спешно да \"прочистят\" въздуха"}
{"url": "http://clubz.bg/63547-eto_q_strahovitata_djendyr_anketa_dokument", "text": "Покрай истерията с Истанбулската конвенция гръмна и новината \"Джендъри питат децата в каква тоалетна ходят, рокличка или суичър предпочитат\". Ставаше въпрос за анкета, изготвена от Фондация \"Джендър образование, изследвания и технологии\" (ДОИТ) съвместно с \"Национална мрежа за децата\", която се прилага безпроблемно в българските училища от пет години насам със съдействието на Министерство на образованието и науката. Конкретният проект е  \"Училище без насилие и стереотипи, определени от пола\", а анкетата се попълва от учителите, а не от децата. Един призрак броди по света - призракът на джендъра Тази \"новина\" мигновено се мултиплицира и доби страховити размери. Активизираха се и от ВМРО в Стара Загора след получен родителски сигнал. Журналисти питаха защо образователният министър Красимир Вълчев е гласувал \"против\" конвенцията на заседанието на Министерския съвет, а в същото време МОН стои зад въвеждането тихомълком на джендър образование в училище. Питане към министъра имаше и от депутати в парламента. Недоволството бе подсилено и от факта, че всъщност въпросната анкета не може да бъде открита на сайта на фондацията, РУО или МОН, а на сайта на МОН никога не е била качвана, тъй като министерството само съдейства, не инициира проекта. Анкетата от сайта на фондацията пък е старата, обхващата периода 2016/2017 г. и файлът отдавна е свален. Клуб Z се сдоби със спорния документ от свои източници в просветното ведомство. В него не се споменават роклички, униформи или тоалетни за момченца и момиченца. Вижда се, че е насочен към преподавателите, а в основата му е ефективното прилагане на мерки, гарантиращи равнопоставеността между половете в системата на образованието.", "date": "2018.01.30", "title": "Ето я страховитата \"джендър анкета\" (ДОКУМЕНТ)"}
{"url": "http://clubz.bg/63544-cvetan_vasilev_zapochva_da_chete_11_000_stranici_i_deloto_ktb_trygva", "text": "Една от пречките за провеждането на задължителното \"предстартово\" разпоредително заседание по делото КТБ, вече е отстранена: Цветан Василев е получил призовка и съдебните книжа с обвинителен акт от 11 000 страници. Това написа снощи \"24 часа\", позовавайки се на шефа на спецпрокуратурата Иван Гешев. Мажоритарният собственик на КТБ Василев е обвиняем за общо 146 престъпления, основното - че е създал и ръководил организирана престъпна група, отговорна за присвояване на близо 3 милиарда лева от фалиралата банка. Няма как да стартира дори въведеното в края на 2017 г. с промени в НПК разпоредително заседание, ако подсъдимият не е запознат с това в какво го обвиняват  Целта на въвеждането на   - е на среща с всички участници в процеса - прокурора, подсъдимия, пострадали, да се уточнят евентуалните му спънки - дали е подсъден на този съд, дали има основания за прекратяване, нарушения на правата в обвинителния акт, дали евентуално да му се даде ход. Споед вносителите на тази промяна в закона от ГЕРБ, чието мнение обичайно съвпада с това на главния прокурор Цацаров, Също такъв ход по същото време беше и преместването на случаите на т. нар. \"висока корупция\" от станалия неудобен СГС в Специализирания наказателен съд, а делото КТБ специално бе преквалифицирано като \"организиран престъпна група\", за да отиде там с прокурор Иван Гешев... Според критици на промените обаче, целта е да се прекрати връщането на обвинителните актове от съдилищата - както досега, често със забележки за отстраними съществени процесуални нарушения и липсващи изобщо обвинения или данни за престъпление Съдът прекрати делото срещу Румяна Ченалова СГС прекрати и върна делото срещу Трайков, Дянков, Прокопиев и сие Според критици на държавното обвинение обаче, така и при най-калпава работа на досъдебното производство, ако накрая и се получават оправдателни присъди като резултат от   обществото естествено няма да рови и да чете мотивите за решението, а ще е наясно с единствения \"виновник\" за ситуацията - съда. Що се отнася до КТБ, миналия път стана ясно например, че това  Такава се оказа и наличието само на един скенер в Спецсъда.  \"Има един скенер\". Защо делото КТБ отново не тръгна Някои от страните се подали искания да четат материали от безпрецедентното по обем мегадело, но съдийката каза, че то още не е сканирано и не може да им ги представи. Следващото заседание по делото е насрочено за 14 февруари. Според \"24 часа\"... Не така мисли един от адвокатите на Василев - Константин Симеонов. По думите му Василев е получил съдебните документи в началото на миналата седмица. Те са били изпратени, след като съдът е насрочил първото заседание по делото на 13 декември, когато съдията докладчик е изпратил със съдебна поръчка документите чрез българското правосъдно министерство до сръбското. Симеонов отново подчертава, че Василев много иска да даде показания по видеоконферентна връзка - каквато възможност има в НПК: СГС прекрати и върна делото срещу Трайков, Дянков, Прокопиев и сие \"Има един скенер\". Защо делото КТБ отново не тръгна", "date": "2018.01.30", "title": "Цветан Василев започва да чете 11 000 страници... и делото КТБ тръгва"}
{"url": "http://clubz.bg/63553-bavariq_sreshtu_byrz_priem_na_bylgariq_v_shengen", "text": "В изявление пред в. “Ди Велт” баварският вътрешен министър Йоахим Херман категорично отхвърля настояването на София за скорошно присъединяване на България към Шенген. В дългосрочна перспектива било желателно България и Румъния да се присъединят към Шенгенското пространство. Нито една страна не бивало да бъде изключвана от стъпки към интеграция. Станишев: Можем да сме в Шенген до края на Председателството Приемът на България в Шенген в настоящия момент обаче би бил прибързан, заявява Херман. Тази опасност била изключително голяма поради големите размери на корупцията и организираната престъпност в България и Румъния. Във връзка с позицията на баварския вътрешен министър “Ди Велт” посочва: В същата посока се изказа и германската канцлерка Ангела Меркел по време на визитата си в София на 20 януари. Канцлерът заяви, че не може да назове конкретна дата за присъединяване към Шенген, но в най-скоро време, постепенно и на етапи, ще започнат да се въвеждат правилата на Шенгенското пространство, на първо място по летищата. Би следвало както на Йоахим Херман, така и на „Ди Велт“ да припомним, че Бавария първа ни подаде ръка при изграждането на сигурна външна граница на ЕС – тази с Турция. От Мюнхен получихме помощ и при обучаването на граничен персонал. Германия и в частност Бавария многократно изпращаха експерти и политици на южната ни граница, след като тя беше укрепена. Мнението на всички беше, че я пазим надеждно, дори по-добре, отколкото това биха правили германците. Това е потвърждавал лично Йоахим Херман. Меркел подкрепи Борисов за среща ЕС-Турция - може би във Варна Донякъде обратът в позицията му е обясним. Неговият Християнсоциален съюз (ХСС) губи подкрепа. На 14 октомври във федералната провинция Бавария ще се проведат общи избори. Де факто Херман откри предизборната кампания, внушавайки, че Мюнхен залага на сигурност и стабилност. Че го прави за сметка на България, не му прави чест. Меркел подкрепи Борисов за среща ЕС-Турция - може би във Варна", "date": "2018.01.30", "title": "Бавария срещу бърз прием на България в Шенген"}
{"url": "http://clubz.bg/63554-plevneliev_razkritikuva_radev_za_istanbulskata_konvenciq", "text": "БСП откровено се превръща в антиевропейска политическа сила, обяви президентът (2012-2017 г.) Росен Плевнелиев. Повод за думите му стана позицията на БСП срещу ратификацията на Истанбулската конвенция като той изрази надежда, че изводът му ще бъде опроверган. Според Плевнелиев президентът Румен Радев не е изразил ясната си позиция по повод Истанбулската конвенция. По думите му няма как да се ходи в Европа и да се твърди, че сме европейци и да защитаваме човешките права и свободи, а същевременно българският президент да няма позиция. Той добави, че вицепрезидентът Илияна Йотова е изразила своята позиция в подкрепа на конвенцията, но Радев не го е направил. Затова той апелира всички български институции да определят позицията си по този въпрос. Според него чрез Истанбулската конвенция ще бъдат гарантирани основни права и свободи на българските граждани. По думите на Плевнелиев тя е да не бият българските жени. Освен това с ратификацията на този документ ще се даде шанс да утвърдят демократичните устои на българската държавност. Предишният кабинет смята, че реален дебат по тази тема така и не се е състоял, както и че правителството го е подценил. Предишният президент призова да се подобри правораздавателната система, а прокуратурата да се откаже от зрелищните акции и да се започне тихомълком да раздава справедливост на тези, които са нарушили правилата.", "date": "2018.01.30", "title": "Плевнелиев разкритикува Радев за Истанбулската конвенция"}
{"url": "http://clubz.bg/63546-trima_zadyrjani_edin_obvinqem_zaradi_nahapanoto_ot_kuche_dete", "text": "Трима души са задържани за случая с нахапаното до смърт от питбул 3-годишно дете в пазарджишкото село Мокрище. За арестите съобщи на традиционния месечен брифинг на МВР главният секретар Младен Маринов. В ареста са бащата на малкия Тошко, чичото и неговата леля, на която е кучето-убиец. Прокуратурата ще иска удължаване на мярката за неотклонение на един от роднините.  Питбул уби 3-годишно момче Още днес главният секретар допълни, че отговорността ще се търси от възрастните, които са допуснали да се стигне до тази ситуация. Маринов коментира и темата за убийството на бизнесмена Петър Христов. 49-годишният бизнесмен, близък до зам.-председателя на ГЕРБ Цветан Цветанов, беше разстрелян в началото на януари на излизане от офиса си в столицата. Петър Христов помагал за разкриване на редица престъпления, твърди Цветанов 433 зоополицаи ще работят на територията на цялата страна. Това пък допълни на брифинга Христо Терзийски, директор на ГД \"Национална полиция“. По думите на Терзийски това са разследващи полицаи и оперативни работници, които са изявили желание да работят и по тази линия. „При възникнал инцидент с животно те ще реагират с преимущество, тъй като са запознати с процедурите при предприемане на действия при такива сигнали.  , каза още той и уточни, че до момента има 298 сигнала за проява на жестокост към гръбначни животни, като над 20% от тези престъпления са разкрити и работата по тях продължава. „За създаването на зоополиция сме предприели мерки, сред които актуализиране на заповедите, с които се определят служителите, които да работят по този вид престъпления. Предприети са мерки и за недопускане омаловажаването на сигнали за престъпления срещу животни. Започна процедурата и по обозначаване на 28 автомобила – към днешна дата 25 са готови. Така сме стартирали всичко, което е необходимо за работата по сигнали за насилие на животни“, каза още той и обясни, че най-вероятно тези служители на МВР ще преминат курс в холандска академия. Още през лятото на 2015 г. беше съобщено, че със заповед на министъра на вътрешните работи всяка областна дирекция на полицията ще назначи двама полицаи, които ще се специализират в разследването на престъпления, свързани с животните Петър Христов помагал за разкриване на редица престъпления, твърди Цветанов", "date": "2018.01.30", "title": "Трима задържани, един обвиняем заради нахапаното от куче дете"}
{"url": "http://clubz.bg/63541-fidos_shte_leji_v_zatvora_za_3_otkradnati_velosipeda", "text": "Столичанин ще лежи в затвора, при това при общ режим, след като Софийският районен съд (СРС) го призна за виновен в кражбата на едно \"истинско\" и две детски колелета. Това съобщават от прокуратурата. Фидос Димитров е признат за виновен, че на 28 март 2017 г., около 15:00  ч в столицата на бул. \"Джеймс Баучер\" № 33, от междуетажна площадка на кооперация, е \"отнел чужди движими вещи - велосипед марка \"Драг\", модел \"Харди\", детски велосипед марка \"Спринт\" и детски велосипед с неустановена марка, от владението на собственика. Той ги взел от собственика им В. без негово съгласие с намерението противозаконно да ги присвои. От държавното обвинение съобщават, че деянието е престъпление по чл. 194, ал. 1 НК  Не се съобщава дали се касае за условия на рецидив, но най-вероятно е така. Кокошкар получи 6 г. затвор и 40 186 лв. глоба за 2,8 грама марихуана На подсъдимия е наложено наказание \" , което следва да бъде изтърпяно при първоначален общ режим.", "date": "2018.01.30", "title": "Фидос ще лежи в затвора за 3 откраднати велосипеда"}
{"url": "http://clubz.bg/63536-zaminavat_li_terez_i_masud_premieryt_dava_ministyryt_ne_dava", "text": "Съдбата на двете болни лъвчета Масуд и Терез, които трябваше да заминат за спасителен център в Холандия, а впоследствие пуснати в естествената им среда в ЮАР, все още е неясна. Въпреки стотината души, които протестираха и днес пред Министерския съвет срещу решението да бъдат пратени в зоопарка в Пазарджик, където няма условия за отглеждането им, те едва ли ще напуснат България. Това се разбра - \"неофициално\" - от думите на министъра на околната среда и водите Нено Димов. Екоминистърът излезе пред протестиращи и медии, за да обясни какви мерки ще предприеме подопечното му МОСВ, но вместо това прехвърли отговорността върху Министерството на земеделието и храните. Протест срещу изпращането на лъвчетата Масуд и Терез в Пазарджик (ВИДЕО) В същото време премиерът  . На среща с представители на неправителствените организации, които се грижат за животните,   съобщиха от фондация \"Четири лапи\".  Както Клуб Z писа, двете лъвчета са били стъпкани още при раждането си от останалите лъвове в клетката и в резултат на травмата са с нарушен гълтателен рефлекс. Те са и генетично обременени от кръвосмешения. Родени са в зоологическата градина в Разград, позната с ужасните си условия, която няма лиценз да отглежда и да развъжда големи котки. Формално собственик на двете лъвчета е община Разград, на която й трябваше известно време, за да намери документите за собственост - преди да реши да ги изпрати в Пазарджик. За решението явно е повлиял фактът, че депутатът от ДПС Делян Пеевски, многократно номиниран от Пазарджишкия избирателен район, поде кампания за оставането на лъвчетата в България и по-точно - в зоопарка в Пазарджик, и даже дари 2000 лева за храната им. Грижата за двете болни животни и към момента е поета от фондациите \"Дивите животни\" и \"Четири лапи\", които настояват за незабавното им изпращане в центъра в Холандия. Такова обещание официално Нено Димов даде още при първия протест през декември м.г. Днес, посрещнат с викове обаче Нено Димов се отметна от обещанието си и явно не беше наясно с поетите от Борисов ангажименти. Въпреки всички законови основания държавата да влезе в правомощията си и да конфискува двете животни, след което да се разпореди със съдбата им, министърът влезе в обяснителен режим. Неколкократно посочи колко е важно да спазваме законите на Република България, \"след като твърдим, че искаме да живеем в правова държава\". \"Продължаваме да работим\", уверяваше Димов - въпреки исканията на протестиращите за конкретен ангажимент. След това прехвърли отговорноста върху земеделското министерство, по-точно върху Българската агенция по безопасност на храните (БАБХ), част от която е и ветеринарната служба. МОСВ нямало експерти и никакви компетенции по здравословното състояние на двете лъвчета и можело само да констатира дали клетките, които вече им приготвят в зоокъта в Пазарджик, отговарят на условията. По думите на Димов, при последната си проверка от БАБХ дали становище, че в Пазарджик условията за отглеждане са добри. Самите ветеринари там обаче публично признават, че не знаят как да се справят с големи котки, още повече в състоянието, в което са Масуд и Терез. Защо не вземат двойката по-възрастни лъвове питаха и други протестиращи. \"Решение на собственика е\" - отвърна министърът. \"Същият собственик, който няма право да ги притежава ли?!\", попитаха протестиращите отново. А отговорът бе в стил параграф 22: \"Той е санкциониран вече. Това не означава, че не е собственик\". Междувременно Масуд и Терез станаха обект на обсъждане и на 12-ата годишна среща на управляващите с бизнеса. Премиерът Бойко Борисов им посвети специална част от обръщението си, от което изказване стана вече и публично ясно, че той е \"за\" транспортирането на лъвчетата в чужбина:", "date": "2018.01.30", "title": "Заминават ли Терез и Масуд? Премиерът дава, министърът не дава"}
{"url": "http://clubz.bg/63543-iranci_skandirat_smyrt_na_diktatora_video", "text": "В Иран отново е имало антиправителствени протести, съобщи телевизия \"Ал Арабия\". Те са първите след шествията в края на 2017 г.   Снощи е имало протести в градовете Бендер Абас и Неджефабад, както и в югоизточната провинция Керман. В Керман хората призовавали силите за сигурност да не се подчиняват на заповедите и да минат на страната на демонстрантите. Настъпва зимата на иранското недоволство Интересното е, че възобновяването на протестите става на фона на появата на нови обвинение по адрес на Иран от страна на американското ръководство. Постоянната представителка на САЩ в ООН Ники Хейли представи вчера пред членовете на Съвета за сигурност данни за въоръжения, които според нея са от ирански произход и са предадени на бунтовниците в Йемен в нарушение на поетите от Техеран ангажименти.", "date": "2018.01.30", "title": "Иранци скандират: Смърт на диктатора (ВИДЕО)"}
{"url": "http://clubz.bg/63555-i_biznesmenite_v_bylgariq_zastarqvat", "text": "Тенденцията българската нация да се превръща в застаряваща не подмина и предприемачите. Според проучване на Българската стопанска камара, цитирано от БТА, и бизнес елитът в България застарява. Бурното технологично развитие отваря пропаст между младите и по-възрастните генерации мениджъри. \"Бурното технологично развитие и особено навлизането на новите информационни технологии в живота на хората разсича непрекъснатата линия на поколенията и отваря пропаст между младите и по-възрастните генерации. Проучванията показват, че в България съществуват значителни различия между поколението основатели и поколението приемственици - различия както в ценностите, така и в моделите и визията за развитието на бизнеса. Този разрив може да се окаже препъникамък в процеса на осигуряване на приемственост.\" Това се казва в доклад на тема \"Приемственост и поколенчески различия в бизнес елитите на Прехода\" с автор Томчо Томов - ръководител на Националния център за оценка на компетенциите при Българската стопанска кабара, съобщиха от пресцентъра на работодателската организация. Докладът е бил представен от Томов днес на конференция \"Мобилност на елитите на прехода\" (1989 -2017 г.) и се основава на данни от международни изследвания и проучвания на БСК за предприемачеството в България и приемствеността между поколенията в бизнеса (предимно фамилния бизнес). Убитият Петър Христов - от сержант до бизнесмен В доклада се посочва още, че предприемаческата среда в България е сравнително по-слабо развита спрямо другите страни в преход. Изследванията показват, че се открояват две категории предприемачи - движени от възможност или движени от необходимост. Броят на движените от необходимост предприемачи съставлява около една трета от общия брой предприемачи у нас, което е твърде висока стойност в сравнение с много други държави, се отбелязва в документа. Като цяло структурата на бизнеса в България е твърде раздробена и маргинализирана. Към настоящия момент са регистрирани около 1 млн. фирми, но само 45 на сто от тях имат някаква икономическа дейност. Около 93 на сто от активните фирми са микропредприятия (от 0 до 9 заети). Близо 6 на сто са малките предприятия (от 10 до 49 наети), а броят на средните и големите предприятия (50 до 250 и над 250 заети) гравитира в рамките на 1 на сто. През последните 6 години са закрити общо 4085 предприятия - 85 големи, 1000 средни и 3000 малки. Фамилният бизнес съставлява около 42 на сто от всички частни български фирми. Семейните фирми осигуряват близо 20 на сто добавена стойност към БВП на страната и около една трета от работните места. Специфичните потребности и потенциал на фамилния бизнес в България се пренебрегва и подценява от държавните институции. Бизнесът не знаел кой стои зад \"Юлен\", но пък анонимни зелени били платени Един от основните проблеми на фамилния бизнес е неговото трансформиране, своевременното предвиждане, планиране на унаследяването и осигуряването на плавен преход от едно поколение към друго. Според докладите на Европейската комисия приемствеността, предаването на бизнеса е общоевропейски проблем. Трансферът на бизнеса е най-критичната фаза от жизнения цикъл на малката фирма и един от основните рискове във фамилния бизнес. Според международните проучвания само около 40 на сто от фамилните бизнеси оцеляват при прехода от първо към второто поколение и едва 15 на сто достигат третото поколение наследници. Страните с развита пазарна икономика имат създадени традиции и култура в осигуряването на приемственост и се стремят да подпомагат този процес чрез проучвания, консултации, регулаторни механизми и пряка институционална подкрепа. Оценката на бизнеса за 2017 г.: ръст на корупцията и престъпността, неработеща съдебна власт Този проблем е встрани от дневния ред на българския бизнес елит и държавните институции, посочва авторът. Нещо повече, според проучване на БСК, обхванало 30 000 водещи предприятия, бизнес елитът в България застарява в критични размери. Около 35-40 на сто от собствениците, съдружниците, управителите и членовете на бордовете на предприятията са на възраст 65 и над 70 години. Още около 35 на сто от тях наближават пенсионната възраст. Това е показател за липсата на доверие към следващото поколение и за липсата на готовност и желание за осъществяване на плавен преход и трансфер в бизнеса. Последствията от тази тенденция могат да се окажат крайно неблагоприятни за българската икономика, се посочва в доклада. Бизнесът не знаел кой стои зад \"Юлен\", но пък анонимни зелени били платени Оценката на бизнеса за 2017 г.: ръст на корупцията и престъпността, неработеща съдебна власт", "date": "2018.01.30", "title": "И бизнесмените в България застаряват"}
{"url": "http://clubz.bg/63552-qnuarska_transferna_ludost", "text": "След дълго умуване било решено, че единственото спасение в безкрайните януарски дни е въвеждането на зимен трансферен прозорец (по образ и подобие на летния), в който хората да бъдат облъчвани със забавни и нелепи спекулации, че любимите им футболисти ще сменят клубната си принадлежност или любимите им отбори ще привлекат Х. Както виждате, стратегията работи безупречно - януари почти привърши, а 15-те градуса под нулата миналата седмица не ги усетихме, докато се забавлявахме със слуховете, че \"Челси“ избира своя нов централен нападател измежду   Списъкът бе доста дълъг. Макар в него да не фигурираха имената на   то забавлението определено бе налице. В крайна сметка „сините“ от Лондон изглежда ще подпишат с   но им благодарим, че се погрижиха да се посмеем на техен гръб. Януарският трансферен прозорец е отражение на следната аксиома: критична липса на новини + медия с интелектуалния капацитет на амеба = измислици. Но всичко е точно! А за да изпратя месеца подобаващо, ще обобщя няколко от спекулациите (само и единствено от българския футбол!), които засега никой не е публикувал никъде, но които биха генерирали всичките импресии и кликове на света. Започваме! Както знаем, „червените“ обичаха да продават голмайстора си през зимата (например   след което спокойно се оттегляха от борбата за шампионската титла. Новото дружество ЦСКА-София решава, че ако последва този пример от фалиралия ЦСКА, ще убеди феновете в своята автентичност, тъй като всичко ще си бъде по старому. За целта приема оферта на стойност 750 хиляди евро от 15-ия в турското първенство \"Османлиспор\". В заглавията сумата бива представяна с гръмкото „милион и половина“ (без да се споменава валутата), за да изглежда по-голяма и да си мислят читателите, че сделката всъщност е добра. За щастие, ЦСКА-София не оставя нищо на случайността и веднага намира заместник на бразилската си звезда в лицето на   - голмайстор на Премиър лигата на Бангладеш, състезаващ се за отбора на „Шейх Джамал“. Футболистът е само на 19 години, но се е разписал 15 пъти в 22 мача и на всичко отгоре е младежки национал на Гамбия. Разбира се, в заглавията пише, че е „африкански национал“, за да си мислят читателите, че сделката всъщност е добра. След коледно-новогодишната равносметка ръководството на клуба окачествява представянето до момента през сезона като незадоволително. Изоставането с 9 точки от „Лудогорец“, с 8 от ЦСКА-София, както и фактът, че отборът на „Верея“ е натрупал повече точки при гостуванията си от „сините“ са счетени като достатъчни предпоставки за Спас Русев и компания да изпратят сегашния наставник Делио Роси обратно в слънчева Италия. Собственикът се вслушва и в недоволството на редовните 1200 фенове, които посещават всички мачове на тима (а не само тези срещу „Лудогорец“ и ЦСКА-София), които не изпитват наслада от играта на любимците си, печелещи все с по 1:0 (когато въобще печелят). Вариантите за заместник на Роси са два - Николай Митов (разбира се) и Луис ван Гаал. Говори се, че холандският специалист, които в момента е безработен, е фаворит, но за да заеме поста на старши треньор, трябва значително (с 93%) да намали финансовите си претенции. План „Б“ остава Митов (в момента начело на „Септември“), който обещава този път наистина да спечели требъл и да класира „Левски“ в Шампионската лига. След като преди няколко дни „Левски“ привлече сина на Ривалдо - Ривалдиньо, самият Ривалдо решава, че не може да си позволи да остане далеч от него и също пристига в България. Проучил в детайли обстановката в родния футбол, 45-годишният легендарен бивш футболист и световен шампион със „селесао“ от 2002 година, предприема най-разумния възможен ход и се свързва с изпълнителния директор на „Черно море“ Марин Маринов. Бразилецът анализира ситуацията, а причините да акостира във Варна не са една или две. Клубът (горе-долу) е с амбиции за Лига Европа или поне (все още) има шансове да се класира в първата шестица. Играе мачовете си на стадион „Тича“, което на Ривалдо звучи като на португалски и произнася с лекота. В същото време тревното покритие на съоръжението наподобява плажовете на Копакабана, което подтиква бившия играч на „Барселона“ и „Милан“ към мисълта, че може да играе бос. А нощният живот по морето също не е за пренебрегване.  Основна роля за осъществяването на трансфера играе и Марио Жардел, който споделя на Ривалдо само хубави неща за „Черно море“ и му разказва с подробности за хубавия гол, който някога е вкарал с екипа на варненци. „Моряците“ приемат Ривалдо с отворени обятия, като му предлагат договор за 1 година и апартамент на 4 минути пешеходно разстояние от Морската градина. Той пък на свой ред обещава да вдигне нивото на родния футбол и споделя, че няма търпение да работи с Илиан Илиев. Макар все още да не знаем дали Димитър Бербатов ще продължи кариерата си в Бразилия или САЩ и коя ще бъде новата чалга песен, която Валери Божинов ще пее в своя автомобил, то и този път годината започна обещаващо и спекулациите бяха на познатото високо ниво. Благодарение на водопада от трансферни емоции януари се изниза неусетно и ще си спомняме за него с тъга, докато гледаме скучните мачове от Шампионска лига, които февруари ни е подготвил. Теодоси Тончев: любителят на футбол, кърлинг и петанка", "date": "2018.01.30", "title": "Януарска (трансферна) лудост"}
{"url": "http://clubz.bg/63542-tri_mrachni_scenariq_za_velikobritaniq_sled_brexit", "text": "Какъвто и сценарий да бъде договорен за излизането на Великобритания от ЕС, все ще е лошо за Острова и икономиката му. Това става ясно от изтекъл в BuzzFeed.News правителствен анализ на икономическите последици.  Документът \"Анализ на излизането от ЕС\" разглежда икономическото въздействие на Brexit при три вероятни сценария, но и при всеки прогнозата за икономическия растеж на Острова в следващите 15 години е да е по-нисък от сегашния. Без сделка с Брюксел при напускането на Общността, растежът ще намалее с 8%, със споразумение за свободна търговия - спадът ще е 5%, а в случай че Великобритания остане член на Европейското икономическо пространство, в което са още Исландия, Лихтенщайн и Норвегия - само с 2% спрямо настоящите прогнози. Тези оценки не са публично достояние, тъй като са \"прекалено смущаващи\", според неназован правителствен служител от департамента, отговарящ за Brexit. Кабинетът на Тереза Мей ще бъде запознат с този анализ до края на седмицата. След \"Брекзит\" - преходен период до края на 2020 г. Няма сектор от икономиката, нито пък регион на Обединеното кралство, който ще избегне негативните последици от Brexit. Единствено селското стопанство би пострадало по-малко, в случай че Великобритания се върне към правилата на Световната търговска организация (СТО). В този случай евентуална търговска сделка със САЩ ще стимулира британския икономически растеж с едва 0.2% в по-дългосрочен план. Най-тежко засегнатите сектори на британската икономика ще бъдат автомобилният, търговията на дребно, включително на храните и напитките, промишленото производство, химическата промишленост и производството на дрехи, съобщи Buzzfeed News. Туск обяви пред Европарламента, че \"Брекзит\" е обратим Противниците на излизането на Великобритания от ЕС се възползваха от изтичането на документа. \"Почти всеки сектор и регион на икономиката ще бъдат засегнати. Болезнено ясно е, че числата са мрачната част от историята. Зад тях са хиляди работни места, предприятия и домове, които са изложени на риск\", заяви Елоиз Тод, изпълнителен директор на организацията \"Най-доброто за Великобритания\". В последните дни зачестиха изявления на високопоставени служители на Европейската комисия, в т.ч. председателят й Жан-Клод Юнкер, които казват, че все още има време Великобритания да се откаже от напускането на ЕС и ще бъде добре приета отново. Туск обяви пред Европарламента, че \"Брекзит\" е обратим", "date": "2018.01.30", "title": "Три мрачни сценария за Великобритания след Brexit"}
{"url": "http://clubz.bg/63528-dejvid_bekym_sobstvenik_na_futbolen_otbor_v_sasht", "text": "Дейвид Бекъм най-накрая получи зелена светлина за собствен футболен отбор в Маями, който да играе в професионалната \"Мейджър лийг сокър\" (МЛС) на САЩ.  Бившият капитан на националния отбор на Англия обяви плановете си на 5 февруари 2014 г. и води голяма битка, като на моменти в тези четири години шансовете му никак не изглеждаха големи. Все още не е ясно как ще се казва отборът, който ще започне в МЛС от 2020 г. Има и доста други въпроси, които засега са без отговор, а някои анализатори и от двете страни на океана продължават да поставят бъдещето на проекта под съмнение. Преди часове Бекъм и партньорите му - строителни магнати с бизнес в щата Флорида, дадоха пресконференция, която повече приличаше на шоу, отколкото на брифинг. Един от големите в историята на \"Манчестър Юнайтед\" не криеше вълнението си, а в цялата еуфория опитваше да отговаря на въпроси. Бекъм започва да търси екип и старши треньор. Той отхвърли възможността един от бившите му съотборници и близък приятел - Гари Невил, да заеме позиция в клуба. Заяви, че е получил десетки съобщения и телефонни обаждания от Европа - футболисти и специалисти искали да научат повече за плановете му. На видео в залата бяха пуснати честитки от Неймар и от отказалия се от леката атлетика легендарен спринтьор Юсейн Болт. Различното, което Дейвид иска да направи с клуба си, е изграждането на футболна академия (школа). Това не е практика в професионалния спорт в Америка. Отборите от големите лиги разчитат на играчи, извървели пътя от училищата и колежите. В академията бившият №7 иска да пренесе духа от \"Манчестър Юнайтед\". Това не е изненада, тъй като самият Бекъм е продукт на школата на \"червените дяволи\", заедно с братята Невил, Райън Гигс, Ники Бът, Пол Скоулс и т.н. Или така нареченият \"Клас '92\" (на годината, в която започне да играе в първия тим на \"Юнайтед\"). Дейвид Бекъм и партньорите му имаха главоболия заради изграждането на 25-хиляден стадион. Арената се прави в \"овъртауна\" на Маями, но местните жители все още протестират срещу изграждането й. Една от причините е, че това ще се отрази на данъците им, вече увеличени заради издигането на нов стадион за бейзбол на стойност 2 милиарда долара. Бекъм заяви, че не се е отказал, въпреки трудностите. Той разкри, че чрез примера си възпитава и своите деца: никога да не се предават. Даде пример и с миналото си - в детските и юношеските години многократно е бил зачеркван за големия футбол заради крехката си физика. Въпреки това е направил \"добра кариера\". \"Маями Бекъм Юнайтед\", както шеговито наричат отбора медиите в САЩ, е 25-ият тим в МЛС, а скоро ще има и 26-и, един измежду градовете Синсинати, Сакраменто или Детройт. По последни изследвания сокърът (\"нашият\" футбол) дели второ място по популярност в САЩ заедно с баскетбола. Изпреварил е бейзбола и хокея на лед, а №1 остава американският футбол.", "date": "2018.01.30", "title": "Дейвид Бекъм - собственик на футболен отбор в САЩ"}
{"url": "http://clubz.bg/63529-dsb_i_da_bylgariq_parite_na_sofiqnci_sa_v_risk_v_obshtinska_banka", "text": "\"Столичната община рискува парите на софиянци в банка на петролен бизнесмен.\" С такава позиция излязоха партиите ДСБ, \"Да, България\", Зелените, БЗНС и ДЕОС. Изявлението е провокирано от приватизацията на Общинска банка, гласувана от местните парламентаристи на последното им заседание през миналата година и одобрена от БНБ. Както стана известно впоследствие, зад регистрирания в Лихтенщайн специално за покупката инвестиционен фонд \"Новито опортюнитис\" стои собственикът на \"Инса ойл\" Георги Самуилов. Според тях мнозинството в СОС е приело решение за мнима \"диверсификация\" на средствата на Столичната община, предложено от зам.-кмета по финансите Дончо Барбалов и двама общински съветници от ГЕРБ. То обаче  . \"Да, България\" до БНБ и Горанов: Кой и с какви пари купува \"Общинска банка\"? \"Приетото решение за разделяне на ресурса наполовина или само в две банки не стъпва на адекватна икономическа теория за управление на риска.   допълват. \"Решението на общинския съвет за изчисляването на експозиция към една банка, засичано само към конкретна дата (в края на месеца), демонстрира лошо познаване на правилата за управление на риска и трябва да бъде заменено от стандартната среднопретеглена стойност на ресурса. Защо толкова бързаха за Общинска банка \"Очевидно мнозинството в Столичния общински съвет се опитва по всички начини да задържи публичен ресурс в една вече не общинска банка - собственост на петролен бизнесмен, в ущърб на столичани. Това е решение, което дава индулгенция за непрозрачно и рисково управление на парите ни и говори за некомпетентност или корупция. Да не забравяме, че именно при управлението на Столичната община и столичната икономика от ГЕРБ 90 милиона на общинското дружество \"Топлофикация - София\" – пари на столичани, изгоряха във фалиралата КТБ\", припомнят от формацията. Докладът за продажбата на Общинска банка бе внесен през лятото от общинския съветник от листата на Реформаторския блок Трайчо Трайков. Той пък е част от формата \"Нова република\", с който ДСБ се яви на парламентарните избори и партньор на ДСБ и \"Да, България\". Въпреки това десните не са съгласни с начина, по който СОС извърши продажбата. Защо толкова бързаха за Общинска банка", "date": "2018.01.30", "title": "ДСБ и \"Да, България\": Парите на софиянци са в риск в Общинска банка"}
{"url": "http://clubz.bg/63523-kak_sydijka_ima_indeks_na_natovarvane_440_rabotni_dni_v_godinata", "text": "Единствената кандидатка за председател на Районен съд-Лом Боряна Ангелова събра едва 2 гласа подкрепа днес и с 10 \"против\" ВСС не я избра за председател на институцията. На днешната дискусия се чуха абсурдни факти, както и изплуваха някои подводни рифове в дадените със \"съдбната реформа\" огромни правомощия на общите събрания. Например в Лом работят едва 4 съдийки: една е кандидатката, 2 са гласували против нея, една е \"въздържала се\". Същеременно обаче, от другите, които не подкрепят Ангелова, никоя не иска да е шеф...  Членове на ВСС днес нарекоха ситуацията патова. Тъй като и Комисията по атестиране и конкурси не се е произнесла положително за кандидатурата на съдийката на база професионалните й качества, Боян Новански описа казуса живописно: От съвета се чуха гласове, че в този съд всеки отрича всичко, а допълнително и кандидатката няма качества. На обсъждането в КАК се говорело за нейни съдебни актове, в които не става ясно...   които се пращат там. Севдалин Мавров попита: \"Как работите в Лом със стажантите, защото явно проблемчът с недостига на съдии не е от днеска. Няма ли завършили юристи в Лом? Как ще привлечете хора?\" \"Стажанти в скоро време не сме имали\", призна съдийката. На обсъждането тя трябваше дори да отговря на сигнали... защо един служител на съда не поздравявал друг магистрат на улицата. \"Нещата стигнаха до степен \"Шоуто на Слави\" да решава съдебната карта\" Истински интересно стана обаче, когато се цитира натовареността, която в Лом наистина е потресаваща - има съдийка с индекс 233 единици, а самата Ангелова е с 224  Думата все Красимир Шекерджиев, който поясни, че при системата за изчисляване на натовареността СИНС една единица се равнява на 16 работни часа, т.е. 2 работни дни. Горе долу - разчетено е на база 100 да е нормалната натовареност в годината. Кандидатката само го увери, че няма намеса от адиминстративиня ръководител по числата, а системата ги е генерирала по този начин. За да е още по-забавно, от думите на Олга Керелска стана ясно, че в търсене на решение е говорила с ръководството на Окръжния съд в Монтана и оттам са потвърдили, че другите от Лом нямат желание да заемат длъжността. От областния град казали за Ангелова, че \"тя е плаха по принцип, но ето че се реши\". Което явно не беше съвсем комплимент...", "date": "2018.01.30", "title": "Как съдийка има индекс на натоварване 440 работни дни в годината"}
{"url": "http://clubz.bg/63537-stokholm_testva_avtonomni_elektrobusi", "text": "В следващите 6 месеца два електробуса ще обикалят улиците на шведската столица Стокхолм без шофьор. Целта на експеримента е те да бъдат тествани в реални условия и при всекидневно натоварване. Автономните бусове превозват до 11 пътници със скромните 24 км/ч. За сметка на това са безплатни. Софтуерът им е част от отворената платформа API Connected Urban Transport на Ericsson, чрез която комуникират и със сензорните автобусни спирки, светофарите и пътните знаци. Стокхолм бе Зелена столица на Европа за 2010 г. и оттогава насам продължава да работи по множество екологични програми. Транспортът в града е или електрически, или на биогориво. Днес пътуваме със зелен билет - 1 лев за всички линии Тестовете са част от мащабна програма на шведското правителство - Drive Sweden, чиято цел е да разучи възможностите за бъдещо въвеждане на автономен градски транспорт. Освен технологична задачата е проблемът и от гледна точка на пътна безопасност, инфраструктура и законодателство. След първото тримесечие електробусите ще бъдат свързани и в 5G мрежата на Стокхолм.", "date": "2018.01.30", "title": "Стокхолм тества автономни електробуси"}
{"url": "http://clubz.bg/63532-koreecyt_chun_propuska_tenis_turnira_v_sofiq", "text": "Една от големите звезди за тенис турнира в София - кореецът Хьон Чун, няма да играе пред българска публика в зала \"Арена Армеец\". Полуфиналистът от Откритото първенство на Австралия бе заявил участие, но отклони поканата заради контузията на стъпалото си, получена в Мелбърн. Чун игра за място на финала на \"Род Лейвър арена\" срещу Роджър Федерер, но се отказа при 1:6, 2:5. Азиатецът повика физиотерапевт на корта и тогава пролича, че има превръзка. Оказана му бе помощ и той опита да продължи, но след като се увери, че не е пълноценен, стисна ръката на Маестрото. Роджър Федерер е на финал след отказване на съперника му Хьон Чун беше една от приятните изненади на първия за годината турнир от Големия шлем. Той елиминира братя Звереви, Новак Джокович и т.н. В края на миналата година стана №1 в надпреварата Next Gen в Милано. За таланта му се говори още преди това. Корейски кошмар за братя Звереви в Мелбърн Кореецът Чун елиминира и Джокович в Австралия Отсъствието на Чун е удар за организаторите. То идва след лошата вест за болките рамото на Григор Димитров. По думите на мениджъра му Георги Стоименов, шансовете на първата ни ракета да играе в София са 50:50.  Григор Димитров ще дочака решението на лекарите в Монте Карло Григор под въпрос за турнира в София, има проблем с рамото Димитров лично обяви новината на пресконференция в събота. В неделя вечерта той се завърна в Монте Карло, където се подлага на процедури за възстановяване в очакване на решението на лекарите. Корейски кошмар за братя Звереви в Мелбърн Кореецът Чун елиминира и Джокович в Австралия Григор Димитров ще дочака решението на лекарите в Монте Карло Григор под въпрос за турнира в София, има проблем с рамото", "date": "2018.01.30", "title": "Кореецът Чун пропуска тенис турнира в София"}
{"url": "http://clubz.bg/63527-bojko_borisov_sprete_se_s_tezi_protesti_v_davos_nqma_bair_bez_deset_lifta", "text": "Премиерът Бойко Борисов призова протестите срещу втория лифт на Банско да спрат. Призивът бе отправен на 12-ата годишна среща между бизнеса и правителството, организирана от \"Капитал\". Той изтъкна, че от сутринта се занимава с темата за двете лъвчета. Протест срещу изпращането на лъвчетата Масуд и Терез в Пазарджик (ВИДЕО) Борисов каза още, че и сега първото, с което чужденците свързват България, е стрелбата по папа Йоан-Павел II. Според него политическият елит на Балканите усеща, че сега е моментът регионът да покаже, че не генерира проблеми, а може да генерира успехи. Той коментира защо не напредва проектът за трети мост на Дунав. И заяви, че \"третият мост с Румъния е изключително важен, защото има много банки, които се натискат да дават кредити\". Борисов допълни: Според него оста на Балканите досега е била \"София - Истанбул, София - Белград, София - Солун и оттам нататък Балканите ги няма\". И изтъкна, че \"геостратегическите играчи не само са се вгледали насам, но и вече са тук, на Балканите. Борисов изтъкна, че не трябва България да бъде само клиент, но и да остане част от газопреносната грежа. Той припомни, че на 1 януари 2019 г. стартира \"Турски поток\", а всички прогнози, че Украйна няма да бъде заобиколена, са се оказали грешни. Според Борисов всички, които работят с България знаят, че ние сме най-дисциплинираните в ЕС, що се касае до икономка и финанси.", "date": "2018.01.30", "title": "Бойко Борисов: Спрете се с тези протести. В Давос няма баир без десет лифта"}
{"url": "http://clubz.bg/63535-bojidar_dimitrov_pravi_kan_kubrat_s_profesori_kato_prez_1935_1943_g", "text": "Бившият директор на Националния исторически музей Божидар Димитров ще учредява ново движение. Това ще се случи в неделя, 4 февруари, в заседателната зала на Народния театър. Това съобщи самият Димитров пред бТВ. Движението ще носи патриотично име - „Кан Кубрат” или само „Кубрат”. Божидар Димитров: Бих се върнал в политиката (СНИМКИ) За намерението си да прави движение Божидар Димитров съобщи в края на декември. Още тогава обясни, че то ще е съставено от професори от всички сфери, като целта е да се възроди традицията на професорските правителства от 1935-1943 г. \"Щом е атрофирала, може да се оправи само с президентска република, както са направили редица страни, обяви Димитров. На въпрос дали това няма да отвори възможността за авторитарно управление на страната историкът попита риторично: По замисъла на Божидар Димитров ще е нужно да се свика референдум по този въпрос, което той е изчислил, че ще отнеме около година. В новото движение ще има предимно професори, но ще се търсят и професори не като титла, а в професиите си, уточни Димитров. Той коментира и темата със създаването на първо копие на меча на кан Кубрат. Божидар Димитров обяви, че ще бъде направено копие на меча на кан Кубрат, открит през 1912 г. край село Малая Перешчепина в Украйна. Заедно с множество сребърни съдове той се съхранява в Ермитажа в Санкт Петербург, като не е част от постоянната експозиция.", "date": "2018.01.30", "title": "Божидар Димитров прави \"Кан Кубрат\". С професори - като през 1935-1943 г."}
{"url": "http://clubz.bg/63530-za_goranov_korupciqta_e_medijno_vnushenie", "text": "Естественото място на България е в клуба на дисциплинирани и богати страни от европейския център, каза финансовият министър Владислав Горанов, по време на 12-та среща на бизнеса с правителството. Министърът отхвърли твърденията, че България е най-корумпираната европейска държава, предаде БТА. Големият проблем за намиране на кадри за бизнеса е състоянието на висшето образование, каза Горанов. Наблюдаваме пълна девалвация на системата за висше образование и младите хора предпочитат да учат и да работят в чужбина, подчерта той. Иван Кръстев: Липсата на добри кадри е проблем №1 за инвеститорите Добрата новина е, че тенденцията се обръща от 2012 до 2016 година около 40 хиляди души са се върнали в страната. Докато в началото са се връщали хора на възраст 40-65 години, то напоследък се връщат все по-млади хора. Финансовият министър посочи , че ръстът на производителността на труда в България се увеличава с по-бързи темпове от тези в ЕС. В периода 2000- 2016 година производителността на труда се вдига средно с 3.4 на сто годишно, а в ЕС с 1.9 на сто. Затова ако през 2007 година имаме 28% ниво на БВП на човек от населението към средните нива на Европа, то през в 2017 година отчитаме близо 50 на сто БВП на глава от населението от средните за ЕС, каза Горанов. Въпреки отчетените от него темпове, България продължава да е най-бедната държава в ЕС. Да кандидатстваме за еврозоната сега Министърът посочи, че правителството ще продължи с политиката си за увеличаване на минималните доходи, за да може да приближим доходите в страната близо до средните за Европа. Чуждите инвестиции в Румъния пет пъти по-големи от нашите Да кандидатстваме за еврозоната сега Чуждите инвестиции в Румъния пет пъти по-големи от нашите", "date": "2018.01.30", "title": "За Горанов корупцията е медийно внушение"}
{"url": "http://clubz.bg/63533-viorika_danchila_novata_premierka_na_rumyniq", "text": "Румънският парламент подкрепи с голямо мнозинство новото правителство, оглавявано от социалдемократите, предаде Ройтерс. Новият кабинет начело с Виорика Данчила ще бъде зорко наблюдаван от партньорите на страната и инвеститорите. Данчила бе номинирана за премиер по-рано ПРЕЗ този месец на мястото на Михай Тудосе, който подаде оставка, след като се скара с лидера на социалдемократите Ливиу Драгня. Самият Тудосе стана министър-председател, след като Драгня принуди предшественика му Сорин Гриндяну да се оттегли. Брюксел изрази загриженост за ситуацията в Румъния Данчила лесно спечели вота на доверие с 282 гласа \"за\", сред които и тези на някои опозиционни партньори. В новото правителство остават близо една трета от членовете на предишното. Виорика Данчила създаде ново министерство, което да се занимава с фондовете на ЕС и номинира начело на него социалдемократката Рована Плумб, която прокурорите искат да разследват. Назначаването й възроди опасенията за ангажиментите на Румъния в борбата с корупцията. Парламентът в Букурещ отхвърли опитите на прокурорите да разследват Плумб, която отрича да е замесена в каквото и да било. Тогавашният премиер Тудосе обаче уволни нея и още двама министри с мотива, че обвиненията в корупция вредят на отношенията на страната с ЕС. Виорика Данчила заяви вчера, че кабинетът й отразява резултатите от парламентарните избори през 2016 г. Ревизираната програма включва планове за ново увеличаване на пенсиите и минималната заплата и намаляване на ДДС с 1 процентен пункт на 18 процента от 2019 г. Тя има за цел също да създаде суверенен фонд богатство и да подобри усвояването на еврофондовете. Депутатите от левицата обаче искат да променят Наказателния кодекс и той да декриминализира някои свързани с корупцията престъпления. Това е вторият им опит за година. През миналата седмица Брюксел призова парламента в Букурещ да преразгледа някои приети съдебни реформи, които според критиците отслабват съдебната независимост.", "date": "2018.01.30", "title": "Виорика Данчила - новата премиерка на Румъния"}
{"url": "http://clubz.bg/63539-reshenieto_ne_davame_delqn_e_narushilo_konstituciqta", "text": "Кoнcтитyциoнният cъд e oбявил зa пpoтивoĸoнcтитyциoнeн oтĸaзa нa Hapoднoтo cъбpaниe дa приеме оставката на депутата от ГЕРБ Дeлян Дoбpeв. Това обаче не влияе на статута на народния представител - той остава в парламента. Заседанието на КС беше тази сутрин. Самото решение все още не е публикувано.  Делян Добрев подаде оставка след т.нар. скандал \"Кумгейт\" заради управлението на Хасково, където ръководи структурата на ГЕРБ. Колегите му обаче отказаха да я гласуват през октомври, като отказът стана популярен като \"Не даваме Делян\" по думите на настоящата председателка на Народното събрание Цвета Караянчева. Депутатите от БСП пък пратиха казуса с отхвърлянето на оставка в Конституционния съд. Ще прекрати ли Конституционният съд делото \"Не даваме Делян\"? В последния ден на 2017 г. по решение на парламентарната група на ГЕРБ Добрев оттегли заявлението за подаване на оставка. Тогава председателят на правната комисия в парламента Данаил Кирилов допусна в интервю за БНТ, че това би трябвало да доведе до прекратяване на делото от Конституционния съд поради липса на предмет. КС обаче вече беше допуснал казуса за разглеждане по същество и дори бе указал на Народното събрание да обнародва решението, с което отказва да приеме оставката на депутата. Това не е факт и до ден днешен. Въпреки решението на Конституционния съд, че Народното събрание не може да отхвърля депутатски оставки, това не значи, че Добрев спира да бъде депутат. По закон решенията на конституционалистите нямат сила с обратна дата - тоест избраникът запазва мандата си. Резултатът от сагата - вече е ясно, че занапред подадена от депутат оставка не може да не бъде приета от Народното събрание - нещо, което не беше изяснено категорично до момента, въпреки че в КС има практика по подобни казуси. Решението е подписано с особени мнения на съдиите Кети Маркова, Анастас Анастасов, Гроздан Илиев и Филип Димитров. Първите двама считат, че искането е допустимо и разгледано по същество е неоснователно. Илиев и Димитров намират искането за недопустимо. На заседанието са присъствали 11 конституционни съдии, а докладчик по делото бе Константин Пенчев. Това коментира зам.-шефът на парламента Валери Жаблянов. Той припомни, че от БСП още с внасянето на подписката до съда са заявили, че от ГЕРБ са извършили нарушение. Според него нарушаването на Конституцията от страна на ГЕРБ е умишлено и то е логичен резултат от цялостната линия на партията.", "date": "2018.01.30", "title": "Решението \"Не даваме Делян\" е нарушило конституцията"}
{"url": "http://clubz.bg/63520-linkin_park_shte_prodyljim", "text": "Членовете на Linkin Park възнамеряват да продължат с групата въпреки смъртта на фронтмена Честър Бенингтън, съобщи zrock.bg И Честър Бенингтън от Linkin Park избра... небето (ВИДЕО) Честър Бенингтън се самоуби през юли на 41-годишна възраст. През октомври Linkin Park почетоха своя приятел и колега с голям трибют концерт в Лос Анджелис.", "date": "2018.01.30", "title": "Linkin Park: Ще продължим!"}
{"url": "http://clubz.bg/63518-shefyt_na_cru_rusiq_shte_se_mesi_i_v_izborite_za_kongresa", "text": "Китай е също толкова голяма заплаха за Съединените щати, колкото и Русия, обяви в интервю за Би Би Си шефът на Централното разузнавателно управление на САЩ (ЦРУ) Майк Помпео. Според него китайските опити за оказване на тайно влияние върху Запада са също толкова обезпокоителни, колкото и руската подривна дейност. Китай обаче разполага с \"много по-големи възможности\" за провеждане на такива скрити операции, отколкото Русия, подчерта той. Шефът на ЦРУ призова западните страни да положат повече съвместни усилия за противодействане на китайските опити за упражняване на влияние върху тях като цяло. Помпео посочи, че Китай внедрява свои агенти в американската образователна и здравна система, както и в корпоративните среди. Шефът на ЦРУ предупреди, че Русия вероятно ще се намеси в изборите за Конгрес в САЩ през ноември, предаде БТА. Шефът на ЦРУ увери, че Русия не е спирала да се меси във вътрешните работи на САЩ. Попитан дали Москва ще се опита да повлияе на изхода от предстоящите избори за Конгрес, Помпео отговори: Досега президентът Тръмп не е признавал, че Кремъл се е намесвал в изборите през 2016 година. А в същото време ЦРУ е напълно уверено, че Русия е манипулирала изборите, пише Би Би Си. Попитан значи ли това, че му се налага да лавира между държавния глава и спецслужбите, Помпео обясни: И добавя: Началникът на ЦРУ отделя внимание и на заплахата от Северна Корея. Според него американското разузнаване приема много сериозно развитието на ядрената програма на комунистическата страна и е възможно след няколко месеца Пхенян да разполага с ракета, която да достига територията на Щатите.", "date": "2018.01.30", "title": "Шефът на ЦРУ: Русия ще се меси и в изборите за Конгреса"}
{"url": "http://clubz.bg/63521-bitkite_na_alek_bolduin_v_zashtita_na_udi_alyn", "text": "Алек Болдуин използва туитър, за да защити още веднъж режисьора на „Син жасмин“ и „За Рим с любов“ Уди Алън. Обръщайки си до своите над 1 милион последователи, Болдуин изрази подкрепата си за Алън, като сравни Дилан Фароу с Майела Юел – бялата жена от романа „Да убиеш присмехулник“, която фалшиво обвинява невинен афроамериканец в изнасилване. За пръв път Дилан Фароу разказа публично, че Алън е злоупотребявал с нея, когато е на 7 години, във „Венити Феър“ и „Ню Йорк таймс“. Алън отрече твърденията, след което продължи звездната си кариера в киното, спечелвайки почетен „Златен глобус“, номиниран бе и за „Оскар“ за сценария на „Син жасмин“ Новият филм на Уди Алън не е признание, а нещо много по-вредно Но вследствие на движението #MeToo – вдъхновено отчасти и от експозето, написано от брата на Дилан, Ронан, за „Ню Йоркър“ покрай скандала с Харви Уайнстийн – Фароу поднови обвиненията си и изглежда този път Холивуд се заслуша. През последните няколко месеца актьори, работили с Алън както в близкото, така и в далечното минало, като Грета Гериг, Тимоти Шаламе и Ребека Хол, се дистанцираха от режисьора и изразиха съжаление за сътрудничеството си. Някои медии дори излязоха със заглавия „Времето за Уди Алън изтече“, използвайки друг лозунг от движенията срещу сексуалното насилничество Time’s Up  И Колин Фърт обяви, че вече няма да работи с Уди Алън Болдуин, за разлика от тях, удвои подкрепа си. Преди това той характеризира „отричането“ от Алън и „неговото творчество“ като „нечестно и тъжно“. Каза и, че защитавайки Алън „няма намерение да отхвърля или да пренебрегва такива оплаквания“. Но подобни обвинения трябва да бъдат разглеждани „много внимателно – също и в името на жертвите“. В неделя обаче Болдуин насочи вниманието си към самата Фароу: Впоследствие обаче изтри това изявление. Дилан му отговори от сайта на „Холивуд рипортър“: В следващото си съобщение   актьорът каза, че който мисли, че Дилан Фароу казва истината, значи смята, че нейният брат Моузес Фароу лъже. Моузес Фароу, осиновеният брат на Дилан, наскоро оспори твърденията на Дилан срещу Алън и каза, че майка им Миа Фароу „е промила мозъците на децата си“. По-рано през януари, в първото си телевизионно интервю по темата „Алън“, Дилан Фароу заяви пред Гейл Кинг в студиото на CBS: На въпрос защо хората трябва да ѝ повярват сега, Фароу отвърна: Това не е първият случай, в който Алек Болдуин защитава някого, обвинен от движението #MeToo. След като над 200 жени, включително Селма Блеър и Рейчъл Макадамс, обвиниха Джеймс Тобак в сексуален тормоз и злоупотреба, Болдуин се нахвърли върху една от тях – писателката Кайла Кобб, която бе критикувала документалния филм Seduced and Abandoned, режисиран от Тобак и с участието на Болдуин. Болдуин напусна за кратко Tуитър  , след като използва платформата, за да нарече Коб „ужасна писателка“ и да предложи да се придържа към писането за „разводи и пластичната хирургия“. Реакцията срещу съобщенията на Болдуин за Дилан Фароу в неделя бе толкова враждебна, че актьорът малко по-късно написа: И Колин Фърт обяви, че вече няма да работи с Уди Алън", "date": "2018.01.30", "title": "Битките на Алек Болдуин в защита на Уди Алън"}
{"url": "http://clubz.bg/63522-proverqvat_lukojl_neftohim_zaradi_vyzduha_v_burgas", "text": "Регионалната инспекция по околната среда и водите ще започне извънредна проверка на комплексното разрешително на \"Лукойл Нефтохим Бургас\", съобщи БТА, като се позова на съобщение от общината. При последното обгазяване преди две години, беше взето решение при лоши метеорологични условия да се намалява производственото натоварване на мощностите на рафинерията. Марешки: Валентин Златев ще бъде уволнен от \"Лукойл\" Причината са десетки сигнали за остра и задушлива миризма в различните комплекси на града през последните дни. От екоинспекцията обаче заявиха, че няма превишение на вредните вещества във въздуха над Бургас, въпреки подадените над 60 сигнала от граждани през уикенда за неприятните миризми. Те, най-вероятно, се причинени при изчистването и преработката на старите нефтени утайници. Екоинспекцията трябва да установи дали е нарушена клаузата, според която при определени метеорологични условия и инверсия на въздуха предприятието трябва временно да ограничава производствения капацитет на инсталациите си, за да не се допуска завишени нива на миризми, независимо дали има превишение на допустимите по норма параметри за чистотата на въздуха. \"Лукойл\" инвестира в нов високотехнологичен цикъл у нас На срещата Николов е настоял още от днес работата по изчистването и преработката на старите екощети, които са на три работни площадки - Росенец, до \"Меден рудник\" и на територия на предприятието. \"Разрешението за технологията по изгребването е дадено през 2002 г. и според нас трябва да се търси съвременна технология, която да намали изпускането във въздуха на остри и задушливи миризми на въглеводороди\", е пояснил кметът на Бургас. Той ще иска съдействие от МОСВ, което е издало разрешението и одобрило технологията и след като специалистите препоръчат ново технологично решение за рекултивация, работата по преработката в тези басейни трябва да продължи, тъй като това е необходимо за подобряване на екологичните условия в Бургас. Кметът на Бургас ще изпрати и писма до ръководствата както на \"Лукойл\", така и на \"Кроношпан\" с искане двете предприятия да купят със свои средства ново оборудване - газ-анализаторни станции, които да бъдат монтирани в комплекс \"Славейков\" и да извършват 24-часов мониторинг на показателите на въздуха, а резултатите от замерването да се излъчват онлайн на сайта на екоинспекцията и община Бургас. Комплексното разрешително на \"Кроношпан\" ще бъде променено като изискване към предприятието ще бъде да извършва 24-часов мониторинг на емисиите във въздуха. \"Лукойл\" инвестира в нов високотехнологичен цикъл у нас", "date": "2018.01.30", "title": "Проверяват \"Лукойл Нефтохим\" заради въздуха в Бургас"}
{"url": "http://clubz.bg/63519-medvedev_i_lavrov_v_amerikanskiq_spisyk_putin", "text": "Американското Министерство на финансите предаде тази нощ на Конгреса Списъка \"Путин\", предаде АП. Документът съдържа имената на 114 политици и 96 олигарси от Русия. В него са включени руският премиер   и външният министър  , уточнява ТАСС. Това обаче не означава автоматично налагане на санкции на тези хора, отбелязва изрично АП. Нова порция санкции на САЩ срещу Русия Списъкът \"Путин\" включва 114 физически лица, смятани за високопоставени руски политически фигури. В него попадат и 96 олигарси, богатството на всеки от които възлиза на най-малко 1 милиард долара. Всички тези хора са свързани с Кремъл и са от най-близкото обкръжение на президента Владимир Путин. Списъкът бе съставен въз основа на Закона за противодействия срещу противниците на Америка, чрез санкции, или CAATSA. Той бе приет от Конгреса на САЩ и подписан от президента Доналд Тръмп през август 2017 г. Законът предвижда Русия да бъде наказана за предполагаемата й намеса в президентските избори в САЩ през 2016 г. Правителството на Тръмп имаше краен срок да го публикува до късно вчера американско време. Списъкът включва руснаци, за които се смята, че са натрупали богатство или са получили власт заради връзките си с Путин. Именно по тази причина той неофициално е наречен на името на руския лидер. Сред политиците в него личат имената на премиера Дмитрий Медведев, на първия вицепремиер  , на външния министър Сергей Лавров, на \"гласа\" на Кремъл  , на ръководителя на президентската администрация  , на помощника на държавния глава   (човекът, измислил термина \"суверенна демокрация\"), на председателката на Съвета на федерацията  , на шефа на Думата , на главния прокурор и други. Включени са редица руски министри - на селското стопанство  , на съобщенията  , на промишлеността и търговията  и на финансите  , на културата , на отбраната  , на икономическото развитие  , на образованието  , на енергетиката  , на вътрешните работи  , на правосъдето  , на спорта  , на транспорта   и други. В листата фигурират и шефове на разузнавателни служби. Става дума за директорите на Службата за външно разузнаване (СВР)   и на Федералната служба за сигурност (ФСБ)  . Включените в Списъка \"Путин\" олигарси са шефовете на \"Газпром\"   , на \"Лукойл\"  , на \"Роснефт\"   (наричан \"петролният цар\" на Путин),   (създателят на лаборатория \"Касперски\"), бизнесмените  ,  ,  , бр атята  ,   (чиято компания щеше да строи \"Южен поток\" в България\") ,   (според медиите -доскорошен зет на Путин), ТАСС получила пълния списък в представителството си във Вашингтон, който все още не е публикуван на сайта на Министерството на финансите. Ведомството обнародва единствено \"кремълския доклад\" Той обаче съдържа секретно приложение с \"допълнителна информация\". То включва лица, които не са влезли в несекретния доклад. Хората в допълнителния списък могат да бъдат по-ниски по ранг и състоянието им да е под 1 милиард долара. Администрацията на Тръмп обяви, че няма да наложи незабавно допълнителни санкции срещу Русия въпреки закона и въпреки изтеклия тази нощ краен срок, предаде Ройтерс. Самият Тръмп подписа през лятото закона с нежелание, припомня Ройтерс. Вкарването в \"кремълския доклад\" на 210 руски чиновници и олигарси е равносилно на вкарването в списъка на цялото население на страната, коментира президентът Владимир Путин. Според него зад споменатите в документа държавни служители, ръководители на компании и хора с дебели портфейли стоят обикновени руснаци. Путин дори се пошегува, че е обиден, че фамилията му не е спомената в доклада, съобщи Интерфакс.", "date": "2018.01.30", "title": "Медведев и Лавров в американския Списък \"Путин\""}
{"url": "http://clubz.bg/63517-samo_elizabet_ii_moje_da_kara_kola_bez_knijka", "text": "По кави правила и неписани закони живееят кралските особи във Великобритания? Част от етикета е описан в британското “Women's Day”. Ето и основните права и задължения. - Седнала ли е кралската фамилия на трапеза, никой не може да стане, преди това да е направила Елизабет Втора. Ако кралицата вече е станала, никой не може да продължи да е край трапезата и да похапва. - Утрото на Елизабет Втора започва със скромна закуска. Тя винаги пие чай и предпочита овесени ядки. - Независимо дали е съпругът й принц Филип или друг член на семейството от мъжки пол, вместо поздрав всички се покланят на Нейно Величество. - Членовете на кралската фамилия никога не се държат за ръце, забраната важи особено по време на задгранични посещения и пътешествия. - По силата на закон от 1772 г. никой не може да предложи брак, ако не е получил одобрение на коронованата особа. Ако бъде одобрен и се стигне до венчило, новите членове на семейството на монарха получават благороднически титли. - На сватбеното тържество участват всички, включително невръстни деца. - До 2011 г. беше забранено на членове на семейството на монарха да встъпват в брак с католици. Тази забрана вече е отменена, брачният партньор може да изповядва всякаква религия. - Има обаче стриктна забрана да се оповестяват политически възгледи. - Даваните от кралицата обеди са строго регламентирани. Нейно Величество първо разговаря с този, който седи вдясно от нея. При втората част от трапезата тя се обръща към седящия от лявата й страна. - Винаги, когато членове на кралската фамилия пътуват зад граница, носят в куфарите си дрехи в черно. В случай че някой от благородническата рода се спомине внезапно, всеки е длъжен да се облече в траурни дрехи. - Двама наследници на трона нямат право да пътешестват заедно. Ако се случи самолетна или друга катастрофа с трагична гибел, един от претендентите за престола трябва да остане жив. - Поради мерки за сигурност членове на кралското семейство не дават автографи, селфито също е под възбрана. - На всички официални събития дамите са длъжни да носят шапки. След 18 ч трябва да ги заменят с диадеми, но само ако са омъжени. Дълбоките деколтета са строго забранени. - Кралицата винаги носи ярки тоалети, за да може незабавно да бъде различавана. Тя е и единствената в Обединеното кралство, която има право да сяда зад волан без шофьорска книжка. Няма и задграничен паспорт. - Всички от кралското семейство са длъжни да приемат поднесени им подаръци, дори най-странните и екзотичните. - Всички деца учат чужди езици, както и да се изразяват изящно. - Само любимите кучета на кралицата не са подложени на никакви забрани. И никой няма право да им прави забележки. Основната грижа за тях е на специално назначен иконом. На всяко четириного се поднася индивидуално меню.  - Кралските любимци могат да правят, каквото си искат. За разлика от членовете на кралското семейство.  ", "date": "2018.01.30", "title": "Само Елизабет II може да кара кола без книжка"}
{"url": "http://clubz.bg/63507-novata_jelqzna_zavesa_na_mrysniq_vyzduh_v_evropa", "text": "    И днес мръсен въздух в София", "date": "2018.01.30", "title": "Новата желязна завеса на мръсния въздух в Европа"}
{"url": "http://clubz.bg/63516-gripna_epidemiq_v_oshte_oblasti_i_gripna_vakanciq", "text": "Грипна епидемия и ваканция бяха обявени в още области от страната. Учебни часове от днес няма да се провеждат във Враца, Монтана, Варна, Русе, Сливен, съобщи БНТ. Въпреки грипната епидемия в Кюстендил, учебните занимания ще продължат, тъй като няма повече от 30% отсъстващи ученици. Грипна епидемия и грипна ваканция в София Общо в 625 училища в страната нямаха занятия в първия учебен ден на тази седмица, близо половината са в столицата, съобщиха от Министерството на образованието и науката. Днес вече техният брой се увеличи до 770. В област Хасково се удължава грипната ваканция в общините Хасково, Любимец, Симеоновград, Харманли и Стамболово. До 2 февруари включително се преустановяват учебните занятия и в община Димитровград. В сила са и противоепидемичните мерки на територията на област Бургас. Грипът, който уби 100 млн. души преди 100 години (СНИМКИ) В студиото на \"Още от деня\" вчера заместник-министърът на образованието Таня Михайлова успокои, че няма предпоставка за притеснение по отношение на приключването на първия срок. На 5 и 6 февруари е междусрочната ваканция, а от 7 февруари започва вторият учебен срок. Според епидемиолози тази седмица ще е пикът на грипната епидемия. Общият брой на заболелите в страната през последната седмица е бил около 121 хиляди души, заяви в интервю за националната телевизия проф. Тодор Кантарджиев от националния център за заразни и паразитни болести.  Грипът, който уби 100 млн. души преди 100 години (СНИМКИ)", "date": "2018.01.30", "title": "Грипна епидемия в още области - и грипна ваканция"}
{"url": "http://clubz.bg/63514-protest_sreshtu_izprashtaneto_na_lyvchetata_masud_i_terez_v_pazardjik_video", "text": "Съдбата на двете болни лъвчета Масуд и Терез отново ще изкара стотици  Въпреки че при последната демонстрация от края на декември миналата година проблемът изглеждаше разрешен в тяхна полза, месец по-късно е в изходната си точка. Вместо да заминат за Холандия, а оттам да бъдат пуснати в естествена среда в ЮАР, Масуд и Терез ще бъдат настанени в зоокъта в Пазарджик, откъдето признават, че не могат да се грижат качествено за тях. Това се случва въпреки обещанието на премиера Бойко Борисов и на  , че животните няма да бъдат изпращани в Пазарджик.     Казусът с двете лъвчета, родени преди няколко месеца в разградската зоологическа градина, се превърна в национална кауза и в показно за това как действат институциите на всички нива. Дори и в този на вид крайно отдалечен от политиката въпрос изплува вечната питанка \"КОЙ?\" - кой влияе върху решенията на общински съвети и на министри и защо изобщо са му нужни тези лъвчета. Масуд и Терез се раждат в Разград в клетка с други лъвове и са изпотъпкани от тях. Вследствие се оказва, че нямат гълтателен рефлекс, т.е. не могат да се хранят естествено. Животните са поети от неправителствените организации \"Дивите животни\" и \"Четири лапи\", които с помощта на други доброволци се грижат за тях и в момента. Ветеринарите буквално успяват да ги спасят от фатален край. Намира им се и  , а оттам и в Южна Африка, където, след като се закрепи здравето им, да бъдат пуснати в естествена среда.  Въпреки това разградските общински съветници по предложение на кмета Валентин Василев (ГЕРБ) вземат решение, че ще изпратят Масуд и Терез в зоокъта \"Въртопо\" в Пазарджик. Въпреки че няма къде да бъдат настанени и тепърва трябва да им се строи клетка. В добавка ветеринарите от \"Въртопо\" признават, че нямат опит в отглеждането на лъвове, още повече в състоянието, в което са Масуд и Терез, и ще се наложи да търсят помощта на НПО-тата, които сега се грижат за тях. Решението на местните парламентаристи в Разград не е случайно. Кампания за \"спасяването\" на лъвчетата подемат медиите на депутата от ДПС Делян Пеевски, чийто избирателен район по случайност е и Пазарджик. На 16 декември вестник \"Телеграф\" излиза със заглавие на първа страница \"Зеленият октопод краде българските лъвчета\", \"Телеграф\" ги спаси, за да не умрат от глад\". Последното идва да каже, че от медиите на Пеевски са били дарени около 2000 лева за специалната храна, с която Масуд и Терез са захранвани. Малко след това идва решението на общинския съвет в Разград лъвчетата да бъдат изпратени в Пазарджик. Това изкарва стотици граждани на протест пред сградата на МС на 22 декември. Лично Нено Димов излиза с мегафон в ръка, за да успокои страстите. На срещата в МС с представители на \"Дивите животни\" и \"Четири лапи\" малко преди това премиерът Бойко Борисов и Димов поемат ангажимент Масуд и Терез да не бъдат изпращани в Пазарджик, признавайки, че там няма осигурени подходящи условия за тях. Дават заявка, че при необходимост държавата може да конфускува двете животни. Плод на тази среща е и следното прессъобщение, което все още е на сайта на МОСВ:  Малко след това областният управител на Разград Гюнай Хюсмен връща на местния парламент в областния град решението за даряването на лъвчетата на Пазарджик. Така се стига до миналия петък, когато общинарите затвърждават старото си решение. Междувременно от Българската агенция по безопасност на храните излизат с  , че няма как да разрешат транспортиране на лъвчетата до Холандия, тъй като те са собственост на община Разград, а не на фондация \"Четири лапи\", а общината не е давала разрешение за това. От зоопарка в Пазарджик вече подготвят клетка на маймуни, отоплена и по думите им в готовност да приюти двете лъвчета, докато не се построи специална за тях. Очаква се това да стане до месец и половина. Откритата площ, където ще бъдат настанени малките лъвчета, е над 1100 кв. м. Ветеринарният лекар на зоопарка Паун Лазаров призна, цитиран от бТВ, че няма опит в отглеждането на лъвчета. Затова ще разчита на \"Четири лапи\" за помощ. А обещанието на Нено Димов от първия протест се стопи до - ще проверим подходящи ли са условията в Пазарджик и ако не са - ще конфискуваме животните.", "date": "2018.01.30", "title": "Протест срещу изпращането на лъвчетата Масуд и Терез в Пазарджик (ВИДЕО)"}
{"url": "http://clubz.bg/63525-kircho_kirov_osydiha_me_politicheski_shte_dojde_vreme_da_kaja_porychitelite", "text": "С тези думи бившият шеф на Националната разузнавателна служба (НРС) ген. Кирчо Киров обобщи твърдението си, че е бил даден под съд и осъден по политически причини. Преди седмица бившият разузнавач №1 получи присъда от 15 години затвор и конфискация на половината му имущество в секретно дело пред военен съд. Обвиненията са за длъжностно престъпление за присвояване на суми от службата - евро и долари за над 5.1 млн. лева, в периода 2007-2011 г.  Втора присъда за Кирчо Киров. Този път 15 години затвор По думите на генерала, независимо от твърденията на прокурора, той е осъден без доказателства, върху показанията на само един човек. Според него осъдителната присъда е дошла точно сега, когато България е председател на Съвета на Европейския съюз. Целта е била да се покаже, че страната се бори с корупцията и има осъдена знакова фигура. Ген. Киров ще обжалва присъдата си на втора инстанция.  Той отрече да е взел пари. И добави:  \", каза още той.", "date": "2018.01.30", "title": "Кирчо Киров: Осъдиха ме политически, ще дойде време да кажа поръчителите"}
{"url": "http://clubz.bg/63526-ivan_krystev_lipsata_na_dobri_kadri_e_problem_%E2%84%961_za_investitorite", "text": "Проблемите с пазара на труда и недостига на квалифицирани кадри открои политологът Иван Кръстев в речта си по време на годишната среща на бизнеса с правителството, организирана от \"Икономедия\". Във форума участват премиерът Бойко Борисов, министри, управителят на БНБ Димитър Радев, представители на деловите среди. Валери Симеонов видя \"пропаст\" в правителството заради кадрите Кръстев отбеляза, че проблемът с недостига на квалифицирана работна ръка в момента за инвеститорите е дори по-важен от състоянието на съдебната система и корупцията, предаде БТА. Недостигът на кадри според политолога е до голяма степен в резултат на икономическия модел, базиран на ниски заплати и данъци. Според него този модел работи трудно, когато границите са отворени, защото голяма част от квалифицираните кадри решават да заминат навън. Къде е българското образование в Европа (ГРАФИКИ) Вторият проблем във връзка с пазара на труда е свързан с кризата на образователната система и по-точно двете различни нива на образование - елитни гимназии, които подготвят ученици, които дори не кандидатстват в български университети. Затова според политолога това явление става фактор за напускане на хората и дава негативен ефект върху пазара на труда. Друг фактор, влияещ върху състоянието на пазара на труда, е, че съвременната тенденцията е хората да губят търпение и вече да искат да получат всичко веднага. Това според политолога създава ситуация, в която, ако не се даде на хората възможност да се развиват бързо, те започват да търсят реализация другаде. Според политолога тезата, че проблемът с пазара на работна сила може да бъде решен с внос на такава е политически нереалистичен. Въпросът е какво се прави за хората, които са тук, каза Кръстев. Той посочи сред начините за преодоляване на проблема - инвестиции в образованието, като подчерта, че първоначално и това може доведе до по-високи нива на заминаване на хората. Следователно, за да бъдат задържани хората тук, трябва да се появи и културна среда, в която хората мислят, че успехът им тук има значение, смята политологът. Политологът засегна и темата за Западните Балкани в контекста на българското председателство на Съвета на ЕС, като посочи необходимостта да се отчитат промените във външната политика по отношение на региона. ЕС вече не е в монополно отношение към региона, отбеляза политологът, като визира интересите на Китай и Русия. Той отчете също и промяната от 2003 г. с процеса на интегриране на Турция към ЕС и сегашните отношения на тази държава с Общността. Активиране на неактивните около 200 000 безработни българи, ремиграция на тези сънародници, които в момента работят в чужбина и привличане на чужди работници. Тези три сценария за преодоляване на кризата с липсата на работна ръка предложи вицепремиерът Томислав Дончев по време на 12-та среща на бизнеса с правителството.  По сценария с активирането на безработните българи, Дончев призна, че тази задача е много трудна, защото от тези 200 000 безработни 75 000 не са работили за период по-дълъг от две години. Освен това една част от безработните са нискообразовани и без трудови навици. Друга част от тях пък са десоциализирани.  По въпроса за ремиграцията Томислав Дончев заяви, че около 25 000 годишно напускат България, а 11 600 се завръщат обратно. Според него трябва да се направи анализ най-вече на причините, поради които хората се завръщат обратно в България. Вицепремиерът е на мнение, че заплатата е основният движещ фактор, но не и единствен. Според него в голяма част от страната има огромен потенциал от неизползвани жилища, от който някои работодатели могат да се възползват. \"Това може да бъде един от стимулите, когато някой реши да приеме работа обратно в България или в друго населено място\", допълни Томислав Дончев. Освен това решението на човек къде да живее и работи зависи и от детска градина, училище, път, опасността да откраднат автомобила, парк, чистота на въздуха, здравеопазване. \"Това е най-тежката възможна система, която изисква най-голям обем публично финансиране\", заяви вицепремиерът.  Като трети сценарий, който може да бъде използван за преодоляване на липсата на работна ръка в България, е привличането на чужди работници, предложи Дончев, визирайки най-вече българските общности от съседни и не чак толкова съседни на България държави. Според него в сферата на услугите този вариант работи. Къде е българското образование в Европа (ГРАФИКИ)", "date": "2018.01.30", "title": "Иван Кръстев: Липсата на добри кадри е проблем №1 за инвеститорите"}
{"url": "http://clubz.bg/63515-kakvo_e_djendyr", "text": "От дебата около ратифицирането на Истанбулската конвенция изплува терминът джендър, преведен на български като \"социален пол\". Според Конвенцията на Съвета на Европа терминът означава “социално изградени роли, поведения, дейности и характеристики, които определено общество смята за подходящи за жените и за мъжете\". Какво казват по въпроса други международни организации и документи? Според  джендър се отнася за  Според определението на СЗО от това дали един човек следва или не установените модели на поведение зависи дали той ще бъде приет или изключен от социалната група. Свързаните със социалните роли стереотипи често са от значение за материалното, здравословното и психическото положение на човека, отбелязва още организацията. Това се отнася както за Третия свят, така и за развитите страни, където например заплащането на жените често е по-ниско от това на мъжете. Какво точно е \"джендър\" - обяснението в Истанбулската конвенция Ето я и дефиницията за джендър на  : определя джендъра като  Според дефиницията на ФАО свързаните с джендъра проблеми се фокусират върху отношенията между мъжа и жената, техните социални роли и достъпа до ресурси, разделението на труда, интересите и нуждите. Джендърът е социалната дефиниция на мъжа и жената, продължава определението на ФАО. Те се различават значително между различните култури, класи, възрастови групи и в различни исторически периоди. Отношенията между т. нар. социални полове са практическо проявление на обществените дефиниции на правата, отговорностите и идентичностите на мъжа и жената. Един призрак броди по света - призракът на джендъра В   терминът джендър се среща основно в контекста на равенството между половете. Става дума за това, че Евросъюзът се бори за равно заплащане на мъжете и жените на една и съща позиция, присъствието на жени в управлението както в частния, така и в държавния сектор. В някои от тези дефиниции се прокрадва и т.нар. нетрадиционни социални роли на мъжа и жената. Трябва да де уточни обаче, че става въпрос по-скоро за случаите, в които жената в семейството заема ръководна длъжност, а мъжът се грижи за домакинството например. Всички дефиниции изтъкват, че джендърът няма нищо общо със сексуалната ориентация и двете понятия не бива да се смесват. Един призрак броди по света - призракът на джендъра", "date": "2018.01.30", "title": "Какво е джендър?"}
{"url": "http://clubz.bg/63524-radan_kynev_skoro_nema_da_si_zimam_bentli", "text": "С този цитат от песента на \"Ъпсурт\" \"Звездата\" зам.-шефът на ДСБ Радан Кънев коментира акцията на прокуратурата, която ще проверява собствениците на скъпи коли и имоти.   Цацаров разпореди акция \"Богатство\" - имало 193 бентлита Не за пръв път Кънев използва музика за коментари по обществени и политически теми. Когато вървяха преговорите за съставянето на второто правителство на Бойко Борисов, Кънев коментира слуховете, че той ще става премиер с песента на AC/DC Stiff Upper Lip. Радан Кънев отвръща на ГЕРБ с AC/DC Малко по-късно, когато ДСБ вече бе напуснала управляващото мнозинство, Кънев коментира изявление на Борисов с песента на \"Секс пистълс\" Liar. Радан Кънев отвръща на Борисов със \"Секс пистълс\": Liar Радан Кънев отвръща на ГЕРБ с AC/DC Радан Кънев отвръща на Борисов със \"Секс пистълс\": Liar", "date": "2018.01.30", "title": "Радан Кънев: Скоро нема да си зимам Бентли!"}
