{"url": "http://clubz.bg/64957-borisov_uporstva_za_balkanskata_aec", "text": "След разменени днес поздравления за 3 март между премиерите на България и Черна гора, Бойко Борисов и Душко Маркович са обсъдили и идеята проектът за АЕЦ \"Белене\" да се превърне в балкански. Тя беше подхвърлена наскоро от Борисов на инвестиционен форум на Европейската банка за възстановяване и развитие (ЕБВР) в Лондон и най-напред за нея се отзова положително премиерът на Македония Зоран Заев. В разговора си с Маркович Борисов пояснил, че електропреносните системи на страните от региона биха могли да се свържат и да се използват ядрените мощности от атомната централа у нас. Идеята му е да се намери европейско финансиране за проекта и така всички балкански държави ще могат да възползват от реализирането на проекта в региона. Проектът за Втора атомна беше спрян с решение на българския парламент от март 2012 г. През януари 2017 г. БСП предложи проектът да бъде възобновен с държавно участие, но Народното събрание отхвърли предложението.  България беше осъдена от руската страна заради поръчано и неплатено оборудване за АЕЦ \"Белене\". След като плати над $600 милиона, българската страна си го и получи. На 2 март т.г. парламентът даде срок до 30 юни на кабинета, за да реши какво ще прави с вече платеното и доставено оборудване за АЕЦ \"Белене\". Министърът на енергетиката Теменужка Петкова увери, че имало \"сериозен инвестиционен интерес\". До момента в неслучилия проект, за който се работи още от времето на тоталитарния режим, са потънали близо 4 милиарда лева от парите на българските данъкоплатци. По случай националния празник 3 март Маркович е пожелал здраве и успехи на българския народ. Борисов е разговарял по телефона и с премиерите на Украйна и на Полша Володимир Гройсман и Матеуш Моравецки, отново за да благодари за участието на украинци и поляци във войната за българското освобождение през 1877-1878 г. Според прессъобщението на МС, полският премиер е отбелязал, че и неговият народ отбелязва днес празника във Варшава. \"За нас Българското освобождение и битките, в които са участвали нашите войници, са изключително важни. Нашите народи винаги са си помагали и подкрепяли в трудни времена\", каза Моравецки. Той благодари на българския премиер за активната работа на България по време на председателството на Съвета на ЕС и каза, че разчита на него за поддържането на конструктивния диалог по темите от европейския дневен ред, особено за взимане под внимание на позицията на държавите от Централна и Източна Европа при предстоящите преговори за европейския бюджет. В Руско-турската война (1877-1878 г.) са участвали и румънци, сърби, черногорци и финландци.Румънците наброяват около 35 000, 60 000 сърби, 56 000 черногорци, 30 000 българи, от които 7500 в българското опълчение и значителен брой доброволци. Те също дават огромни жертви - наред с 15 000 убити и ранени български опълченци, 27 604 убити и изчезнали без вест и 56 652 ранени войници от руската императорска войска, 17 618 убити и ранени румънски, сръбски и черногорски воини.", "date": "2018.03.03", "title": "Борисов упорства за балканската АЕЦ"}
{"url": "http://clubz.bg/64927-politikata_na_putin_obikni_me_ili_shte_te_frasna", "text": "Предизборният митинг на държавния глава (мероприятие, на което по прищявка на путинските пиари бе придадена формата на огласяване на годишното послание на президента до Федералното събрание) ще се превърне, естествено, в историческо събитие. В смисъла, в който такова събитие стана речта във Фултън на Уинстън Чърчил. Това е фактическо обявяване на нова студена война. От тази гледна точка най-малкото е смешно да бъзе анализирана реалистичността на всичко това, което Путин изприказва в първата част от речта си. Всички тези обещания за невиждан разцвет на икономиката, повишаване на жизнения стандарт, развитието на медицината и образованието. Нищо от това няма да го има. Защото втората половина от речта му бе посветена на подготовката за военно противостоене срещу Запада, най-вече срещу САЩ. Държавният глава разказа не за едно, а за няколко вида разработено и уж вече пуснато в серийно производство супероръжие, което превъзхожда всичко, което притежават другите членки на ядрения клуб. По думите на Путин Москва създава нова тежка ракета \"Сармат\", за чийто обсег на полета изобщо няма ограничения - тя може да достигне целите (очевидно територията на САЩ) както през Северния, така и през Южния полюс. Но тази 200-тонна ракета, способна да докара до целта 15 ядрени бойни глави, е нищо в сравнение с друга свръхсекретна новост. Оказва се, че Русия е създала крилата ракета с ядрена енергийна установка, което също й било позволявало да лети на каквото и да било разстояние, да променя маршрута си, да използва релефа на местността. А освен това била създадена хиперзвуковата ракета \"Кинжал\", която лети със скорост, превишаваща 10 пъти скоростта на звука, на разстояние над 2000 километра, при това маневрира на всички етапи от полета. Комплексите, снабдени с тази ракета , според Путин вече застъпили на опитно-бойно дежурство в Южния военен окръг. Русия има и други хиперзвукови крилати ракети \"Авангард\", които, както възторжено разказа президентът, летят в някаква плазмена \"черупка\". Путин: Новата ни ракета няма ограничения в обсега (ВИДЕО) Освен това по думите на Путин са завършили изпитанията на безпилотните подводни апарати, снабдени също с невиждани ядрени енергийни установки, които стократно превъзхождат тези, които са инсталирани на действащите подводници. И тези подводни дронове, способни да носят свръхмощни ядрени боеприпаси, могат да унищожават и авионосните групи, и инфраструктурата по крайбрежието на \"потенциалния противник\". А също така си имаме свои бойни лазери, от типа на хиперболоидите на инженер Путин. Цялата тази милитаристична фантастика бе съпроводена от анимационни филми (научиха се от Ким Чен Ун), на които ракет от различни посоки летят ясно накъде. Аудиторията бе в неописуем възторг. Подозирам, че телевизионните канали ще потопят в такъв възторг подведомственото население, на което Върховният главнокомандващ предложи да измисли названията на нашето супероръжие. Едва ли тези, които се намират в милитаристичен ажиотаж, са си задали простия въпрос защо в първата част от своята реч главният началник на страната говори за опасността от технологично изоставане на Русия, щом страната ни е извършила таман няколко невиждани технологични пробива? Най-вече създаде атомна енергийна установка на летателен апарат. Само с това може да се живее в близките 20 години, като отделят колкото си искат за медицина и образоване... Така или иначе е ясно - главната цел на предизборното путинско послание бе да се разпали нова вълна от милитаристичен възторг (ние можем да унищожим всички) и така да бъдат закрити всички неприятни въпроси и за руската мизерия, и за разгрома на колоната от наемници в Сирия, нанесен от американците. Не е изключено путинските изхвърляния да са компенсация за сирийския позор. Вероятно това е днешният маниер да се води външна политика - обикни ме, иначе ще те фрасна. Ако е така, г-н Лавров заедно с всички свои сътрудници трябва да премине на подчинение на армейски генерал шойгу. Та не напразно Владимир Путин обеща на западните \"партньори\" да ги информира за новите военни възможности. Отлично занимание за руските дипломати - да се занимават със сплашване. Путин: Ракетите ни пробиват щита на САЩ, хвърлихте си парите на вятъра Що се отнася до фактическата страна на нещата, има известни основания да се съмняваме в победните путински изявления. Да речем, че се знае, че създаването на \"Сармат\" се сблъсква с известни трудности. В открита информация се появиха само съобщения за т.нар. \"изхвърлящи\" изпитания на ракетата - т.е. изпитания на способността ракетата да бъде изтласкана от шахтата. Ако имаме предвид, че Москва и Вашингтон трябва да си разменят информация за изстрелванията, американците едва ли биха пропуснали изстрелване на \"Сармат\". С други думи, много скоро, ако не ние, високопоставени хора във Вашингтон със сигурност ще знаят доколко путинските изявления съответстват на действителността. За крилатите ракети с ядрени енергийни установки нищо не се знае. И трябва да се изясни дали майсторите от ведомството на Шойгу не са заимствали идеята от компютърна игра, което се случва с военните пропагандатори. Преди няколко години от едно съвещание на държавния глава с военните \"изтече\" информация за разработването на \"Статус-6\". На кадрите, прожектирани едновременно от няколко федерални телевизионни канала, фигурираше чертежът на същия този подводен дрон. Тогава експертите стигнаха до мнението, че става дума за някакво си \"оръжие от деня на Страшния съд\". Дронът ще бъде пуснат в момента на ядрения удар по Русия и трябва да унищожи Западното и Източното крайбрежие на САЩ. Което доста ясно демонстрира начина на мислене на Владимир Путин и подчинените му. Дългите разяснения на Путин, че създаването на това страхотно оръжие е само отговор на това, че вероломните американци още преди 16 години излязоха от договора за ПРО и оттогава са заети предимно с подготовката за прехващане на нашите ракети, имат малко общо с реалността. Американското коварство не попречи на Русия да сключи не един, а цели два договора за съкращаване на стратегическите оръжия. За какво да го прави Кремъл, ако е подозирал \"партньорите\" в опит да получат пълно превъзходство? Много пъти сериозни учени доказаха, че американската ПРО в сегашния й вид е неспособна да осъществи прехващане на руските ракети. Поне поради това, че при американските противоракетни оръжия скоростта е доста по-малка, отколкото на руските стратегически ракети, те просто не ги настигат. Договорът за ПРО не е нищо друго освен повод за заплахи срещу Запада. Но руският началник явно се е заиграл. Та сега съвсем не е важно дали Путин блъфира или не. Като сметнат случващото се за сериозна заплаха, САЩ ще започнат разработването и масовото производство на въоръжения. Москва ще бъде принудена да отговори. Последиците от предишната надпревара във въоръжаването са добре известни - тя срина СССР. При всички случаи да се разчита на обещания ръст на благосъстоянието не се налага. Всъщност толкова ли е нужен той? Че руснаците винаги могат да се дрогират, като измислят звучни названия за нашите непобедими ракети... Путин: Ракетите ни пробиват щита на САЩ, хвърлихте си парите на вятъра", "date": "2018.03.03", "title": "Политиката на Путин: Обикни ме или ще те фрасна"}
{"url": "http://clubz.bg/64953-sled_restart_a_v_bi_aj_televiziq_chakat_zaplati", "text": "Близо месец след смяната на собствеността в Би Ай Телевизия, журналистите и служителите на медията чакат заплати.  След като беше обявена продажбата, новите собственици спряха всичките й предавания още в първия ден, като оставиха само новинарските емисии и спорта. И обявиха, че телевизията я чака \"рестарт\".  Днес обаче сред журналистите има брожения. Причината е, че до вчера те не бяха получавали никакви пари. При предишните собственици заплатите им бяха изплащани най-късно до 15-о число. По договор крайната дата, до която трябваше да получат заплатите си, е 25-о число на следващия месец. На всичките им запитвания новите собственици отговаряли с \"утре\", \"вдругиден\", \"скоро\". В петък екипът все пак е взел някакви пари - половината от заплатите за януари, като тези, които са с по-големи възнаграждения, са получили по-малко от половината от тях.  Заради неизплатените заплати имаше опасност телевизията съвсем да преустанови дейност. Поне 7-8 души са напуснали след продажбата на медията, а още 5-6 са в отпуск, сред които оператори и шофьори. Напусна и програмният директор Сашо Диков, след като не му предложиха предаване, въпреки че обмисляли спортно такова. Какво се случва в Би Ай Телевизия Очакванията са, че след финализирането на сделката, журналистите, които сега са осигурявани на пълните си работни заплати, вече ще бъдат осигурявани на минималната, ще подпишат и авторски договори. Българските емигранти в САЩ братята Павел и Румен Вълневи продадоха телевизия Би Ай Ти, която основаха през февруари 2015 г. Новият собственик е телевизионният продуцент Мирослав Янев, работил в тв форматите \"Стани богат\", \"Семейни войни\" и \"Столът\", излъчвани по Нова телевизия. След 2010 г. той е изпълнителен директор на продуцентската компания MediaPro Entertainment, която е част от СМЕ (Central European Media Enterprises), собственик на bTV. Телевизия Би Ай Ти беше насочена към българската диаспора в САЩ и останалите държави по света. След продажбата студиото в Чикаго беше спряно. За управители на електронната медия са посочени Веселин Иванов и Симона Ангелова. Иванов беше съветник в кабинета на Зинаида Златанова, министър на правосъдието в правителството на Пламен Орешарски (2013-2014), срещу което имаше неколкомесечни протести заради избора на Делян Пеевски за председател на ДАНС на 14 юни 2013 г. Новият собственик на Би Ай Телевизия: Рестартираме Преди това Иванов е бил журналист в БНР. Последно той ръководеше сайта \"Правен свят\", който неофициално, както и много други медии, се свързва с Пеевски. Симона Ангелова пък, бивш кадър на bTV, се смята за близка до бизнесмена Красимир Гергов, който притежава дял в bTV. Новият собственик на Би Ай Телевизия: Рестартираме", "date": "2018.03.03", "title": "След \"рестарт\"-а в Би Ай Телевизия чакат заплати"}
{"url": "http://clubz.bg/64956-desetima_ot_beroe_udyrjaha_anemichen_levski", "text": "\"Левски\" и \"Берое\" направиха 0:0 в мач от 23-ия кръг на Първа лига. От 78-ата минута до края гостите от Стара Загора играха с човек по-малко, тъй като Педро Еуженьо бе изгонен с втори жълт и червен картон за симулация. Въпреки това домакините - отново безидейни (направо слаби) в атака, не се възползваха. Треньорът Делио Роси поначало заложи на доста предпазлива тактика срещу добре организирания в отбрана тим на \"Берое\". Преди първия съдийски сигнал бяха почетени починалите само в рамките на няколко дни бивши футболисти на \"Левски\" Павел Панов, Георги Марков и Цветан Веселинов. След това, както и на всички стадиони в България днес, прозвуча националния химн в чест на 3 март. \"Беройци\" имаха няколко добри атаки в началото, завършили с опасни удари. Най-чистото положение за \"Левски\" за целия мач бе в 29-ата минута, когато Станислав Костов проби отдясно и центрира топката към непокрития Паулиньо, който шутира, а защитникът Иван Иванов изчисти от голлинията. През второто полувреме на стадион \"Георги Аспарухов\" се настани скука. Запалянковците на \"Левски\" решиха да я разнообразят, като почнаха да обсипват със снежни топки вратаря на \"зелено-белите\" Душан Перниш, както и играчите на съперника, които изпълняваха ъглови удари или тъчове от страната на сектор \"А\". Трябваше дикторът на стадиона да предупреждава зрителите, а \"сини\" играчи също ги умоляваха да спрат. Това най-вероятно ще докара глоба на отбора за касата на БФС - поредна. В крайна сметка голове не паднаха. \"Левски\" е трети в 46 точки, а \"Берое\" го следва с 41. В момента се играе мачът \"Лудогорец\" - \"Септември\", а в понеделник ЦСКА-София гостува на \"Дунав\" (Русе) и при успех ще се откъсне с осем точки пред \"сините\".", "date": "2018.03.03", "title": "Десетима от \"Берое\" удържаха анемичен \"Левски\""}
{"url": "http://clubz.bg/64932-koi_chujdoezichni_filmi_shte_se_borqt_za_oskar_video", "text": "Тази година 92 държави представиха своите предложения за филми, които да се състезават за най-добър чуждоезичен филм на наградите \"Оскар\". И това е най-високият брой участници досега. Ето след сложна селекция и петте номинирани филма, които ще се борят за статуетката, представени от Би Би Си:  - Чили - испански  - Себастиан Лелио  - Орландо (Франсиско Рейас) е бизнесмен на средна възраст в чилийската столица Сантяго, който има връзка с много по-младата от него Марина (Даниела Вега). След прекарана заедно с нея вечер Орландо по спешност е закаран в болница, където се оказва, че има аневризъм. Неговите роднини, включително и бившата му жена, не могат да се примирят с факта, че Марина е трансджендър жена, само братът на Орландо приема това. Полицията и болничната управа също подхождат с недоверие към Марина и смятат, че тя има пръст в смъртта на Орландо. Филмът се появява много навреме, темата е гореща. Може да се окаже, че е проблем, че няма да го има моментът на изненадата, защото вече всички са наясно, че Марина е трансджендър, както и актрисата, която играе ролята. Вега не развива много централния персонаж. Историята губи от силата си във втората част.   - Ливан  - арабски Това е първа номинация за Ливан.  - Зияд Дуейри  - Сценарията на филма разказва как малък спор прераства в национално противоречие. Тони (Адел Карем), ливански християнин, се вбесява, когато работници се опитват да поправят водосточна тръба пред апартамента му в Бейрут без неговото разрешение. Той разменя остри реплики с техния началник Ясер (Камел ел Баша), който е бежанец мюсюлманин от Палестина. Спорът се разраства, подхранван от комбинация от инат и предразсъдъци. Нещата стигат до съд, историята е широко отразена от медиите.   - Режисьорът успешно използва един дребен инцидент, за да нарисува картина на общество, за което външният свят знае твърде малко. Малко базови познания за това как палестинците се вписват в ливанското общество ще са от полза. След това обаче историята предлага малко изненада, защото прераства в обичайна съдебна драма. Силните страни на филма са запомнящата се игра на двамата централни персонажи.  - Русия  - руски Русия (вкл. и СССР) има 14 номинации и четири победи.  - Андрей Звягинцев  - Альоша (Матвей Новиков) е 12-годишен и живее в хубав апартамент заедно с родителите си. Но майка му и баща му са в процес на раздяла и атмосферата вкъщи е напрегната. Дори и преди да са се обичали, любовта сега е изчезнала и родителите на Альоша вече имат нови връзки. След като чува грандиозен скандал между майка си и баща си, момчето изчезва от къщи и не се връща. Група, специализирана в издирването на изчезнали хора, се заема със случая, но въпреки че са професионалисти, не стигат доникъде. Надеждите намаляват. Три години след като Звягинцев беше номиниран в същата категория за \"Левиатан\" - новият му филм затвърждава статута му на един от водещите европейски режисьори. Филмът му рисува напрегнатата и потискаща картина на семейство, чийто живот е изпразнен от съдържание. Тази история е едновременно много характерно руска, така и универсална. Това е най-впечатляващият от филмите. Освен това вече спечели наградата за най-добър чуждестранен филм на френската Академия за филмово изкуство, макар за \"Сезар\" да се бореха и американският филм \"Ла-Ла-Ленд\", британският \"Дюнкерк\" и шведският \"Квадрат\".  - Унгария  - унгарски Унгария има 10 номинации и две победи в категорията.  - Илдико Еньеди  - Мария (Александра Борбеи) пристига в кланица като млад инспектор по качеството. Тя обикновено поддържа емоционална дистанция, но Ендре (Геза Морчани), директорът, е привлечен от нея. Отначало връзката напредва трудно. След кражба във фирмата пристига психолог, който да говори със служителите. Тогава тя с изненада открива, че Мария и Ендре имат едни и същи лирични сънища. Постепенно двама души, самотни по свой си начин, започват да откриват щастието заедно.  - В началото историята има очарование и публиката ще иска Мария и Ендре да се съберат. Но реакциите ще зависят от това как хората ще възприемат помощното средство на споделените сънища - сърна в леко приказна гора. Филмът взе голяма награда на Берлинарето мината година. Това е единственият от петте филма, чийто режисьор е жена.  - Швеция  - шведски, има и сцени на английски Швеция има 14 номинации за \"Оскар\" и три победи като всички са за Ингмар Бергман  - Рубен Йостлунд  - Кристиян (Каес Банг) е самодоволен директор на важен музей в Стокхолм. Оттам обявяват нова изложба. Според него инсталацията ще покаже, че инстинктите на обществото са да бъде щедро и приемащо. Неговите собствени инстинкти са подложени на проверка, когато става жертва на кражба и решава да разследва кой е отговорен за нея. В същото време Кристиян започва връзка с привлекателна американска журналистка, в ролята е Елизабет Мос. Малко по малко уреденият му живот излиза от релси. - Съвременият арт свят е очевидна мишена за сатира и отначало историята звучи забавно. Но постепенно става все по-мрачна и се фокусира върху по-общите въпроси за лицемерието в обществото. Главната роля е приятно изиграна от датския актьор, а изборът на Елизабет Мос, както и появата в малка роля на Доминик Уест, ще помогне за привличането на аудитория, която не е шведска. Има и доста сцени, които са на английски. Филмът е носител на \"Златна палма\" от Кан 2017 г. и е силен конкурент на руския филм. Наградите \"Оскар\" - най-високото отличие в киноиндустрията, ще отпразнуват 90-атата си годишнина утре, 4-ти март. Уорън Бийти и Фей Дънауей, двойката, която помним от \"Бони и Клайд\", ще връчат наградата \"Оскар\" за най-добър филм на церемонията в неделя вечерта.", "date": "2018.03.03", "title": "Кои чуждоезични филми ще се борят за \"Оскар\" (ВИДЕО)"}
{"url": "http://clubz.bg/64951-patriarsite_pravoslavni_bratq_sme", "text": "Православието като най-силната връзка между българския и руския народ изтъкнаха днес патриарсите на руската и на българската православна църква - Кирил и Неофит. Те са на връх Шипка, където започват честванията, заедно с президента Румен Радев, който е патрон на Националния инициативен комитет за честване на 140-годишнината от Руско-турската освободителна война 1877-1878 г. и възстановяването на българската държавност. Шипченският отряд под командването на генерал-майор Николай Столетов е от 7500 войника и 27 оръдия срещу 27-хилядна османска армия под командването на Сюлейман паша. Първият камък на паметника е положен през август 1922 г. и е завършен през 1930 г. С пристигането си държавният глава поздрави войниците, строени на Шипка, и целуна ръка на Кирил и на Неофит. На връх Шипка е и председателят на парламента Цвета Караянчева, както и кметове, политици, стотици хора, качили се до мемориалния комплекс на върха. \"Скъпи сънародници, през годините - в августовските жеги и в мартенските виелици, вие бяхте тук дори когато политиците ги нямаше, защото вие знаехте, че с вашето присъствие вие запазвате историческата истина. Защото вие - млади и стари - сте опълченците на историческата правда, които не допуснаха тя да бъде поругана и низвергната. Благодаря на Н. Св. българския патриарх Неофит и на Н. Св. руския патриарх Кирил за съслужението, за мъдрите думи, за признателността и за християнския дух, който отново ни опрощава, който възвисява човека. Християнският дух, в който саможертвата е път към свободата - тъй както саможертвата на Шипка отвори вратите на нашите Национално освобождение. Вечна памет за героите, вечна памет на войните за национално освобождение!“, заяви Румен Радев в словото си. Премиерът Бойко Борисов се отчете с честитка във Фейсбук, украсена с българския трикольор: Залогът на нашата истинска свобода е в това да не заменяме никога православната вяра със съмнителни и душепагубни учения и влияния, каза българският патриарх Неофит по време на Благодарствения молебен, отслужен в храм- паметника \"Рождество Христово\" в град Шипка. \"...Този храм, в който се намираме днес, остава и до днес един от паметниците на нашата българо-руска служба и на нашето православно единствено. Този храм, в основите на който лежат костите на хиляди български и руски войни, отдали живота си за свободата, ще продължава да ни напомня за чутовния подвиг на братска Русия и за онази любов, която нейните синове ни засвидетелстват\", заяви патриарх Неофит. С молебени за страдащия български народ Руската църква е формирала обществено мнение, повлияло за започването на Руско-турската война, посочи руският патриарх Кирил в интервю по БНР. \"Именно поради факта, че нашите народи в по-голямата си част са православни и имат много общо в културата и езика си, България винаги е била възприемана в Русия като братска страна и историята потвърждава тази теза\", посочи патриарх Кирил и изтъкна ролята на Руската православна църква при вземането на решението за освободителната за България Руско-турска война. Достатъчно е да кажем, че при възникването на българо-гръцката схизма, когато българската църква не е била признавана в семейството на поместните православни църкви, решаващият глас за признаването ѝ е именно на Руската църква, посочи Кирил. Софийската организация на БСП също честити националния празник, като подчерта признателността, която българите дължат на своите освободители заради началата, положени за Третата българска държава. В приветствието е отбелязан и героизмът и саможертвата на българското опълчение.", "date": "2018.03.03", "title": "Патриарсите: Православни братя сме"}
{"url": "http://clubz.bg/64955-blizo_130_000_dushi_na_miting_v_podkrepa_na_putin", "text": "На стадиона Лужники днес се събраха близо 130 000 човека в подкрепа на Владимир Путин, който се кандидатира за четвъртия си мандат като президент на Русия, този път в ролята на независим кандидат. Капацитетът на стадиона е 81 000 души. Според полицията на митинга в спортния комплекс, в който има и други спортни обекти, са участвали 130 000 души, сред които известни културни дейци, спортисти и общественици. Изборите за държавен глава на Русия са насрочени на 18 март т.г. С промяна през 2008 г. президентският мандат беше удължен от 4 на 6 години.   Митингът -концерт беше под наслов \"За силна Русия\". На него Путин пя химна и държа реч, в която призова руснаците да направят всичко по силите си, за да мине XXI век под знака на \"ярки победи\". \"Днес тук има забележителни спортисти. Всички видяхме и помним как нашите хокеисти спечелиха (златен) медал на Олимпиадата и изпяха химна, но кой знае защо не чухме музиката. Дайте сега да направим това под музиката на националния ни химн\", каза Путин преди изпълнението на химна на стадиона. На митинга бяха задържани няколко привърженици на Алексей Навални, един от най-големите критици на Путин, а един от тях е бил отведен в полицейско управление. В митинга участваха Хорът на Турецкий, групата \"Любе\", Григорий Лепс, Лариса Долина, Филип Киркоров, Николай Басков, Стас Михайлов и други. Присъстващите на стадиона получиха топъл чай и храна от полеви кухни и им бяха раздадени знаменца със символи на митинга. Само германският канцлер Ангела Меркел в Европа се готви да управлява четвърти мандат, след демократични избори. В интервю за NBC Путин призова Вашингтон да му изпрати конкретни доказателства, че руски граждани са се намесили в изборите в САЩ. \n\tМиналият месец специалният прокурор Робърт Мълър обвини 13 руски граждани и три фирми за намеса в президентските избори през 2016 г. в рамките на заговор да бъде подкрепен кандидат-президентът на републиканците Доналд Тръмп и да се попречи на Хилари Клинтън, кандидат на Демократическата партия. В отговор водещата Мегин Кели изброи някои от обвиненията за руска намеса, предявени от Мълър и други представители на САЩ, включително за разпространяване на фалшива информация онлайн. \"С цялото ми уважение към вас лично, с цялото ми уважение към Конгреса, би трябвало да имате хора с правно образование, със сигурност имате\", отговори с усмивка руският президент. Той призова американските власти да отправят официално искане до руския главен прокурор. ", "date": "2018.03.03", "title": "Близо 130 000 души на митинг в подкрепа на Путин"}
{"url": "http://clubz.bg/64944-rok_dinozavri_nalaziha_socialnite_mreji", "text": "Неразплитаема мрежа от интереси, маркетинг и пиар, плюс простичкото усещане за фена, че най-големите звезди са \"на една ръка\" разстояние. Както и възможност отсрещната страна, т.е. - самите рок и поп икони, да се забавляват като простосмъртни. Това направиха осъществимо социалните мрежи. А още по-забавно е, когато става въпрос за лица, започнали кариерата си, когато не просто е нямало интернет - през 1960-те или 1970-те, а компютрите са били с размери на стая. Повечето артисти естествено (или пиарите им, де) ползват платформите за реклама - обявяване на концерти, нова песен, видео, пордажба на джунджурии. \"Ред Хот Чили Пепърс\" например постоянно постват... меко казано, налудничави неща. Като тази татуировка.   Не можем да кажем какво ли е вземал Еди Ведър от \"Пърл Джем\", за да извършва подобни движения на сцената...   Но явно си се харесва, щом си се е ретуитнал. Кърк Хамет от \"Металика\" пък е суперактивен във фейсбук. Той често шерва неща на \"шефа\" Джеймс Хетфийлд. Ужас - \"Металика\" пее Риана... (ВИДЕО) Но се забавлява и със стари видеа от концерти или изпълнения на песни на бандата от талантливи хлапета и не само. \"Ролинг Стоунс\" обаче стават за всичко. От важни информации за настоящето на бандата, до весели неколкосекундни GIF-чета. И докато за \"Стоунс\" или други антики като \"Блек Сабат\" определено остава усещането, че пиари им поддържат страниците,...       ... това едва ли може да се каже за веселяка Кийт Ричардс. Той е доста активен в Туитър. И пуска доста лични неща. Отделен въпрос е, че когато си Кийт, може би няма много на кого да се възхищаваш. Затова публикуваш основно... себе си:   Платформата за снимки Instagram пък е любима за един доста по-млад от Кийт   - DJ Ашба. И той явно доста си се харесва и често си се поства, не пропускайки да ви продаде минерална вода или дрехи със своето име.", "date": "2018.03.03", "title": "Рок динозаври налазиха социалните мрежи"}
{"url": "http://clubz.bg/64950-poslednoto_razsledvane_na_ubitiq_jurnalist_qn_kuciqk", "text": "Седем италианци бяха задържани - и освободени, след двойното убийство на 27-годишния словашки журналист Ян Куцияк и годеницата му Марина Куснирова, открити миналата седмица в апартамента им. Според полицията убийството е извършено от един или повече професионални убийци. Куцияк е застрелян с един куршум в гърдите, а приятелката му - с куршум в главата. Двамата бяха погребани в сватбените си одежди, а в Братислава 25 000 души участваха в демонстрации срещу корупцията в Словакия. Намериха застрелян словашки разследващ журналист В словашките медии се появиха различни версии за това кой стои зад убийството му. Според   причината може да се търси в последните разследвания на 27-годишния журналист, по които той работи с Чешкия център за разследваща журналистика и Проекта за разследваща журналистика в Италия. Оказва се, че Ян е разнищвал много по-опасна тема, отколкото се предполагаше в началото. Той е разследвал връзките на управляващите в Словакия с Ндрангетата – най-силната и най-опасната мафиотска организация в Италия. Куцияк и колегите му не успяват да довършат разследването, но OCCRP публикува разкритията сега, за да предотврати евентуални посегателства срещу други журналисти, работещи по темата. Всичко започва с едно име в документ за регистрация на фирма: Антонио Вадала. Той е съдружник на Мария Трошкова, модел, а по-късно бизнес дама - и асистентка на словашкия премиер Роберт Фицо. Твърди се, че тя му е любовница. Фамилията Вадала от южната част на Италия за пръв път се появява в словашкия бизнес през 2002 г. А през 90-те друго семейство от Калабрия - Рода, се мести в централноевропейската държава. Двете фамилии формират общ бизнес и в крайна сметка източват европейски структурни фондове, предвидени за субсидии за развитие на земеделието. Вадала вероятно произлизат от градчето Бова Марина, а Рода - от съседния Кондофури. Тези населени места са центрове на територията на три клана от Ндрангетата - Вадала, Иамонте и Галициано. Репортерите са поразени, че в Словакия името на фамилията остава същото, но до убийството на Ян не успяват да потвърдят връзката между италианските Вадала и словашките им съименници. Двете семейства влагат милиони в земеделски бизнес. Днес притежават активи за близо $100 милиона. Арестуваха заподозрян за убийството на словашкия журналист След рухването на Съветския съюз и поддържания от него социалистически блок, границите на централноевропейските страни се отварят, а това значи нови възможности за организираната престъпност в Италия, пише чешкият криминалист Петр Купка. Братята Антонио и Диего Рода идват в Словакия през 90-те и започват свой бизнес в градчето Михаловице, близо до границата с Унгария. Семейството притежава 19 компании. Според изявления на Диего пред словашки медии, той притежава поне три (червени) ферарита. А работниците във фирмите се оплакват, че заплатите им се бавят с месеци. По официални данни почти всички компании на братята дължат данъци на словашката хазна и отказват да плащат пенсионни и здравни осигуровки на работниците си. Семейството има връзки с Ндрангетата. През 2007 г. един от четиримата братя - Пиетро, е разследват от дирекция “Антимафия“ на региона Калабрия за връзки с мафията. Според прокуратурата той е замесен в трафик на добитък. Живи крави са транспортирани нелегално от Словакия до кланици на семейството. По този начин се избягва плащането на мита и данъци, както и здравните регулации. Освен това местни месари са изнудвани и заплашвани, сочи още разследването. Пиетро Рода е осигурявал фалшивите сертификати за произход на добитъка, с които те са минавали през проверките. По време на процес през 2010 г. обаче обвиненията са намалени от връзки с мафията на съучастие в престъпление и Пиетро Рода е осъден на пет години затвор, макар да не е ясно колко от тях е излежал. Три години по-късно той отново е арестуван,  този път по обвинения в пране на пари. През 2014 г. обаче Върховния съд на Италия отсъжда, че няма достатъчно доказателства за връзките му с Ндрангета и той е освободен. След като пристигат в Италия, Вадала започват да развиват бизнеса си в същия регион като Рода. В град Михаловице те основават първата си компания за производство на месо “Бовинекс Европа“. Двете фамилнадии започват да инвестират и в други компании. Фермите им се разполагат на територия от над 120 квадратни километра. Отглеждането на добитък носи на Вадала и Рода повече от 13 милиона евро субсидии от ЕС чрез словашкото министерство на земеделието. Поне веднъж Антонио Вадала е бил хващан в измами от словашките власти. Той подправя документи, според които притежаваната от една от фирмите му земя е осем пъти по-голяма от реалното. Това му носи 120 000 евро повече субсидии (трик, добре усвоен и в България - бел.р.). Освен това в момента тече дело за данъчна измама, в което Вадала е замесен. Брат му Себастиано пък заплашва местен фермер с пистолет и подпалва трактора му, защото отказва да напусне земята, която е наел от Себастиано. Заради липса на доказателства италианецът е оправдан. “Бовинекс“ печели огромна европейска субсидия за добив на зелена енергия с проект за соларни панели. Веднага след това лицензът е продаден за огромна печалба и компанията излиза от бизнеса с екологични енергийни източници (трик, известен и в България - бел.р.). Непозната досега фамилия с връзки с калабрийската мафия привлича вниманието на репортерите наскоро. През 2012 г. мъж на име Пиетро Катропа се появява в документите на някои от фирмите на Вадала в Словакия. Едва няколко месеца по-рано срещу бащата на Пиетро - Данте, започва разследване от калабрийската агенция \"Антимафия\" за връзки с клана Вадала от Бова Марина. Преди това като служител в местната община, Данте информира Ндрангета за предстоящи операции срещу членове на групировката, пише в присъда, произнесена през 2011 г. Може би това е потвърждението на връзката между италианските и словашките Вадала, които Ян и колегите му са търсели. Фамилията Катропа обаче доказва и друга ключова за разследването връзка. През 2016 г. Пиетро Катропа купува частна охранителна компания от Славомир Ясан. Баща му Вилиам е бивш депутат в словашкия парламент и директор на Държавната агенция за сигурност. Именно негова асистентка е бившата моделка Мария Трошкова и той я представя на премиера Роберт Фицо. Премиерът Фицо нарече журналисти \"мръсни, антисловашки проститутки\" Ясан и Троскова подават оставки след убийството на Ян Куцияк. Дали някое от действащите лица в тази заплетена мрежа е отговорно за убийството на журналиста, все още не е ясно. Надеждата на колегите му остава, че отговорните все пак ще бъдат наказани.   Арестуваха заподозрян за убийството на словашкия журналист Премиерът Фицо нарече журналисти \"мръсни, антисловашки проститутки\"", "date": "2018.03.03", "title": "Последното разследване на убития журналист Ян Куцияк"}
{"url": "http://clubz.bg/64915-treti_mart_nacionalen_praznik_li_e", "text": "Днес се навършват 140 години от подписването на договора от Сан Стефано, с който се слага край на Руско-турската война от 1877-1878 г. Датата 3 март е приета за национален празник на България. Споровете за това дали точно 3 март трябва да е наш национален празник продължават. Голяма част от хората, които изказват мнение по темата обаче вероятно дори не са чели какво точно пише в Санстефанския договор. По този повод публикуваме онези текстове от договора, които касаят България. Има историци, които твърдят, че публично известният текст на договора не е оригиналът, който според тях се пази в секретните архиви в Москва. Всъщност се намира в турския архив и bTV го показа в   днес. Известно е също така, че този договор е предварителен, като окончателно Източният въпрос е решен на конгреса в Берлин. Решенията, взети в столицата на Германия, пряко кореспондират с договореностите между Великите сили, включително Русия преди войната, за разлика от това, което е договорено в Сан Стефано. Ето текстовете в договора, заради които днес е българският национален празник: В случай на овакантяване на достойнството на княз на България изборът на нов княз ще стане при същите условия и същите форми. Едно събрание на първенците (нотабилите) на България, свикано във Филипопол (Пловдив) или Търново, ще изработи преди избирането на княза под надзора на един руски императорски комисар и в присъствието на един турски комисар организацията на бъдещото управление според правилата, установени през 1830 г. след Одринския мир в Дунавските княжества. В места, където българите са смесени с турци, гърци, власи (куцовласи) и други, ще се държи справедлива сметка за правата и интересите на тези населения в изборите и при изработване на органическия правилник. Въвеждането на новото управление в България и надзорът за неговото упражнение ще бъдат поверени за две години на един руски императорски комисар. След изтичането на първата година от въвеждането на новото управление и ако по тоя въпрос се постигне съгласие между Русия и Високата портаи европейските кабинети, те ще могат да прибавят към руския императорски комисар и специални делегати. Високата порта ще има правото да разполага по своя воля с военния материал и други предмети, принадлежащи на отоманското правителство и които биха останали в крепостите на Дунава, вече изпразнени по силата на примирието от 19/31 януари, както и с тия, които биха се намерили в Шуменската и Варненската крепост. До пълното създаване на местна милиция, достатъчна да поддържа реда, сигурността и спокойствието и чийто брой ще бъде определен по-късно с едно съглашение между отоманското правителство и руския императорски кабинет, руски войски ще заемат страната и ще подпомагат комисаря в случай на нужда. Тази окупация ще бъде ограничена също за един срок приблизително от две години. Ефективът на руския окупационен корпус, съставен от шест пехотни дивизии и две кавалерийски, който ще остане в България след изпразването на Турция от императорската армия, не ще надминава петдесет хиляди души. Той ще бъде издържан за сметка на окупираната страна. Руските окупационни войски в България ще запазят своите съобщителни връзки с Русия не само през Румъния, но също през пристанищата на Черно море - Варна и Бургас, където те ще могат да организират, докато трае срокът на окупацията, необходимите депозити. Този данък ще бъде установен върху средния приход от цялататеритория, която ще съставлява княжеството. България ще замести императорското отоманско правителство в неговите тежести и задължения към железопътната компания Русе- Варна след съглашение между Високата порта, правителството на княжеството и управлениетона тази компания. Уреждането на другите железни пътища, които минават през княжеството, ще стане също по съглашение между Високата порта, установеното в България правителство и управлението на заинтересованите компании. . За да се избягнат мъчнотиите и недоразуменията в упражнението на това право, като се гарантират военните нужди на Високата порта, един специален правилникще определи условията за това в срок от три месеца след ратифициранетона настоящия акт по едно съглашение между Високата порта и управлениетона България. Разбира се, че това право ще се простира само до редовните турски войски и че нередовните, башибозуцitте и черкезите, ще бъдат изцяло изключени от него. Високата порта си запазва също правото да прекарва през княжеството своята поща и да поддържа там една телеграфна линия. Тези два въпроса ще бъдат също уредени по горепосочените начини и време. Турско-български комисии ще заседават в главните населени центрове под надзора на руски комисари, за да се разрешат суверенно в срок от две години всички въпроси относно установяването на недвижимите собствености, в които мюсюлмански или други интереси биха били ангажирани.  Подобни комисии ще бъдат натоварени да уредят в течение на две години всички въпроси относно начина на отчуждаването, експлоатацията и използуването за сметка на Високата порта имотите на държавата и на благотворителните фондации (вакъфи). След изтичането на поменатия по-горе двегодишен срок всички имоти, които не са били потърсени, ще бъдат продадени на публичен търг и сумата, която ще бъде събрана от тях, ще бъде употребена за поддържане вдовиците и сираците, както мохамедани, така и християни, жертви на последните събития. За в бъдеще не ще има никакви крепости по бреговете на тая река, нито военни кораби във водите на княжествата Румъния, Сърбия и България с изключение на упот­ребяваните стационери и леки кораби, предназначени за нуждите на речнатаполиция и митническата служба. Правата, задълженията и прерогативите на международната комисия на Долния Дунав си остават непокътнати.", "date": "2018.03.03", "title": "Трети март национален празник ли е"}
{"url": "http://clubz.bg/64948-mvr_profilaktira_mirni_hora_zaradi_zdraveto_na_patriarh_kiril", "text": "Навръх националния празник 3 март, МВР и службите се заеха с профилактика на неколцина мирни граждани - да не страхуват руския патриарх Кирил, иначе казано, да не отправят закани и заплахи за здравето и живота на Негово Светейшество главата на руската православна църква. Те са били принудени да подпишат принудителни протоколи за добро поведение във Фейсбук.  От клип, направен от единия от предупредените, Иво Дошев, е обявено, че \"отправят заплахи към Негово Светейшество Кирил Патриарх Московски\", който е на посещение в България от снощи заради Трети март.  \n\tОт клипа се разбира, че сигналът е дошъл от ГДБОП и НСО, сиреч антимафиоти и държавните гардове, които пазят политическите ВИП-ове. Явно разпореждането е от доблестните ни спецслужби (същите, които докладваха пред парламента, че тепърва финансовото разузнаване ще проверява финансирането на Гинка Върбакова, б.р.). Но зяпат фейсбук да видят кой \"заплашва\" руския патриарх. \"Така е установено\", чува се как казва кварталният полицай. \"В ГДБОП, НСО е получен сигнал”... и на въпроса откъде е това установено, отговарят \"от фейсбук явно\". От пресцентъра МВР казаха пред Клуб Z, че към момента нямат какво да съобщят по темата. Ако имали, това щяло да стане по-късно. По наши канали обаче разбрахме, че дейността по предупреждаването се свежда до четирима. Двама от тях вече са ясни - Иво Дошев и отец Рафаил-Росен Стефанов.  Справка показва, че институтът на т. нар. предупредителен протокол е уреден в Закона за МВР. Той не носи последствия на административен акт за този, на когото е съставен: Закон за МВР Чл. 65. (1) Полицейските органи предупреждават устно или писмено лицето, за което има достатъчно данни и се предполага, че ще извърши престъпление или нарушение на обществения ред. (2) За писменото предупреждение се съставя протокол, с който лицето се предупреждава за отговорността, която се предвижда при извършване на съответното престъпление или нарушение на обществения ред. (3) Протоколът за предупреждение се съставя в присъствието на лицето и на един свидетел, като след запознаване със съдържанието му се подписва от полицейския орган, лицето и свидетеля. Отказът на лицето да го подпише се удостоверява с подписа на свидетеля. В случаите на домашно насилие копие от протокола за предупреждение се предоставя на пострадалото лице при поискване. Предупредителният протокол по чл. 65 ЗМВР не е индивидуален административен акт. Същият по-скоро се явява мярка за предотвратяване на евентуални престъпна дейност и нарушения на обществения ред. По принцип изготвянето на такъв тип предупредителен протокол е по преценка на полицейските органи. С него едно определено лице се предупреждава за отговорността, предвидена в закона за нарушение на обществения ред или за съответното престъпление. Протокол за предупреждение по чл. 65 от ЗМВР не създава права и задължения за адресата си, нито засяга неговите права, свободи или интереси, поради което трайната съдебна практика у нас е, че той няма белезите и характера на индивидуален административен акт по чл. 21 АПК, поради което протоколът по чл.65 от ЗМВР не подлежи на оспорване по съдебен ред, а ако бъде оспорен, административното производство ще бъде прекратено. Чак след 16 ч вътрешното министерство разпространи и кратко обяснение:", "date": "2018.03.03", "title": "МВР профилактира мирни хора заради \"здравето на патриарх Кирил\""}
{"url": "http://clubz.bg/64937-izbori_po_italianski_strashno_no_ne_i_seriozno", "text": "Това е може би най-доброто описание на политиката в Италия, коментира агенция Bloomberg. То е направено от Енио Флаяно - човекът, по чийто сценарии са заснети редица шедьоври на режисьора Федерико Фелини - от малцината, описали по най-добрия начин пороците и добродетелите на италианците. Думите на Флаяно звучат със същата сила отпреди 60 години, в навечерието на утрешните парламентарни избори. Презизборната кампания бе комбинация от палячовщина и перчене. Какво чака Италия след изборите на 4 март? Луиджи Ди Майо - лидерът на популисткото Движение \"5 звезди\", представи на президента Серджо Матарела списък с министри, сякаш вече е спечелил вота. Понеже държавният глава отказа поисканата среща, Ди Майо му прати списъка по мейла. Магнатът и бивш премиер Силвио Берлускони пожела да напише \"Берлускони президент\" на логото на партията си \"Форца Италия\", макар да му е забранено да заема публичен пост заради присъда за данъчна измама. Партиите обещаха минимален доход, плосък данък и еврооблигации, без обаче да обяснят ясно как ще ти постигнат. Всичко това би трябвало да тревожи италианците - с изключение на факта, че няма никакво значение. Истинската трагедия на утрешните избори е, че в момента, в който изборните секции затворят, цялата кампания ще бъде забравена, отбелязва Блумбърг. Антонио Таяни ще се бори за премиерския пост в Италия Циниците биха казали, че това важи за всички избори. Но в Италия разминаването между кампанията и реалността наистина е огромно. Цялата избирателна система на страната - смесица от пропорционално представяне и \"победителят печели всичко\", окуражава политиците да приказват каквото им скимне. А формиращите се коалиции след вота дават на партиите отличното оправдание да се отказват от обещанията си, щом се окажат във властта. Това ще важи с особено голяма сила, ако нито една партия или коалиция не спечели мнозинство, както най-вероятно ще се случи. Движение \"5 звезди\", десноцентристката коалиция начело със Силвио Берлускони и левоцентристите на доскорошния премиер Матео Ренци могат да ... разтроят гласовете приблизително поравно. И единствената възможност ще се окаже крехко правителство на голяма коалиция. Така например \"Форца Италия\" е в коалиция с националистическите и ксенофобски формации като Северната лига на Матео Салвини и \"Италиански братя\" на Джорджа Мелони. Програмите и на трите политически сили обаче са коренно различни. Берлускони уверява европейските партньори, че излизането от еврозоната не подлежи на обсъждане, тъй като ще бъде много скъпо. Салвини обаче продължава да лансира идеята за Italexit и издига отявлено евроскептични кандидати. Ако десноцентристите влязат в правителството, те ще трябва да забравят редица свои обещания. Който и да спечели на 4 март, много бързо ще се изправи пред суровата реалност. Италия трябва да спазва правилата на еврозоната и да намали своите дълг и дефицит. През последните месеци Еврокомисията бе снизходителна към Рим, но финансово затягане е неизбежно след изборите. Проучванията сочат, че Движение \"5 звезди\" ще стане най-голямата парламентарна сила, макар че едва ли ще си осигури достатъчно места, за да управлява. Подобно на други партии тя също иска да преговаря за повече финансова свобода в Европа. \"5 звезди\" заплашваше преди да извади Италия от еврозоната, ако исканията му не бъдат чути. Но постепенно смекчи тона. Такива заплахи нямат голяма тежест. И преди хората са гледали този филм, припомня Блумбърг. Когато Алексис Ципрас и водената от него радикална левица СИРИЗА спечелиха убедително изборите в Гърция, той направи същото с програмата за икономии и дори организира и спечели референдум против нея. Финансовият му министър Янис Варуфакис бе готов да вади страната от еврозоната, след което бе изтикан встрани и принуден да подаде оставка. А правителството на Ципрас днес стриктно спазва европейската спасителна програма. В момента, в който изглеждаше, че Гърция ще излезе от общата валута, от банките й започнаха да изчезват парите на вложителите, а централната банка бе принудена да наложи контрол върху капиталите. И властите в Атина отстъпиха. Разбира се, Италия е по-силна и по-развита икономика от  Гърция. Но все пак има нещо общо в динамиката им. Италианците ще гласуват утре, но чак след това ще им стане ясно към каква политика се придържат хората, които те ще изберат. Антонио Таяни ще се бори за премиерския пост в Италия", "date": "2018.03.03", "title": "Избори по италиански - страшно, но не и сериозно"}
{"url": "http://clubz.bg/64878-po_priqtelite_im_shte_gi_poznaete", "text": "Всъщност важното се случи преди празненството. Маркович посети в кметството на Виена тогавашния заместник-кмет Гуденус, припомни сръбската подкрепа за крайнодясната Партия на свободата и изрече: Желанието се сбъдна четири месеца по-късно. Преди визитата си в Белград в началото на февруари т. г. вицеканцлерът Хайнц-Кристиан Щрахе заяви за сръбския в. \"Политика\": Проблемът е, че през 2008 г. Австрия официално призна независимостта на Косово. Когато се надигнаха критични гласове, вицеканцлерът обяви, че се е позовал на сръбското право. От пролетта на 2007 г., две години, след като Хайнц-Кристиан Щрахе оглави Партията на свободата, тя подкрепя не само сръбските националисти, а демонстрира и симпатии към Владимир Путин. Дори през 2016 г. партията сключи споразумение за сътрудничество с тази на Кремъл  - \"Единна Русия\". Може да се прояви разбиране към сръбския ангажимент поради голямата диаспора в Австрия. Сближаването с Русия обаче е безсмислено. Партията на свободата непрестанно отрича, че получава пари от Москва. Вън от съмнение е, че за нея авторитарният режим в Русия става все по-привлекателен. Тъй като различни разузнавателни служби са на подчинение на министри от Партията на свободата, западни спецслужби се опасяват, че Виена изпраща на Москва секретни информации. Във всички случаи не бива да се подценява потенциалната опасност за федералния канцлер Себастиан Курц. Въодушевлението спрямо Сърбия дойде неочаквано. От XIX век германски националисти в Австрия насадиха дълбока омраза спрямо Сърбия. През 1998 г. Йорг Хайдер - тогавашният лидер на Партията на свободата, призова за военен удар срещу режима в Белград заради политиката му спрямо Косово. Наследникът на Хайдер Щрахе промени линията. По време на прием в сръбското посолство във Виена през февруари 2007 г. публично разкритикува стремежа на Косово да се отцепи от Сърбия. Три месеца по-късно той окачестви провинцията като \" и започна да повтаря на развален сръбски получило популярност твърдение на Слободан Милошевич: Почти по същото време започна и симпатията на Партията на свободата към Владимир Путин. Преди през 2007 г. Путин да пристигне на посещение във Виена, Щрахе припомни за погазване на човешки права в САЩ и обяви, че Путин е добре дошъл в Австрия. Година по-късно Щрахе изрази и разбиране за руската военна офанзива в Грузия, подложена на остра международна критика. Роля изигра грузинският бизнесмен и проруски настроен политик Леван Пирвели. В родината си той стана известен с нанесения през 2001 г. побой в ресторант на негов политически опонент, след което стреля срещу него. Малко по-късно беше обвинен и в убийство на 21-годишен студент. За да избегне правосъдието, той избяга в Австрия и получи политическо убежище. При президентството на прозападно настроения Михаил Саакашвили Пирвели успя да го убеди Грузя да преведе на австрийска  банка 25 милиона долара неустойка за провален енергиен проект от страна на фирмата на Пирвели \"Anglo Oil\". През март 2014 г. заместник-председателят на Партията на свободата Йохан Гуденус и приятелят му по партийна линия Йоханес Хюбнер бяха сред международните \"наблюдатели\" по време на референдума на окупирания от русия полуостров Крим, които не посочиха нарушения. Гуденус беше верен на Кремъл наблюдател и по време на местни избори в Санкт Петербург. През 2015 г. при посещение в Москва на ръководена от Гуденус делегация той заклейми санкциите на ЕС срешу Русия като \" Усилията на Партията на свободата дадоха резултати. На 19 декември 2016 г. дружбата стана официална. Месец по-рано прокремълската партия Единна Русия взе решение за сътрудничество. Подписано беше споразумение, в което между другото се посочва, че ще се работи за укрепване на приятелството, както и при възпитанието на младото поколение в дух на патриотизъм и трудолюбие. След това не се чу нищо за други инициативи. Но докато напоследък Русия мина на заден план, Гуденус отново привлече Сърбия във фокуса на вниманието. През май 2017 г. той се ожени за Таяна Таджич от Баня Лука ( , дъщеря на известна юристка и нотариус. На църковната венчавка пристигна и Милорад Додик, президент на Република Сръбска. Както и Партията на свободата, той също търси близост с Москва. Гуденус и Додик се срещат често. При последната му визита в Баня Лука Гуденус беше помолен от Додик да получи орден, присъден на Хайнц-Кристиан Щрахе и да му го предаде. Заслугата му – преди да стане вицеканцлер на Австрия по държавната телевизия в Баня Лука миналата есен Щрахе не изключи отцепването на Република Сръбска от Босна и Херцеговина. И досега Австрия е за запазването цялостта на босненската държава.", "date": "2018.03.03", "title": "По приятелите им ще ги познаете"}
{"url": "http://clubz.bg/64949-tervel_pulev_bi_amerikanec_pred_bylgari_v_chikago", "text": "Тервел Пулев записа осма поредна победа на професионалния ринг. Това стана навръх националния ни празник пред много българи в Чикаго. Пулев би с технически нокаут още в първия рунд американеца Скот Фютрел, който не се оказа на ниво. Двубоят беше в залата на хотел \"Белведере\" във Ветровития град, а сред зрителите личаха Кубрат Пулев, по-големият брат на Тервел, и Христо Стоичков. Камата си припомни, че на световното \"САЩ '94\" първата победа на националите беше именно в Чикаго - 4:0 над Гърция. Тервел Пулев започна агресивно още от първия гонг и засипа Фютрел с удари, два пъти го прати в нокдаун, а при третия съдията спря срещата. И този път съперникът на българина беше сменен в последния момент - Тристан Джеймс не излезе на ринга, тъй като получи забрана от боксовата федерация на щата Илинойс. А Джеймс е по-добър и опитен боксьор от Фютрел. Братя Пулеви благодариха по микрофон на българите в залата. Още през миналата година се заговори за техни мачове в Чикаго, градът с най-много наши сънародници в САЩ. Вече се урежда мач (евентуално за световна титла) на Кубрат Пулев - може би в късната пролет или през лятото.", "date": "2018.03.03", "title": "Тервел Пулев би американец пред българи в Чикаго"}
{"url": "http://clubz.bg/64947-dyljim_li_neshto_na_bylgariq", "text": "Е, днес на мода е да се казва: \"бъди себе си\". И тъй, ние, децата на съвремието, така се вторачихме в себе си, че забравихме за всичко наоколо. И разочаровани от празнината, която егоистът неизбежно намира у себе си, мнозина се втурнаха да я запълват с ненаситен кариеризъм и консумеризъм. Последните две, в чистия си вид, са онова глобално явление, което у нас наричат \"чалга\". Но чалгата не е нищо друго, освен илюзията, че светът започва и завършва с първоинстинктите на Аза. Илюзия, която се подхранва само с още чалга. И така до пълното отчуждение. Днешният празник е добър повод за всички нас, особено за тези като мен, които са извън страната, да размислим върху въпроси, засягащи темата за дълга. Такъв един въпрос е патриотизмът. Ще разбера, ако вече смръщвате вежди в пристъп на отегчение. Но не бързайте; любовта не е виновна, че за нея се пишат лоши поеми. И патриотизмът не е виновен, че посредствеността го застигна. Ако не вярвате, пуснете си Вагнер или Владигеров. Но кризата на патриотизма не се състои само в неговото омърсяване. В днешно време той се често приема като някаква неестетическа измислица, преди всичко досадна. Като минал сам по пътя на отричането на подобни, както смятах, глуповати социални конструкции, аз открих в себе си причината за този нихилизъм. Мирисът на криворазбраната свобода е опияняващ. И човекът, видял се като неопровержим и независим, като единствен източник на значимост, се гнуси от всяка форма на дължимост. В чалгата например основните мотиви са парите, колите и секса. Това са символи на примитивната и налична у всекиго воля за самодостатъчност в изобилието. Такива склонности са откриваеми и у прасетата обаче. Културата и човешкият облик възникват с появата на идейното мислене. Тоест, тогава, когато не непосредственото, намиращо се в мен самия, а онова отвъд мен бъде припознато. И загрижеността, бих казал, вярността, към обществото, което ни е отгледало, към неговата историческа съдба, която гледайки откъм миналото ни е предопределила и, която в бъдещето е неизвестна, е най-естествената проява на цивилизованост. Естествена, тъй като е баланс между вродения егоизъм и припознаването на нещо извън границите на личността. В този смисъл, патриотизмът е индивидуализъм с чувство за дълг. Всичко велико, всичко, което ни смущава със своята недостижимост е отроче именно на това съжителство: между дълг и самоувереност. Гениалността на народите се проявява едва когато те спрат да се самотричат. Алеко не ни кани да презрем себе си, а да видим колко сме объркани. Затова, стига с това \"българска работа\". Не, това е животинска работа. Краткият ми до момента живот в чужбина се оказа крайно ободряващ. Отстъпвайки от родното си място, което обичах, но и което ми дотягаше, аз, както съзерцателя отстъпващ назад от картината, видях онова, което до скоро не можех. Човек, живеещ сам за себе си, незибежно ще се окаже без жизнени сили, ялов и огрубял. Без съмнение, по-голямата част от българската емиграция ще посочи разумни причини за решението си да напусне. Въпросът е колко от тях са там, където са, живеещи за себе си, за следващото повишение, без чувство за отговорност към нещо и някой? Същият въпрос трябва, с не по-малка сила, да кънти и в главите на всички в България. Инак положението е чалга. Нима само мен дразни тази неделикатна нагласа? Преди да си честим свободата, нека помним, че робското битуване е най-еднозначно. И, който не търпи двусмислието, не бива днес да празнува. А на другите: Честит празник! --- Константин Туманов – философът с неограничено съзнание", "date": "2018.03.03", "title": "Дължим ли нещо на България?"}
{"url": "http://clubz.bg/64938-sqnkata_na_sekstormoza_i_nad_sezar_snimki", "text": "Светът на френското кино се присъедини към движението срещу сексуалния тормоз \"#MeToo\" (Мен също), отбелязва Асошиейтед прес. Звездите на церемонията в Париж в петък за наградите \"Сезар\" на френската филмова академия носеха бели панделки в знак на протест срещу неуместно сексуално поведение. Водещи и победители говориха за движението, което се бори да бъде сложен край на злоупотребите от страна на влиятелни мъже. Препълнената концертна зала стана на крака и ръкопляска, когато водещият призова всички да подкрепят кампанията   която има за цел да събере средства в помощ на жени, желаещи да заведат дела срещу своите нападатели. \n\tГневът от сексуалното насилие и призиви за равенство между половете в киноиндустрията нажежиха атмосферата на тазгодишните награди \"Сезар\", отбелязва АП. Вместо да носят черно, както направиха актьори в САЩ и Великобритания на последните церемонии по връчване на награди, френските звезди избраха бели панделки, за да изразят своята позиция. Това направи и Пенелопе Крус, която получи почетен \"Сезар\" за своите заслуги в киното. Във френската развлекателна индустрия има разделение относно движението \"#MeToo\", като актрисата Катрин Деньов каза, че то е отишло твърде далеч, припомня АП. На връчването на наградите \"Сезар\" публично никой не каза нещо подобно, отбелязва агенцията. Водещата на церемонията Ванеса Паради, певица, актриса и бивша съпруга на Джони Деп, зададе тона още на откриването на шоуто: Над 100 известни личности, включително актрисите Сандрин Бонер, Анес Жауи и Жули Гайе, призоваха за дарения за асоциации, които помагат на жени да потърсят справедливост в съда, \"за да не трябва нито една жена да казва повече #MeToo\" (Мен също). Френската актриса Жюлиет Бинош призова в петък във вестник \"Монд\" за квоти, които да гарантират повече правителствени субсидии за филми, режисирани от жени. Церемонията бе посветена на Жана Моро - фаталната жена с дрезгав глас на френската \"Нова вълна\" в киното, която почина миналата година. Спечелилата награда за най-добра актриса Жана Балибар похвали колежките си за това, че се подкрепят срещу дискриминацията, несправедливостта и злоупотребите.  В допълнение към бялата панделка актрисата Бланш Гардин носеше и значка със снимка на комика Луис Си Кей, обвинен в сексуален тормоз, и предизвика смях със саркастичната си молба: Драмата   на режисьора Робен Кампийо спечели шест награди \"Сезар\", включително за най-добър филм и най-добър сценарий. Лентата се фокусира върху група активисти в Париж през 90-те години в разгара на епидемия от СПИН. \"120 удара в минута\" спечели също Голямата награда на кинофестивала в Кан през 2017 г.   на руския режисьор Андрей Звягинцев за двойка, преживяваща тежък развод, когато детето им изчезва, получи награда за най-добър чуждестранен филм. 54-годишният Звягинцев не присъства на церемонията, за да получи наградата. \"Нелюбов\" спечели наградата на журито в Кан миналата година и е номиниран за \"Оскар\" за най-добър чуждестранен филм. Наградата за най-добър режисьор взе  за неговата трагикомедия \"Ще се видим там горе\", базирана на отличената с \"Гонкур\" книга на Пиер Льометр.  спечели наградата за най-добра актриса за ролята си в \"Барбара\", а   - за най-добър актьор за ролята на млад фермер в \"Кърваво мляко\". \n\tНаградите \"Сезар\" се връчват от френската филмова академия от 1976 г. и са наречени на автора на статуетката - скулптора-авангардист Сезар Балдачини. Утре ще бъдат раздадени и наградите \"Оскар\" в Лос Анджелис.", "date": "2018.03.03", "title": "Сянката на секстормоза и над \"Сезар\" (СНИМКИ)"}
{"url": "http://clubz.bg/64954-na_gazoviq_front_vsichko_li_e_spokojno", "text": "Доставките на руски газ за Европа през Украйна продължават нормално въпреки решението на Москва да разтрогне договорите с украинската енергийна компания \"Нафтогаз\". Това заяви днес украинският оператор на газопроводната мрежа Укртрансгаз, цитиран от Ройтерс. от Министерството на енергетиката също успокоиха, че доставките за България, които се осъществяват също през Украйна, не са застрашени. През украинската страна минава над една трета от руския газ за Европа. В телефонен разговор по повод 3 март, украинският премиер Володимир Гройсман е уверил българския министър-председател Бойко Борисов, че доставките на транзитен газ, които минават през Украйна, не са застрашени и потокът продължава да бъде стабилен. По-рано днес руският газов гигант Газпром започна процедура пред арбитражния съд в Стокхолм за разтрогване на договорите си за доставка и транзит на газ с \"Нафтогаз\", предадоха Ройтерс и ТАСС, цитирайки заместник-директора на Газпром Александър Медведев. Това ще отнеме време, съобщи Сергей Куприянов от \"Газпром\". Тази процедура не означава, че \"Газпром\" незабавно ще прекрати доставките за Украйна. Според президента на Украйна Петро Порошенко газовият концерн не може едностранно да прекрати договора. Въпреки това, след като \"Газпром\" спря доставките от 1 март, енергийното министерство на Украйна обяви режим на намалено енергопотребление. На училищата и вузовете беше разпоредено да спрат работа до 6 март, а Порошенко помоли украинците да пестят газа. От \"Нафтогаз\" съобщиха, че все още не са получили от Русия никакви документи относно намеренията за разтрогване на договора. Заместник-председателят на Европейската комисия и еврокомисар за енергийния съюз Марош Шевчович също е разговарял днес по телефона с руския министър на енергетиката Александър Новак и е получил уверенията на Русия, че нищо не заплашва транзита на газ за Европейския съюз.  Шевчович изразил безпокойство от намерението на \"Газпром\"  да започне процедура по разтрогване на договорите с украинската енергийна компания Нафтогаз и потвърдил готовността на ЕК да окаже посредническа помощ за решаване на спорните въпроси. На 28 февруари арбитражът в Стокхолм разпореди на \"Газпром\" да изплати на \"Нафтогаз\" 4.6 милиарда долара, тъй като не е доставил договорени обеми синьо гориво за транзит. Като се вземе предвид предишното решение, което задължава \"Нафтогаз\" да плати на руската страна $2 милиарда за доставките, \"Газпром\" дължи на Киев $2.56 млрд.  На 2 март шефът на руската държавна компания Алексей Милeр обяви, че \"Газпром\" е принуден незабавно да прекрати договора с \"Нафтогаз\" след арбитража. От своя страна \"Нафтогаз\" се обърна с искане за преразглеждане на тарифите за транзит на руски газ през Украйна. Те осигуряват сериозни приходи от над 2 милиарда долара годишно в бюджета на Украйна.", "date": "2018.03.03", "title": "На газовия фронт всичко (ли) е спокойно"}
{"url": "http://clubz.bg/64939-putin_shtql_da_spre_razpada_na_sssr_ako_mojel", "text": "Руският президент Владимир Путин призна, че ако е имал възможност да промени нещо в историята на страната, би искал да предотврати разпадането на Съветския съюз. В същото време той подчерта, че не би искал да смени днешния ден с друга историческа епоха, защото в миналото неговите предци са били крепостни селяни. Такива отговори държавният глава даде на серия блиц въпроси по време на медия форум на общественото движение \"Общоруски народен фронт\" (ОНФ) \"Истина и справедливост\", предаде ТАСС. Путин отново оплака края на СССР Част от тези кратки въпроси бяха не съвсем сериозни, дори иронични, някои бяха с хипотетичен характер, други бяха свързани с историята. Всички те предполагаха кратки отговори, отбелязва агенцията. Създаването на СССР - най-страшната катастрофа на ХХ век На въпроса кое събитие, станало в Русия, би искал да промени, Путин отговори: Отговорът на президента на въпроса в кой исторически период би искал да се озове, беше: Съдейки по другите отговори на Путин на останалите блиц въпроси, главното в живота е резултатът, а силата на Русия е в хората, отбелязва ТАСС. Създаването на СССР - най-страшната катастрофа на ХХ век", "date": "2018.03.03", "title": "Путин щял да спре разпада на СССР, ако можел"}
{"url": "http://clubz.bg/64945-gugyl_obyrka_treti_mart_s_8_mart", "text": "Ако някой си мисли, че Google ни поздравява с националния празник Трети март при вида на българския трикольор, се е объркал. Google има предвид Международния ден на жената. Така вместо националния празник за 140 години от Освобождението на България, излиза, че празнуваме по женски. Дали нератифицираната Истанбулска конвенция има пръст :) Дори и големите бъркат. По-късно грешката беше поправена.", "date": "2018.03.03", "title": "Гугъл обърка Трети март с 8 март"}
{"url": "http://clubz.bg/64940-bivsh_shef_na_cru_trymp_e_nestabilen_nekompetenten_i_neetichen", "text": "Бившият шеф на ЦРУ Джон Бренън прогнозира \"бурни води напред\" за САЩ, особено по отношение на международни въпроси, защото президентът Доналд Тръмп е \"нестабилен, некомпетентен, неопитен и неетичен\", пише The Hill, цитиран от \"Фокус\". Бренън заяви, че президентът е \"недобре подготвен\" да поеме задълженията на главнокомандващ, особено пред нарастващата военна агресия на Русия и Северна Корея. И допълни: Американците: Тръмп е расист Междувременно Международният валутен фонд предупреди днес, че протекционистките мерки, които възнамерява да приложи американският президент Доналд Тръмп, ще навредят и на американската икономика, предаде Франс прес. Вчера Тръмп обяви планове да наложи мито от 25 процента на внасяната стомана и от 10 процента на алуминиеви продукти, за да подкрепи американските производители и работните места.  \"Ние сме обезпокоени, че предложените от САЩ мерки фактически ще доведат до разширяване на практиката, при която страните използват съображения за националната сигурност, за да оправдаят всеобхватни ограничения на вноса\", се казва още в изявлението на говорителя на МВФ Гери Райс. Президентът на САЩ Доналд Тръмп отговори на критиките срещу плана му да наложи мита на вноса на стомана и алуминий, като заяви, че САЩ не се страхуват от търговски войни, предаде ДПА. Когато една страна (САЩ) губи милиони долари от търговия практически с всяка страна, с която прави бизнес, търговските войни са нещо добро и лесно за печелене, туитна Тръмп. Снощи Тръмп обяви планове да наложи мито от 25% на внасяната стомана и от 10% на алуминиеви продукти, които идват след други, по-раншни мерки за високи мита върху соларните панели и пералните.  Президентът смята, че митата ще запазят американските работни места, но много икономисти казват, че те ще доведат до повишение на цените за секторите, ползващи стомана и алуминий като автомобилната и петролната промишленост, което ще унищожи работни места. Европейската комисия ще реши на 7 март как да отговори на митата върху алуминия и стоманата, съобщи говорителят на Еврокомисията Александър Винтерщан Винтерщайн отказа да коментира думите на Тръмп, че търговските войни са добри и се печелят лесно, но припомни, че според ЕС в търговията има две печеливши страни, а не една печеливша и една губеща.", "date": "2018.03.03", "title": "Бивш шеф на ЦРУ: Тръмп е нестабилен, некомпетентен и неетичен"}
{"url": "http://clubz.bg/64946-ginka_vyrbakova_pregovarq_v_praga_za_parche_za_dyrjavata", "text": "Преговорите между \"Инерком България\" и \"ЧЕЗ груп\" относно възможността българската държава да закупи дялове в \"ЧЕЗ България\" ще се състоят от средата до края на следващата седмица в Прага. Това става ясно от писмо, разпратено до медиите от \"Инерком\". Компанията беше избрана за купувач от чешката държавна компания ЧЕЗ за собственик на бизнеса й в България. Потребителите на услугите на най-голямото електроразпределително дружество са близо 3 милиона. Сключен е предварителен договор между \"Инерком България\" и ЧЕЗ, като Върбакова е платила 5 милиона евро от цената, която се спряга за над 320 милиона евро, почти цялата от която ще бъде платена с кредити.  За варианта държавата да влезе в ЧЕЗ съобщи премиерът Бойко Борисов, като дори обяви, че става дума за контролен пакет. Надзорният съвет на ЧЕЗ обяви, че процедурата е приключила. Върбакова обеща да преговаря. На съвместно заседание на парламентарните комисии по енергетика и за контрол над службите обаче, Върбакова съобщи, че съгласно клаузите на договора е забранено на \"Инерком България\" \"в дългосрочен план\" да продава акциите на придобитата компания на ЧЕЗ.", "date": "2018.03.03", "title": "Гинка Върбакова преговаря в Прага за парче за държавата"}
{"url": "http://clubz.bg/64941-venci_rechi_i_patriarsi_za_3_mart", "text": "България чества традиционно националния си празник 3 март, на който преди 140 години е подписан мирният договор между представителите на Османската империя, част от която е страната ни пет века, и Руската империя. Още вчера от община Казанлък пратиха екип да разчистят стълбите до връх Шипка, за да могат днес хилядите, дошли да се поклонят на мемориала на върха, да успеят да стигнат безпрепятствено. Почти навсякъде музеите работят безплатно за посетители.  Националният военноисторически музей в столицата излага петте оригинални знамена на опълчението, сред които и Самарското. Паркът \"Врана\", Софийската градска художествена галерия, Националният исторически музей, както и този под базиликата \"Света София\", ще работят безплатно днес. Специална селекция на музейни сбирки на столични и регионални музеи и галерии ще бъде показана на единствения по рода си \"Салон на музеите“ от днес до 5 март във фоайето на третия етаж на НДК. В чест на празника в Националния исторически музей може да се види изложбата \"Знаци на свободата и героизма\", посветена на 140 години от Освобождението на България. Заради празничните дни паркирането в центъра на София също е безплатно, без \"синя\" и \"зелена\" зона. Руският патриарх Кирил, който е на посещение в България, ще отслужи заедно с българския патриарх Неофит тържествен молебен в Шипченския манастир \"Рождество Христово”. По-късно в програмата му е предвидена среща и с премиера Бойко Борисов в Министерски съвет. На площадката под връх Шипка президентът Румен Радев ще присъства на панихидата в памет на загиналите български и руски воини. След почетната заря тази вечер, държавният глава дава прием, също по традиция, в Централния военен клуб.", "date": "2018.03.03", "title": "Венци, речи и патриарси за 3 март"}
