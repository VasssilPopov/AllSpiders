{"url": "http://clubz.bg/66424-fetel_s_vpechatlqvashta_pobeda_vyv_formula_1", "text": "Себастиан Фетел (\"Ферари\") спечели и второто състезание за сезона във Формула 1 - Гран При на Бахрейн на пистата \"Сахир\". Подиумът допълниха пилотите на \"Мерцедес\" Валтери Ботас и Люис Хамилтън, съответно втори и трети. Германецът потегли първи и удържа впечатляващ успех - особено в последните десет обиколки, когато трябваше да кара с доста износени гуми, а Ботас го следваше плътно и на моменти изглеждаше, че ще го изпревари. Донякъде доволен може да бъде и Хамилтън, който тръгна от девета позиция - заради наказание за смяна на скоростна кутия. Световният шампион обаче едва ли ще запомни надпреварата с добро най-вече заради лошата комуникация с бокса на \"сребърните стрели\".  И това се случва за втори пореден път, след като в Австралия британецът бе подведен и загуби надпреварата. Сега няколко пъти се оплака от липса на обратна връзка какви времена да преследва. Не всичко беше наред и в щаба на \"Ферари\". На 36-ата обиколка Кими Райконен влезе в бокса за смяна гуми. Финландецът обаче потегли преди да е заменена една от гумите (задна лява) и удари механик. След няколко метра Кими спря и състезанието за него приключи. А механикът бе откаран в болница. Няма опасност за живота му. Един от героите на състезанието е Пиер Гасли (\"Торо Росо\"), който се нареди четвърти. Топ 6 допълват Кевин Магнусен и Нико Хюлкенберг. \"Ред Бул\" регистрира провал - Макс Верстапен и Даниел Рикардо не завършиха. Така \"Ферари\" и Фетел повториха старта си от миналата година. Следващата неделя е Гран При на Китай.", "date": "2018.04.08", "title": "Фетел с впечатляваща победа във Формула 1"}
{"url": "http://clubz.bg/66412-novite_e_dokumenti_naj_rano_prez_2020_g", "text": "След дълго отлагане новите документи за самоличност с електронна идентификация, може и да видят бял свят. Най-рано от 2020 година, става ясно от материал на вестник \" \". В началото на март правителството одобри идейните проекти за новите международни паспорти, лични карти и шофьорски книжки, а от МВР твърдят, че вече са подготвени документите и за обществената поръчка и до края на месеца ще стартира процедурата за избор на фирма, която ще ги изработва.  От представените от Министерския съвет проекти стана ясно, че международният паспорт ще се издава с два срока на валидност - за пет и за десет години, като петгодишният ще е с 32 страници, а десетгодишният - с 48. Личните карти за лица от 18- до 58-годишна възраст са за срок от 10 години. Над тази възраст стават безсрочни. Предвидено е в паспорта да има изображения на Народния театър \"Иван Вазов\" или сградата на БАН. На личните карти ще бъде изобразена розетата от Плиска. Обсъжда се вариант и с картина на Владимир Димитров-Майстора. ЦИК към парламента: Отложете електронното гласуване В новите документи ще има вграден чип с биометрични данни и електронна идентификация, чрез която ще могат да се ползват електорнните услуги на държавната и общинските администрации, както и електронен подпис. Такъв чип ще има и в удостоверенията за пребиваване на чужденци. Вграждането на биометрични данни в личните карти ще е по желание, а ако някой не желае в документите му за самоличност да има електронна идентификация, за това трябва да има изричен отказ от негова страна. От МВР се въздържат да кажат на този етап колко ще струват новите документи за самоличност. Оттам неофициално казват, че за паспортите със срок на валидност 5 г. най-вероятно цената за обикновена поръчка ще си остане 40 лв., каквато е сега. За десетгодишните се прогнозират между 60 и 80 лв. за обикновена поръчка. МВнР: Паспортите да важат 10 години Обществената поръчка за новите документи за самоличност ще е за срок от десет години. Според източници от МВР сумата ще е близка до тази от 2009 г., когато конкурсът беше спечелен от \"Сименс\" - около 250 млн. лв.  Изискванията към фирмите, които ще участват в конкурса, ще са избраният кандидат да се занимава с всичко в процеса - от строителството на сграда, където ще се изработват документите, през доставката на оборудването до издаването на документите. За разлика от сегашния начин на издаване на документите за самоличност се предвижда те да се приемат в областните дирекции на МВР и районните полицейски управления, но да се отпечатват само в София, където ще се построи и специалната сграда. Определено е и мястото за нея - на входа на Военната академия \"Г. С. Раковски\", а строителството е изчислено на 4 млн. лв. Предвижда се от третата година да започнат плащанията към спечелилата фирма за поддръжка на оборудването. Така с разтеглените във времето финансови параметри новата поръчка вероятно ще доближи размерите на предишната спряна. От МВР предвиждат 16 месеца преходен период, докато текат строителството на сградата и доставката на оборудването. Ако няма забавяне при избора на фирма, амбицията ни е новите документи за самоличност да започнат да се издават от 2020 г., казват от ведомството. Точно тогава се очаква да бъде пикът, защото изтича срокът на валидност на голяма част от личните карти.  МВнР: Паспортите да важат 10 години", "date": "2018.04.08", "title": "Новите е-документи: най-рано през 2020 г."}
{"url": "http://clubz.bg/66423-otrovata_za_skripal_prozrachen_gel_bez_miris_vyrhu_dryjkata_na_vhodnata_vrata", "text": "Британската  преса съобщава днес нови подробности за отравянето в Солсбъри на бившия руски агент Сергей Скрипал и дъщеря му Юлия, съобщава БНР, позовавайки се на чужди медии. \n\tMail on Sunday цитира британските служби за сигурност, според които веществото от типа \"Новичок\" е било под формата на прозрачен гел без мирис и е било нанесено върху дръжката на входната врата на дома на Скрипал рано сутринта на 4 март. Изданието твърди още, че \"руски агенти\" са наблюдавали семейство Скрипал в продължание на две седмици и са решили да извършат нападението в неделя, за да се избегне възможността до дръжката на вратата да се докосне пощальон или някой друг външен човек. Скрипал вече не е в критично състояние Вестникът твърди още, че в деня на отравянето в болницата съвсем случайно е имало лекари, които са били на обучение за подпомагане на жертви на химически оръжия. Като  противоотрова те са използвали атропин и други медикаменти, одобрени от лабораторията в Портън Даун, съобщава Mail on Sunday, цитиран от ВВС.", "date": "2018.04.08", "title": "Отровата за Скрипал - прозрачен гел без мирис върху дръжката на входната врата"}
{"url": "http://clubz.bg/66417-zoran_zaev_nevyzmojno_e_makedoniq_da_vleze_v_nato_s_imeto_byurm", "text": "Македонският министър-председател Зоран Заев заяви, че е невъзможно Македония да влезе в НАТО под временното име БЮРМ, предава македонската медия „Стандард“, цитиран от агенция \"Фокус\". Заев към Русия: Македония има подкрепата на народа си за НАТО На въпрос дали ще срещне гръцкия си колета Алексис Ципрас след празниците, Заев заяви, че „следва среща между двамата външни министри Никос Кодзиас и Никола Димитров след празниците“.", "date": "2018.04.08", "title": "Зоран Заев: Невъзможно е Македония да влезе в НАТО с името БЮРМ"}
{"url": "http://clubz.bg/66394-kandidat_chlenove_na_antikorupciq_sporni_ili_s_problem_v_dokumentite", "text": "Един от четиримата кандидат-членове на мегаоргана \"Антикорупция\", предложен от председателя й Пламен Георгиев, има непълноти в документите, а поне още един от номинираните не е съвсем приемлив за представители на коалиционния партньор \"Обединени патриоти\", научи Клуб Z. Става въпрос за номинациите на  дългогодишен кадър на Сметната палата, както и за  кадър на МВР и ДАНС, твърдят политици от властта и от опозицията. Съдии: Коментари на шефа на КОНПИ застрашават независимостта на съда По закон председателят на Комисията за борба с корупцията и отнемане на незаконно придобито имущество (КПКОПНИ), както е пълното име на органа, предлага един свой заместник и още трима членове, а Народното събрание ги гласува, като има право и да ги отхвърли. Според процедурните правила всяко от предложенията се гласува отделно.  В края на март Георгиев предложи точно четири номинации. През седмицата ресорната комисия за борба с корупцията разгледа предложенията и насрочи изслушване на 17 април. Преди това обаче Силвия Къдрева ще трябва да представи допълнителни документи в петдневен срок, че отговаря на критериите за член на \"Антикорупция\" в частта за образователен ценз, стана ясно след заседанието на парламентарната комисия. Къдрева досега е била директор в дирекцията на Сметната палата, която с приемането на антикорупционния закон премина в КПКОНПИ - това е звеното, отговарящо за публичния регистър на имуществените декларации на хората, заемащи висши държавни длъжности. Кой ще бори корупцията заедно с Пламен Георгиев По закон антикорупционният орган е независим, а председателят му не съгласува номинациите си с парламента. Според запознати обаче преди да се превърнат в официални кандидатури, имената са минали през \"ситото\" на мнозинството. Според депутати Кърдева се ползвала с подкрепата на ДПС. Напрежение в управляващата коалиция обаче създава друга номинация - тази на  за член на антикорупционния орган. Според биографията му той е магистър по изчислителна техника от Висшето военно училище в Шумен. Има 20 години стаж в МВР и ДАНС основно в борбата с организираната престъпност, пише в официалната му биография. Името на Йоцов обаче никак не е непознато в средите на службите за сигурност. Той е бивш шеф на отдел \"Наркотици\" в ГДБОП по времето, в което Станимир Флоров оглавяваше службата, а Цветан Цветанов беше вътрешен министър. През 2013 г. Флоров бе отстранен от МВР след появили се публикации и изтекли секретни документи за разработка на Национална служба \"Сигурност\" (контраразузнавателната служба, която бе в МВР до създаването на ДАНС - б.р.). Става дума за разработки от 1999 и 2000 г. и от 2002 г. за покровителство на заподозрени в наркотрафик, в които освен името на Флоров фигурира и това на Йоцов, както и на бивш шеф на полицията във Видин, който всъщност е бил разследваният. В крайна сметка прокуратурата образува дело за подкуп в особено големи размери срещу Флоров, а в официалното съобщение на прокуратурата за това бе потвърдено, че документите, изтекли в медиите за разработките, \"са идентични с документите в оперативните дела\". Разследването срещу Флоров протече при пълна секретност и по същия начин бе прекратено през 2016 г. Пет партии се обявиха против фаворита за председател на \"Антикорупция\" Източници на Клуб Z потвърдиха, че темата за номинацията на Йоцов е поставяна поне два пъти пред ГЕРБ от представители на коалиционните партньори от \"Обединените патриоти\". Проблемът е именно в миналото на Йоцов в службите и разследванията, свързани с Флоров. Депутати от управляващото мнозинство твърдят, че самите те са били изненадани от имената, предложени от Пламен Георгиев. Номинацията на Йоцов се очаква да срещне отпор и в опозицията. Избраници прогнозираха, че и номинацията на Пламен Георгиев за негов заместник - на  също може да се окаже нееднозначна.  Това прави изслушванията на 17 април в комисията за борба с корупцията и парламентарна етика интересни. Очаква се те да са открити за медиите, въпреки че повечето заседания на тази парламентарна комисия са на закрити врата. Прецедент Народното събрание да не избере предложени от председател на независима държавна комисия членове вече има. Парламентът не избра от раз членовете на Комисията да финансов надзор, предложени първоначално от председателката Карина Караиванова.  Кой ще бори корупцията заедно с Пламен Георгиев Пет партии се обявиха против фаворита за председател на \"Антикорупция\"", "date": "2018.04.08", "title": "Кандидат-членове на \"Антикорупция\" - спорни или с проблем в документите"}
{"url": "http://clubz.bg/66419-trymp_putin_i_iran_sa_otgovorni_za_poddyrjaneto_na_jivotnoto_asad", "text": "Това са част от публикациите на американския президент Доналд Тръмп в профила му в Туитър, посветени на информациите за атака с химическо оръжие в сирийския град Дума, в следствие от което загинаха десетки цивилни. Числото достига до 100, според различни източници. САЩ предполагат, че зад химическата атака стоят сирийските правителствени сили, атакувайки бунтовниците. Русия и Сирия отричат информацията. Както Клуб Z писа, десетки хора са загинали вчера в предполагаема химическа атака срещу последния бунтовнически бастион в района Източна Гута, близо до сирийската столица Дамаск. Русия отрича Дамаск да е използвал химически оръжия в Сирия Доброволческата спасителна организация \"Бели каски\" твърди, че хеликоптер е хвърлил варел, пълен с експлозиви и химикали, върху град Дума, убивайки поне 40 души. Тя казва, че цели семейства са се задушили в мазетата си от отровния газ. \"Белите каски\" публикуваха в \"Туитър\" снимки на предполагаеми жертви на химическа атака, включително на жени и деца, лежащи безжизнено с пяна на устата. Държавният департамент на САЩ обачи, че ще разследва информациите за поредна химическа атака в Сирия. В съобщението на Департамента се казва, че ако те се потвърдят, международната общност трябва да звземе незабавни мерки. Призовавава се Русия като съюзник на президента Башар Асад да се съобразява с международното право, \"защото носи отговорност за тези атаки\".     Доналд Тръмп предупреди за \"високата цена\" на \"безмозъчната\" химическа атака в Сирия, извършена близо година след американските въздушни удари в страната с ракетите „Томахоук“, предава новинарският телевизионен канал CNN.", "date": "2018.04.08", "title": "Тръмп: Путин и Иран са отговорни за поддържането на животното Асад"}
{"url": "http://clubz.bg/66415-napadenieto_v_myunster_ne_e_svyrzano_s_terorizma_kazva_germanskata_policiq", "text": "Разследването на нападението, при което автомобил се вряза в групи граждани в германския град Мюнстер, продължава, като не е установена връзка с ислямистки тероризъм, съобщи днес министърът на вътрешните работи на Германия Хорст Зеехофер, цитиран от ТАСС. В момента има сведения, че престъпникът е действал сам и няма връзка с терористична клетка, каза той. По думите на Зеехофер \"не може да има абсолютна безопасност въпреки всички мерки, които взимат органите за сигурност.\" Трябва да правим всичко, което е по силите ни за предотвратяването на такива престъпления в бъдеще, заяви министърът пред журналисти. Атентаторът от Мюнстер може да е имал психически отклонения Представителката на прокуратурата на Мюнстер Елке Адомайт каза, че нападателят е имал по-рано проблеми със закона. Престъпникът е известен на полицията, в Мюнстер срещу него са били повдигнати три дела, допълни тя. По думите й става въпрос за заплаха за физическа разправа, нанасяне на материални щети, а също така напускане на мястото на пътно произшествие.  Към момента всички разследвания, които датират от 2015-2016 година, са прекратени. Представителката на прокуратурата не уточни как точно са приключили трите процеса. \n\tНяма сведения, че вчерашното престъпление е имало политически подтекст, подчерта тя. Вчера 49-годишният германски граждани с психични отклонения заби автомобил в група граждани в ресторант в град Мюнстер. В резултат на инцидента загинаха трима души, включително нападателят, а 20-30 души са ранени. Германските власти уточниха, че сред ранените има и хора с опасност за живота. Сред пострадалите има холандци. Поне 4 жертви и 50 ранени в Германия (СНИМКИ) По данни на телевизия Ен-ТеВе (n-tv) нападателят е имал три апартамента - един в Мюнстер, а два в провинция Саксония. Той ги е давал под наем и вероятно с парите от наемите е живеел. Освен това на негово име има регистрирани пет автомобила, като с един от тях той се вряза в групата хора вчера. При обиск в дома на нападателя е открит макет на автомат \"Калашников\", предаде ТАСС. Полицията се е свързала с човека, от когото е купен той. Целта е да се разбере колкото се може повече за мотивите на престъпника.  Според някои германски медии нападателят е имал връзки с крайнодесни среди, предаде Франс прес. Агенцията съобщава, че според телевизия Ен-ТеВе (n-tv) мъжът на два пъти заплашил членове на семейството си, сред които и баща си, да ги нападне с брадва. Поне 4 жертви и 50 ранени в Германия (СНИМКИ)", "date": "2018.04.08", "title": "Нападението в Мюнстер не е свързано с тероризма, казва германската полиция"}
{"url": "http://clubz.bg/66403-cru_i_mi6_shte_skriqt_skripal_pod_chujdo_ime_v_sasht", "text": "Великобритания замисля да предложи на отровения бивш руски агент Сергей Скрипал и дъщеря му Юлия нова самоличност и нов живот в Съединените щати в опит да ги защити от нови опити за убийство, съобщава \"Сънди таймс\", цитиран от Ройтрес. Служители от разузнаването МИ6 са водили разговори с колегите си в ЦРУ по въпроса. Според източниците на вестника Великобритания ще иска да гарантира сигурността им, като ги настани в една от страните от т.нар. програма \"Пет очи\" - партньрството за споделяне на разузнавателна информация между Обединеното кралство, САЩ, Канада, Австралия и Нова Зеландия.  По думите му има предпочитания да бъдат настанени в страна от \"петте очи\", защото техният случай е свързан с огромни усложнения във връзка със сигурността им.  Скрипал вече не е в критично състояние Стана известно междувременно, че Сергей и Юлия толкова бързо се подобряват, че в скоро време ще започнат да дават показания пред разследващите органи. Вестникът пише още, че Юлия е отхвърлила възможността за среща с руски пресдставители, поискана от служители на руския консулски отдел в посолството  във Великобритания. А снощи братовчедката на Юлия Скрипал - Виктория - се е обърнала публично към министър-председателката на Великобритания Тереза Мей с молба да преразгледа въпроса да й бъде издадена британска виза, каквато й беше отказана, съобщи ТАСС. Тя е прочела обръщението си по телевизия \"Скай нюз\".  Тя прочете обръщението на руски език, като телевизията го излъчи с превод на английски, съобщава БТА.", "date": "2018.04.08", "title": "ЦРУ и МИ6 ще скрият Скрипал под чуждо име в САЩ"}
{"url": "http://clubz.bg/66418-vse_po_toplo_prez_sledvashtite_dni", "text": "Прогнозата за времето за следващата седмица вещае все по-топли дни, съобщава бТВ. Във  ще бъде предимно слънчево, в следобедните часове с временни увеличения на облачността, но валежи не се очакват. Сутринта ще е хладно с минимални температури между 3° и 8°, но през деня ще се затопли и максималните температури ще бъдат между 21° и 26°, по-ниски по Черноморието - между 10° и 15°, където през по-голямата част от деня ще има значителна ниска облачност. В ще бъде предимно слънчево. В следобедните часове над планинските райони в Западна България ще се развива купеста облачност, но вероятността за валежи е малка. Повишението на температурите ще продължи. В   и   преди обяд ще е предимно слънчево, но в следобедните часове над  Западна и Централна България въздушната маса ще е неустойчива, ще се развива купеста и купесто-дъждовна облачност и на много места ще има краткотрайни превалявания, придружени от гръмотевици и временно усилване на вятъра. Ще се задържи топло с минимални температури между 7° и 12°, максимални – между 24° и 29°, по Черноморието  –  между 12° и 17°.", "date": "2018.04.08", "title": "Все по-топло през следващите дни"}
{"url": "http://clubz.bg/66425-syvetyt_za_sigurnost_na_oon_shte_se_sybere_zaradi_himicheskata_ataka_v_siriq", "text": "Съветът за сигурност на ООН вероятно ще се събере на заседание утре по искане на САЩ и други членове заради химическата атака в Сирия, казаха дипломати, предаде Ройтерс. Френският министър на външните работи Жан-Ив Льо Дриан каза, че информациите за химическа атака в град Дума са изключително обезпокояващи и също призова Съветът за сигурност на ООН да се събере бързо, за да разгледа ситуацията. Льо Дриан осъди категорично атаката и бомбардировките от страна на сирийските правителствени сили по Дума за последните 24 часа. Той ги определи като \"голямо нарушение на международните хуманитарни закони\". Льо Дриан каза, че Франция ще работи със съюзниците си, за да провери информациите за използвано химическо оръжие. Тръмп: Путин и Иран са отговорни за поддържането на животното Асад Визирайки предупреждението на Еманюел Макрон, отправено в миналото, че Франция ще нанесе едностранен удар в случай на смъртоносна химическа атака в Сирия, Льо Дриан каза, че Париж ще изпълни всичките си отговорности в борбата срещу разпространението на химически оръжия. Външният министър на Швеция Маргот Валстрьом призова за незабавно разследване на предполагаемото химическо нападение, предаде ДПА. Тя написа в Туитър, че е ужасена от информациите за химическата атака в Дума и каза, че разследване по случая трябва да започне незабавно. Външната министърка на Норвегия Ине Ериксен Сьорейде изрази дълбоко безпокойство от информациите за нарастването на въздушните удари в Дума, както и за предполагаемата химическа атака. Тя каза, че е от съществено важно значение Организацията за забрана на химическите оръжия да получи безпрепятствен достъп, за да разследва инцидентите, за които има съмнение, че е използвано химическо оръжие. Русия отрича Дамаск да е използвал химически оръжия в Сирия Сирийският режим, който отрича да е извършил химическо нападение в последния бунтовнически анклав близо до Дамаск, определи тези твърдения като \"една и съща досадна песен\", съобщи агенция САНА, цитирана от Франс прес. Доказателствата говорят за използването на химически оръжия от силите на сирийския президент Башар Асад срещу обсадения и държан от бунтовниците град Дума, се казва в изявление и на ЕС, предаде Ройтерс.  Съюзът призовава Съвета за сигурност на ООН да възстанови проверките за идентифициране на извършителите на химически атаки. ЕС призова Русия и Иран, в качеството им на поддръжници на режима, да използват влиянието си над Дамаск, за да предотвратят други атаки. Десетки загинали при предполагаема химическа атака в Сирия Сирийската страна отрича правителствените сили да са извършвали каквото и да е химическо нападение по град Дума.  Русия отрича Дамаск да е използвал химически оръжия в Сирия Десетки загинали при предполагаема химическа атака в Сирия", "date": "2018.04.08", "title": "Съветът за сигурност на ООН ще се събере заради химическата атака в Сирия"}
{"url": "http://clubz.bg/66358-skypi_slez_do_mazeto_da_naberesh_salata_snimki", "text": "Екип от германски учени, работещи на най-южния континент Антарктида, успешно отгледаха зеленчуци в специално създадена среда без слънчева светлина и без почва. Проектът е известен като   – „Наземна демонстрация на технологии за отглеждане на растения за безопасно производство на храна в космоса“. Екипът е превърнал товарен контейнер в лаборатория, която се намира в средата на снежната пустош на Антарктида. Резултатът е следният: Почти 4 килограма зеле, марули, рукола, билки, репички. Изследователите работят съвместно с Германския аерокосмически център. Целта на проекта е да бъдат открити възможности за отглеждане на храна по време на мисиите в космоса.     Дори рекламното видео, с което екипът представя резултатите си, е наречено: „Градина за Международната космическа станция, Луната и Марс“. Именно суровите условия на Антарктида са улеснили учените да симулират условия, които са подобни на тези на Марс или на Луната.  ", "date": "2018.04.08", "title": "Скъпи, слез до мазето да набереш салата (СНИМКИ)"}
{"url": "http://clubz.bg/66410-atentatoryt_ot_myunster_moje_da_e_imal_psihicheski_otkloneniq", "text": "Германската прокуратура все още не знае защо 48-годишен мъж прегази вчера хора с ван в западния германски град Мюнстер, предаде Асошиейтед прес. Все повече местни медии обаче посочват, че той вероятно е имал психически проблеми и е германец по произход. Автомобилът се заби в директно в хората, седнали на маси пред заведение - популярна дестинация за туристи в старата част на града. Мъжът уби двама души (първоначално се съобщаваше за четирима), рани 20 и след това се застреля в автомобила. Властите установиха самоличността на двете жертви - 51-годишна жена от района Луенебург в Северна Германия и 65-годишен мъж от района на Боркен близо до Мюнстер. Няма основание да смята, че мъжът, който прегази вчера с ван хора в град Мюнстер, е имал съучастници, каза германската полиция, цитирана от ДПА. Непосредствено след нападението се появиха информации, че в автомобила е имало други хора, които са избягали от местопроизшествието. Но според полицията водачът е действал сам.  Според местни медии   но полицията не потвърждава тази информация. Frankfurter Allgemeine Zeitung съобщи в онлайн изданието си, че  ZDF съобщава, че полицията претърсва апартамента на извършителя. Имал е  Sueddeutsche Zeitung   Министерството на вътрешните работи в Северен Рейн-Вестфалия нито потвърди, нито отрече тези информации. Канцлерът Ангела Меркел заяви в изявление, че е \"дълбоко разтърсена\". В събота вечерта Белият дом също излезе с изявление, изпратено от името на президента Доналд Тръмп, в което се казва, че изпраща своите молитви към семействата на убитите. Френският президент Емануел Макрон се изразипо следния начин: \"Всички ми мисли са с жертвите на нападението в Мюнстер. Франция споделя страданията на Германия \".", "date": "2018.04.08", "title": "Атентаторът от Мюнстер може да е имал психически отклонения"}
{"url": "http://clubz.bg/66317-kauboj_vi_chaka_v_stolicata_na_razvodite", "text": "В началото на миналия век местните в Невада наричали влака Overland Limited \"само за разведени\", защото с него на малката жп гара в Рино редовно се изсипвали пристигащи да разтрогнат брака си в града, наречен \"световната столица на разводите\". Повечето от пътниците били жени от далечното Източно крайбрежие, обикновено посрещани от шофьор и местен адвокат по развода, разказва Ozy.com. Но в реда на нещата било да ги чака и здравеняк в джинси и каубойска шапка - от някое местно \"ранчо за разводи\". Съвсем истински каубой. И за мнозина това е било само началото на приключението. Започвайки през 30-те години на миналия век, Рино и неговите ферми за разводи са не само място, където да изчакте края на брака си, но и възможност да рестартирате живота си. Невада, щат, силно зависим от бурно развилите се индустрии като мините, е сред най-тежко засегнатите от Голямата депресия в началото на 30-те години на XX век. В отговор щатските власти предприемат доста смели действия през 1931 г. - легализират хазарта и намаляват изискването за пребиваване в щата за хората, които желаят да получат развод - само шест седмици, най-ниското в Съединените щати. След влизането в сила на новия закон хиляди хора тръгват за Рино и повече от 325 000 брака приключват в Невада в периода между 1931 г. и 1970 г. Наред с това Невада направи развода възможно най-безболезнен за временните си жители, позволявайки девет основания за развод, включително и най-популярното - \"психическа жестокост\", която би могла (и е била) приложена към почти всяка форма на нежелано поведение от страна на някогашния бивш съпруг. Единственото строго изискване било шестседмичното пребиваване: търсещите развод трябвало да останат в щата всеки един ден от тези близо месец и половина престой. По този начин местните търговци са се уверили, че онези, които са станали известни като \"Реноатация\", нямат недостиг на възможности за преминаване на времето. В продължение на шест седмици търсещите развода изразходват парите си в Рино за храна, напитки, хазарт, фризьорски салони, пране и др., разказва Сандра Макгий, съавтор на The Divorce Seekers. Осигуряването на подходящо настаняване за шестседмичните гости на Рино се превърнало в основен поминък. Жителите превръщали домовете си в пансиони или наемали резервни стаи. Къмпинги - предвестници на трейлър парковете (бунгала, каравани и др.) започват да се издигат на свободни парцели в Рино. Но онези, които имат малко повече пари и искат да опитат истинския западен начин на живот, най-добрият избор е ранчо за развод. И такива започват да се предлагат във всякакви разновидности. За по-скромните гости има малки стаи със желязно легло, фотьойл, бюро и мивка с кана с вода. Тоалетната е малка колиба надолу по пътя, а през нощта се чуват койотите. Други ферми предлагат по-големи, по-комфортни стаи за гости в модерна ранчо къща с плувен басейн и, разбира се, двама или трима местни каубои, отговорни за забавленията на търсещите развод. Забавленията обикновено са под формата на конна езда, риболовни пътешествия, екскурзии до града за пазаруване, хазарт или напитки. Но и други форми на утеха се предлагат в ранчото за развод, особено на жени, които искат да избягат от проблемите си. Съпругът на Сандра Макгий - Бил Макгий, идва в Рино през 40-те години на миналия век като млад мъж и години наред работи във Flying M E Ranch. При първата си нощ в ранчото някой почукал тихо на вратата му. Когато я отворил, видял на прага жена и я попитал дали нещо не е наред, а тя отговорила: \"Нищо, което не можем да поправим, каубой\". Макгий си спомня, че в ранчото не гледали с добро око на посещенията на гости \"през прозореца\". Но любовните срещи не били феномен в Рино. Една от фирмите в града, Lazy M E Ranch, си спечелила прякора Lay Me Easy заради ... отдадеността на персонала си. Не е изненадващо, че много от временните жители на Рено се влюбили в пейзажа, климата и хората (включително случайни каубои) и част от тях останали за постоянно в Невада. След Невада обаче и други американски щати либерализират своите закони за разводите, което на свой ред накърнява конкурентното предимство на щата и процъфтяващия бизнес за разводи, включително скандалните ферми. \"За съжаление, тъй като разводите станаха по-лесни и в други щати, вече нямаше стимул да имаш ранчо\", казва Сандра Макгий.    ", "date": "2018.04.08", "title": "Каубой ви чака в столицата на разводите"}
{"url": "http://clubz.bg/66421-germaniq_predotvrati_atentat_sreshtu_berlinskiq_polumaraton", "text": "Германската полиция предотврати терористично нападение срещу Берлинския полумаратон днес, съобщи местният вестник \"Велт\", цитиран от БТА. Органите на реда са задържали четирима души, включително един главен заподозрян, който планирал атаки с нож срещу зрители и участници в спортното събитие. По информация на германското издание заподозреният бил близък познат на тунизиеца Анис Амри, извършил нападение срещу коледен базар в Берлин през декември 2016 г. Мъжът отдавна бил под наблюдение от органите на реда, поради което не съществувала конкретна заплаха. По данни на силите за сигурност той искал да отмъсти за смъртта на Амри, който беше застрелян от полицията в Италия няколко дни след нападението в Берлин, при което загинаха 12 души.", "date": "2018.04.08", "title": "Германия предотврати атентат срещу Берлинския полумаратон"}
{"url": "http://clubz.bg/66411-velikdenskiqt_pozdrav_na_putin_stremej_da_se_pravqt_dobrini_snimki", "text": "Президентът на Русия Владимир Путин поздрави днес православните християни и всички граждани на Русия, които празнуват Възкресение Христово - Великден, съобщи пресслужбата на Кремъл, цитирана от ТАСС. Руският държавен глава и премиерът Дмитрий Медведев със съпругата си присъстваха на пасхалното богослужение в храма \"Христос Спасител\" в Москва. Президентът на Украйна Петро Порошенко пък присъства на пасхални богослужения в три храма - на Украинската православна църква на Киевската патриаршия, на Украинската православна църква на Московската патриаршия и на униатската Украинска гръко-католическа църква, съобщи пресслужбата му. В поздравлението си по случай Великден Порошенко не успя да мине без политика. Той не забрави да спомене тежката икономическа криза в Украйна, предизвикана от Русия. Представи прекрасни перспективи, които се откриват пред страната. Армията също бе спомената. В Украйна действа Украинската православна църква на Московската патриаршия. В нея влизат 12 000 общини, като се смята, че към нея се числят 70 процента от православните украинци, което я прави най-голямата църква в Украйна. Освен това през 1992 година бе създадена Украинската православна църква на Киевската патриаршия. Тя не е призната от нито една от каноническите православни църкви. В нея влизат около 5 000 общини, отбелязва ТАСС. ", "date": "2018.04.08", "title": "Великденският поздрав на Путин: стремеж да се правят добрини (СНИМКИ)"}
{"url": "http://clubz.bg/66401-pojar_v_trymp_tauyr_myj_zagina_snimki", "text": "Един мъж е загинал, а четирима пожарникари са получили леки наранявания в пожара снощи в апартамент на 50-ия етаж на \"Тръмп тауър\" в Ню Йорк, който бързо бе потушен, съобщиха властите, цитирани от Ройтерс. Жертвата, 67-годишен мъж, е бил намерен в безсъзнание в апартамента и починал в болница, уточни полицията.  Около 200 пожарникари са участвали в потушаването на пожара с четвърта степен на сложност. \"Пожарът беше много труден. Апартаментът е на 50-ия етаж и в останалата част от сградата имаше значителено количество дим\", заяви в Туитър началникът на пожарната, комисар Даниел Нигро. Пострадали са и четирима пожарникари. Те са получили незастрашаващи живота травми, двама са с изгаряния, уточни комисар Нигро на пресконференция, предавана на живо по местните телевизионни канали. Още не знаем причината за пожара, каза той. Никой от фамилията Тръмп не е бил в сградата, уточни той.", "date": "2018.04.08", "title": "Пожар в \"Тръмп тауър\", мъж загина (СНИМКИ)"}
{"url": "http://clubz.bg/66413-cnn_sasht_i_severna_koreq_v_tajni_razgovori_za_sreshtata_trymp_kim_chen_un", "text": "Съединените щати и Северна Корея провеждат тайни и директни разговори, за да се подготвят за срещата на върха между президента Доналд Тръмп и лидера на Северна Корея Ким Чен Ун, знак, че планирането на очакваната среща продължава, съобщава CNN, позовавайки се на служители на администрацията, запознати с разговорите. Директорът на Централното разузнавателно управление Майк Помпео и екипът на ЦРУ работят чрез разузнавателни канали за подготовката за срещата на върха. Американски и севернокорейски служители на разузнаването са говорили няколко пъти и дори са се срещнали в трета държава, като са фокусирали вниманието си върху установяване на място за преговорите. Севернокорейците настояват да се срещнат в столицата им, Пхенян, посочват източниците, макар че не е ясно дали Белият дом ще се съгласи да проведе преговорите там. Ким Чен Ун на тайно посещение в Китай Монголската столица Улан Батор също е повдигнато като възможно място, съобщават източниците. След като бъде одобрено местонахождението, датата ще бъде определена и дневният ред ще бъде обсъден по-подробно. Един от най-доверените съветници по въпросите на националната сигурност на Тръмп, Помпео е повел усилията да се подготви за срещата на високо равнище, която Тръмп е накарала своите съветници да организират.  Неотдавна, както и този уикенд, Тръмп каза на сътрудниците си, че очаква с нетърпение срещата на върха. Времевата линия обаче остава неизвестна, посочва CNN. Източниците обаче заявяват, че близката цел е края на май или юни.", "date": "2018.04.08", "title": "CNN: САЩ и Северна Корея в тайни разговори за срещата Тръмп-Ким Чен Ун"}
{"url": "http://clubz.bg/66402-desetki_zaginali_pri_predpolagaema_himicheska_ataka_v_siriq", "text": "Десетки хора са загинали вчера в предполагаема химическа атака срещу последния бунтовнически бастион в района Източна Гута, близо до сирийската столица Дамаск, предаде ДПА. Доброволческата спасителна организация \"Бели каски\" твърди, че хеликоптер е хвърлил варел, пълен с експлозиви и химикали, върху град Дума, убивайки поне 40 души. Тя казва, че цели семейства са се задушили в мазетата си от отровния газ. \"Белите каски\" публикуваха в \"Туитър\" снимки на предполагаеми жертви на химическа атака, включително на жени и деца, лежащи безжизнено с пяна на устата.  ООН: Асад е отговорен за химическата атака в Сирия през април Проопозиционният Медиен център \"Гута\" каза, че 75 цивилни са загинали при атаката. Официалната сирийска информационна агенция САНА отхвърли твърденията. \"Някои медии, известни с подкрепата си за терористи, твърдят, че армията е използвала химически оръжия в град Дума при военната си операция в отговор на атаките, извършени от терористична организация срещу няколко квартала на Дамаск и околностите\", каза САНА. \n\tГоворителката на Държавния департамент на САЩ Хедър Науърт заяви, че ако бъде потвърдена достоверността на информациите за химическа атака, международната общност трябва да отговори, предаде Франс прес.", "date": "2018.04.08", "title": "Десетки загинали при предполагаема химическа атака в Сирия"}
{"url": "http://clubz.bg/66404-tervel_pulev_nokautira_nepobeden_ungarec", "text": "Продължава победният път на Тервел Пулев в полутежка категория в професионалния бокс. Подкрепян от солидна българска агитка на международната гала вечер във Виена, Тервел постигна десетата си поредна победа. Той нокаутира непобедения досега унгарец  Ласло Пензеш във втория рунд. Пред погледите на брат си Кубрат и треньора Борислав Бояджиев, Тервел наложи превъзходство над съперника си още от първия рунд, като го прати два пъти в нокдаун. Това се случи и във втория, но всеки път Пензеш се изправяше на краката си. Всичко обаче приключи минута преди края на рунда след убийствено ляво кроше на българина, което засили унгареца под въжетата. Това беше десети пореден успех за Тервел Пулев с девети нокаут при професионалистите.", "date": "2018.04.08", "title": "Тервел Пулев нокаутира непобеден унгарец"}
{"url": "http://clubz.bg/66406-prezidentyt_da_tvorim_dobro_dori_kogato_sreshtame_vrajdebnost", "text": "Със свой поздрав по повод Великден излезе във Фейсбук и президентът Румен Радев. И призова да творим добро, дори когато срещаме зло.    ", "date": "2018.04.08", "title": "Президентът: Да творим добро, дори когато срещаме враждебност"}
{"url": "http://clubz.bg/66405-patriarh_neofit_v_hristovoto_vyzkresenie_e_zalogyt_na_nashata_nadejda_snimki", "text": "В Христовото Възкресение е основанието и силата на нашата вяра, в него е залогът и на нашата надежда, каза в словото си патриарх Неофит, отправено към многобройния богомолен народ, изпълнил площада пред патриаршеската катедрала \"Св. Александър Невски\" за вечерното богослужение за Възкресение Христово. Земя и небе ликуват и възгласят: \"Ден на възкресение е... Пасха е, Господня Пасха!\". Ден на светлината и живота, на радостта и веселието - ден за тържество и ликуване. Ден, който Господ е сътворил, за \"да се зарадваме и да се развеселим в него\", каза в словото си българският патриарх. Негово светейшество подчерта, че това е ден, в който нямаме право да скърбим, защото сме обгърнати от всепобеждаващата Божия любов и трябва да забравим за всичко онова, що ни угнетява и помрачава живота ни, и като разтворим сърцата си докрай, на всички \"да кажем: братя и всичко да простим заради Възкресението\". В светлото утро на славната Христова победа над смъртта отечески поздравявам и приветствам всички вас, обични духовни чеда в Родината и далеч от родния край, и молитствам, щото радостта от Възкресението всякога да съпътства вас, вашите домове и семейства. Като съгрява в сърцата ви онзи мир, вяра и надежда, които Богочовекът, Господ наш Исус Христос, донесе в нашия свят. Любовта и мирът на победно възкръсналия от мъртвите Господ наш Исус Христос, и общението в Светия Дух да бъдат с всички нас - благослови вярващите българският патриарх. Пред катедралния храм точно в полунощ патриарх Неофит поздрави с \"Христос воскресе\" всички миряни, дошли на празничното богослужение. Прозвучаха също евангелието и тропарът за Възкресение, и радостните възгласи: \"Христос воскресе - Во истину воскресе!\", съпроводени от тържествения звън на камбаните на катедралата \"Св. Александър Невски\".  В началото на богослужението с литийно шествие в храма беше донесен Благодатният огън, който беше пренесен тази вечер от Божи гроб в Йерусалим от българска църковно-държавна делегация. След връщането в патриаршеския катедрален храм започна и празничната Света литургия или т.нар. Пасхално богослужение. ", "date": "2018.04.08", "title": "Патриарх Неофит: В Христовото Възкресение е залогът на нашата надежда (СНИМКИ)"}
{"url": "http://clubz.bg/66408-milioni_v_hvatkata_na_jeleznicharskata_stachka_vyv_franciq", "text": "Милиони французи и чуждестранни туристи се сблъскват днес с поредната стачна вълна, която нарушава транспорта в страната, тъй като железничарите протестират срещу икономическата реформа на френския президент Еманюел Макрон. Някои синдикати заплашиха с по-твърди стачни действия, предаде Ройтерс, цитирана от БТА. Служителите на железниците дадоха начало през изминалата седмица на поетапни стачни действия, които ще продължат три месеца заради планираната реформа на държавната железопътна компания Ес Ен Се Еф (SNCF). Това е най-голямото предизвикателство досега за усилията на Макрон да модернизира френската икономика. Очаква се днес в протеста да се включат малко над една трета от служителите, необходими за безпроблемното функциониране на влаковете, което е спад в участието спрямо последната 48-часова стачка във вторник и сряда, посочи Ес Ен Се Еф. \"Черен вторник\" във Франция Някои синдикати обаче вече дадоха сигнал за втвърдяване на позициите, тъй като преговорите с министрите по реформата са в задънена улица. Представители на Общата конфедерация на труда (CGT), един от най-големите синдикати, посочиха в петък, че стачките могат да продължат и след юни, ако нищо не се промени. Засега синдикатите са насрочили поетапни стачни действия, предвидени за по два дни на всеки пет дни до края на юни. Протестът е срещу промените в монополиста Ес Ен Се Еф преди да бъде отворен за конкуренция, както изискват разпоредбите на ЕС.  Планът за реформа включва отмяна на гаранциите за работа в компанията до края на трудовия стаж, както и ранното пенсиониране на железничарите. Според правителството промените ще помогнат да се трансформира изключително задлъжнялата компания в печеливша.  Реформата на Ес Ен Се Еф досега се ползва с обществената подкрепа. Близо две трети от хората подкрепят правителствения отпор на стачката, като 56 процента са на мнение, че спирането на влаковете е неоправдано, според проучване на Ифоп, публикувано днес във в. \"Журнал дю диманш\". ", "date": "2018.04.08", "title": "Милиони в хватката на железничарската стачка във Франция"}
{"url": "http://clubz.bg/66409-tymnata_materiq_stana_oshte_po_tymna", "text": "Международен екип от астрономи под ръководството на Ричард Маси от университета в Дърам, Англия, опроверга \"осветяването\" на тъмната материя, т.е. съществуването на негравитационно взаимодействие между \"буци\" невидимо вещество, съобщи Лента, предава БТА. През април 2015 г. астрономи оповестиха, че открили признаци за негравитационно взаимодействие в тъмна материя в галактичния куп Абел 3827, който се намира на разстояние 1,3 милиарда светлинни години от Земята. Учените изследвали разпределението на масата в четирите сблъскващи се галактики, използвайки ефекта гравитационна леща, когато обект изкривява траекторията на светлинните лъчи. Предполага се, че в центровете на галактиките има хало от тъмна материя. Именно с него се обяснява кръговото движение на звезди около ядрото на галактиката. Три \"буци\" тъмна материя съответствали на разположението на три галактики, но при движението си четвъртата \"буца\" изоставала на 5000 светлинни години от разположената край нея галактика. По мнението на учените, това показвало, че в тъмната материя има не само гравитационни сили, а и някакви други взаимодействия.  В настоящото изследване астрономи използвали мрежата от радиотелескопи АЛМА (ALMA - Atacama Large Millimeter/submillimeter Array) и телескопа VLT (Very Large Telescope) в Чили. Това им позволило да направят по-детайлна спектроскопия на галактиките. Оказало се, че местоположението на халото в галактиките съответства на модел, според който тъмната материя взаимодейства единствено посредством гравитацията. По преценки на космолози, тъмната материя съставлява 22 процента от цялата маса на Вселената, други 74 процента се падат на тъмната енергия, а останалият дял - на видимото вещество. Тъмната материя не взаимодейства с обичайните вещества чрез електромагнитни и други полета, а посредством гравитацията. Заключенията за съществуването й са въз основа на следене на астрономически обекти, чието поведение сякаш е подвластно на влиянието на скрита от директните наблюдения маса. Досега не са открити частици, от които да е съставена тъмната материя. Резултатите от изследването са публикувани в Monthly Notices of the Royal Astronomical Society.", "date": "2018.04.08", "title": "Тъмната материя стана още по-тъмна "}
{"url": "http://clubz.bg/66414-rusiq_otricha_damask_da_e_izpolzval_himicheski_oryjiq_v_siriq", "text": "Русия заяви днес, че сирийските правителствени сили не са използвали химически оръжия срещу бунтовниците в Дума, противно на подозренията на САЩ, предаде Франс прес. Както Клуб Z писа, десетки хора са загинали вчера в предполагаема химическа атака срещу последния бунтовнически бастион в района Източна Гута, близо до сирийската столица Дамаск. Доброволческата спасителна организация \"Бели каски\" твърди, че хеликоптер е хвърлил варел, пълен с експлозиви и химикали, върху град Дума, убивайки поне 40 души. Тя казва, че цели семейства са се задушили в мазетата си от отровния газ. \"Белите каски\" публикуваха в \"Туитър\" снимки на предполагаеми жертви на химическа атака, включително на жени и деца, лежащи безжизнено с пяна на устата. Държавният департамент на САЩ обачи, че ще разследва информациите за поредна химическа атака в Сирия. В съобщението на Департамента се казва, че ако те се потвърдят, международната общност трябва да звземе незабавни мерки. Призовавава се Русия като съюзник на президента Башар Асад да се съобразява с международното право, \"защото носи отговорност за тези атаки\". Президентът на САЩ Доналд Тръмп предупреди за \"високата цена\" на \"безмозъчната\" химическа атака в Сирия, извършена близо година след американските въздушни удари в страната с ракетите „Томахоук“, предава новинарският телевизионен канал CNN. Сирийски активисти съобщиха в събота, че срещу град Дума в Източна Гута са използвани химически оръжия, в резултат на което са ранени и убити десетки цивилни граждани. Дамаск отрече обвиненията, а Москва ги определи като провокация. Авиацията на сирийския режим бомбардира за трети пореден ден последното населено място край Дамаск под контрола на бунтовници. Там за последните 48 часа загинаха десетки цивилни, включително при предполагаема химическа атака, съобщи Франс прес. В петък бомбардировките в град Дума бяха подновени, след като се провалиха преговорите за извеждане на бунтовническата групировка \"Джаиш ал ислам\" от този единствен град в района Източна Гута, който не е под контрола на властите. Десетки загинали при предполагаема химическа атака в Сирия Официални сирийски медии съобщиха, че по-късно днес ще бъдат подновени преговорите, а Сирийският център за наблюдение на човешките права съобщава, че от петък са загинали над 90 цивилни. Сирийското правителство започна преговори с \"Джаиш ал ислам\" по искане на бунтовническата групировка. \"Терористите от \"Джаиш ал ислам\" поискаха преговори със сирийската държава. След разговорите стана ясно, че Ссирийското правителство е постигнало споразумение с бунтовниците, контролиращи града, да напуснат града, обяви държавната агенция САНА.  Агенцията се позовава на източник, близък до властите, според когото е постигната договореност бунтовниците да напуснат града. Информацията за използване на химически оръжия беше опровергана и от официалната информационна агенция САНА, а говорителят на американския държавен департамент Хедър Науърт призова международната общност за действие, ако бъде потвърдена достоверността на информацията за химическа атака. Науърт заяви, че отговорност за случилото се носи Русия, която подкрепя режима в Сирия. \n\tПапа Франциск осъди последните събития в Сирия и призова военните и политически лидери да изберат пътя на преговорите, който да донесе мир, а не смърт и разрушение. Нищо не оправдава използването на средства за изтребление срещу беззащитни хора, заяви днес и папа Франциск в края на литургия на площад \"Свети Петър\" във връзка със съобщенията за химическа атака в Сирия, предаде Ройтерс. Той призова \"военните и политическите лидери да изберат друг път, този на преговорите, единственият, който може да донесе мир, а не смърт и разруха\". ", "date": "2018.04.08", "title": "Русия отрича Дамаск да е използвал химически оръжия в Сирия"}
{"url": "http://clubz.bg/66400-zadyrjaha_podozritelen_marokanec_na_londonsko_letishte", "text": "Пътник от Мароко бе задържан на второто по големина лондонско летище, Гетуик, по подозрение в пропагандиране на тероризма, съобщи Скотланд Ярд, предава БТА. Служители на контратерористичното подразделение на столичната полиция са арестували 55-годишен мъж по подозрение в насърчаване на тероризма и разпространение на публикации с терористично съдържание в нарушение на закона за борба с тероризма от 2006 година, се казва в съобщението, цитирано от ТАСС. Заподозреният е откаран в ареста на полицията в южната част на Лондон. Миналата година във Великобритания бяха извършени пет терористични атентата - четири в Лондон, отнели живота на общо 14 души, и един в Манчестър, най-кървавият, при който загинаха 22 души. Степента на терористична заплаха в Обединеното кралство в момента е определена от властите като \"сериозна\", над която има само още една степен - \"критична\".", "date": "2018.04.08", "title": "Задържаха подозрителен мароканец на лондонско летище"}
{"url": "http://clubz.bg/66399-bivshiqt_brazilski_prezident_lula_da_silva_veche_v_zatvora", "text": "Бившият бразилски президент, 72-годишният Луиз Инасиу Лула да Силва пристигна късно снощи в затвора в Южна Бразилия, където ще излежава 12-годишна присъда за корупция, предава БТА. Той беше транспортиран с малък самолет до град Куритиба, след като се предаде на полицията в Сао Пауло в 21,30 ч. по Гринуич и с хеликоптер беше конвоиран до летище Конгоняс. Задържането му сложи край на двудневна драма, след като той първоначално отказа да се подчини на заповедта за арест, издадена от съдия Сержиу Моро. Случаят раздели страната, отбелязва ДПА. Привържениците на Лула смятат съдебното преследване срещу него за заговор с цел да осуети участието му в президентските избори на 7 октомври, които се очакваше да спечели с лекота, а противниците му твърдят, че изпращането му в затвора ще засили борбата с корупцията и безнаказаността. Неговата Работническа партия е заявила, че той все още е неин кандидат, макар да се смята, че електоралният съд ще му забрани да участва. Решението се очаква през август.  Президентът на Бразилия обвинен в корупция Няколко демонстрации в подкрепа на Лула и против него имаше през вчерашния ден в цялата страна. При излитането на хеликоптера, който трябваше да го отведе до летище Конганяс, негови противници крещяха: \"Върви по дяволите, ти открадна нашите пари!, предаде ДПА. В Куритиба полицията използва сълзотворен газ, за да разпръсне протестиращи срещу ареста на политика. Според властите се опитали да нахлуят в местното управление на федералната полиция, където е оборудвана килията, в която бившият президент започна да излежава наказанието, предаде ТАСС.  Бившият бразилски президент отказа да се предаде на властите  Лула беше признат през юли м. г. за виновен в корупция и пране на пари във връзка с реновирането на плажна вила, която планирал да купи. Ремонтът бил платен от компания, търсеща контакт с държавния петролен гигант Петробраз. Съдия Моро осъди Лула на девет и половина години затвор, а апелативен съд повиши присъдата на 12 години и един месец. Бившият бразилски президент отказа да се предаде на властите ", "date": "2018.04.08", "title": "Бившият бразилски президент Лула да Силва вече в затвора"}
{"url": "http://clubz.bg/66346-politika_za_masa_i_politika_za_iznos", "text": "Чудесно е европредседателството, защото в стремежа на родните ни политици – и управляващи, и опозиция, да правят едновременно „политика” за вътрешна употреба и политика за пред чужденците, лъсват метаморфозите им според случая и според публиката. Лъсва и разминаването между думи и дела. Нагледно. Не че през цялото останало време извън „историческите” шест месеца клишето „не ме гледай какво правя, слушай ме какво говоря” не живее собствен живот и не пише собствена история на територията на родината. Даже буквално я пише – с пропаганда и опорни точки, с тонове мастило и ефирно време за приказки по изкуствени теми. Заигравките със страхове, стереотипи и псевдонационалистическо чувство са всекидневие, за целта се изобретяват плашила и щом едното спре да е страшно, от ръкава се вади следващото. Дали ще е маскирано на бежанец или травестит – няма значение, стига да работи в името на целта – залисана в говорилнята, публиката да загуби ориентир какво всъщност се случва. Истерията около най-актуалното плашило – злополучната Истанбулска конвенция, съвсем успешно онагледи клишето за думите и делата. В случая с отпора срещу конвенцията от левицата може и да не става дума само за обикновено двуличие (по Бойко Борисов и ГЕРБ) за вътрешна употреба, а за съвсем ясни лагери в БСП. Социалистите си имат европейски лидер – Сергей Станишев, и евродепутати. Имат си и национална лидерка – Корнелия Нинова, и родни депутати. В Европа първите гласуват „по европейски” – например „за” Истанбулската конвенция, приета със смазващо мнозинство от Европейския парламент – при това и от леви, и от десни, и от либерали, и от „зелени”... У нас социалистите първо си траеха, но щом видяха как популизмът на патриотите с призраците на „третия пол”, „травестизма” и „гей браковете” набра привърженици, бързо заеха подобна позиция. Позицията за правене на политика на маса, но не кръгла. А на кръчмарска. Като се видя, че етикетът „антиевропейски” за феновете на патриотите може да не е проблем, но за част от симпатизантите на левицата е, БСП в родния им вариант вкараха в употреба тежката артилерия на популизма – защото, уви, в България това е синонимът за „национален референдум”, а не „допитване до народа”, защото някой иска да го чуе. Последното, разбира се, говори много лошо за нивото на демокрацията ни, но това е отделна тема. БСП на Нинова реагира по същия начин и няколко месеца по-рано. Тогава ЕП одобри една много по-малко спорна европейска резолюция за бежанците. По това време те бяха актуалното плашило, „джендърите” още не се бяха явили. Документът засягаше отношението към мигранти в „трети страни”, а не тези, за които идват в Европа. Евродепутатите от левицата подкрепиха резолюцията – както отива на лява партия, която по дефиниция защитава слабите, беззащитните, онеправданите, малцинствата, бежанците. Нищо подобно в София – социалистите на Нинова заговориха с враждебната реторика, присъща на всичко друго освен на социалистическа партия. Самата Нинова и тогава, и сега обяви, че в Европа няма началници... Какво излиза – за БСП евроетикетът е удобен в Брюксел, Станишев е същинска международна родна гордост, бидейки начело на ПС, но същият този етикет не е много модерен в България, защото не печели симпатии по разни спорни теми. Затова тука го сваляме... В стремежа си да угодят на популистките настроения социалистите взеха, че изписаха вежди на ГЕРБ, освобождавайки им функцията на единствен защитник на „европейските” решения – поне за пред публиката. Умело громейки антиевропеизма на левицата, управляващите опитаха вербално да заметат под килима факта, че цялата истерия – и за конвенцията, и за заплахата от бежанци преди това, у нас дойде от коалиционния им партньор „Обединени патриоти” под сведения поглед на ГЕРБ, а не от БСП, които яхнаха вълната. Някак в миманса остана фактът, че половината министри на ГЕРБ гласуваха против ратификацията на конвенцията, а част от депутатите им също са против нея. Повече, отколкото си признават. Под европретекст настояването на ГЕРБ за подкрепа на документа срещу насилието над жени и деца издържа ден-два, на третия партията би спирачка – в името на „диалога”. Дали това беше мотивът? Едва ли. Мотивът е спокойствието. На европредседателството. А и в момента изглежда, че „народът” май вярва, че джендърите са по-опасни за здравето на семейството и нацията, отколкото насилието над жени и деца. Пък и нали уж за второто си има закони и институции. Какво като не работят... Разминаването между вербални декларации и реални действия на управляващите от ГЕРБ и „Обединените патриоти” в комплект някак се натрапва и като се сравнят политически решения у нас с думите например на премиера Бойко Борисов на международната сцена. Една от последните заявки бе, че „по-зелен премиер няма”, разказана бе и историята за спрени строежи заради излюпващи се щъркелчета, заради блатни кокичета и пр. защитни акции на природни застрашености. Не че тези истории не са своеобразен факт. Но... На фона на „зелената” политика още на 13-ия ден от управлението на ГЕРБ и патриотите имаше „зелен” протест – заради подозрително удължаване на сроковете за строеж в земеделски земи със сменено предназначение. И съмнението, че целта е едни инвеститори по морето, които не са успели навреме да бетонират тук-там, да имат тази възможност да го направят, без да плащат нови такси за промяна на статута на имотите си. Тогава – в началото на третото си управление, ГЕРБ в името на спокойствието оттеглиха подкрепата си от законопроекта. В края на януари обаче правото за строежи в ниви, получили веднъж статут на неземеделски земи, бе прието мимоходом, без дебати, прикрито в друг закон. Между другото не само ГЕРБ и патриотите го гласуваха това със строежите, а и „опозицията” от БСП. „Зелеността” на властта се декларира и на фона на протестите заради Пирин и Витоша, макар в този спор сблъсъкът да изглежда по-скоро въпрос на липса на доверие в институциите, че ще следят за спазването на закона, отколкото въпрос на чиста екология. Докато имаме „най-зеленото” правителство, България се присъедини към протестите срещу Еврокомисията, която иска да се затворят „мръсните” ТЕЦ-ове. Ние обаче сме твърде „еко”, за да се съобразяваме с тези „еко” правила на Европа. Но пък много искаме Европа да се съобразява с нас – я за кохезионната политика и бюджетите, я за парите за защита на границите и прочие неща. А помните ли, че „по-голям натовец и европеец” от Бойко Борисов няма? Общата европейска отбрана ни е приоритет, модернизацията на армията – и тя. Лидерът на ГЕРБ искрено вярва в евроатлантизма и почвата му у нас, но действията по темата на негови министри и вицета видимо се разминават с тази вяра. Дали действат през главата му, да се чуди човек. Два от трите проекта за модернизация на натовската ни армия – на авиацията и на военноморските сили – са „на трупчета” или в най-добрия случай на етап добри бъдещи намерения. Докато за поредна година говорим как ще купим натовски изтребители (извън странния), вицепремиерът Красимир Каракачанов страда, че заради санкциите на ЕС срещу Русия не можем да си купим нови МиГ-ове. Каза го в телевизионно интервю. Докато обявяваме как ще си спазваме ангажиментите към НАТО, подписваме договор с руска военна държавна компания за ремонт на съветската ни техника (не е руска, съветска е). Нищо че същата компания е в списъка със санкции на САЩ, които пък са наш партньор в НАТО. Позициите по евросанкциите срещу Русия заради анексирането на Крим също варират според местонахождението на държавните мъже. Когато са на територията на Европа - и Борисов, а и президентът Румен Радев, говорят предимно как бъдещето на санкциите е въпрос на консенсус между страните членки на ЕС. И промяната зависи от разрешаване на казуса „Украйна“ и спазване на споразуменията от Минск. През останалото време тази проевропейска позиция се заменя – за радост на феновете на Русия у нас, а те не са малко според социологията, с това как „по време на европредседателството трябва да се постави темата на санкциите срещу Русия” – по Бойко Борисов и Лиляна Павлова. Президентът Румен Радев пък тъкмо беше успял да накара аудиторията да позабрави думите от предизборната кампания в качеството му на кандидат от БСП и взе, та обяви как ще вади отношенията с Русия от „ледниковата епоха”, в която били влезли. А „АЕЦ-Белене”? Там БСП са повече от ясни. И последователни. Ако проследим политиката на ГЕРБ обаче – ще ни заболи главата от резките завои. Сега пак си говорим как този проект може да живее, даже ще го приватизираме, ако има инвеститор... За приватизация ли стана дума? Интересно – тя нали е лоша – първо кабинетът „ГЕРБ–„Обединени патриоти” щеше да я спира, защото хем не останало много за приватизиране, хем вече си била изпълнила функцията, хем държавата въобще не е лош собственик. Второ – ГЕРБ (а преди това тон зададе ДПС) обявиха как ще променят конституцията, за да падне давността за разследването на приватизацията, защото тя всъщност е била криминална. Ама преди. Сега вече не е. Объркващо е малко. А и темата с криминалната приватизация нещо позамръзна май. Между другото и „демократичната общност” никак не е застрахована от болестта – говорим едно, правим друго. Участието в кабинета „Борисов 2” е достатъчен пример въпреки опитите да се обясни, че „политиката е изкуство на възможното”, а извън властта управленски програми не могат да се реализират. Един от лидерите в Реформаторския блок – Божидар Лукарски, много хубаво описа „триковете” в политиката. По принцип не в конкретната ситуация, в която дойде въпросното откровение. Но нищо, нали сме горди председатели на Съвета на ЕС. И ще се погрижим и за Западните Балкани, и за Турция, и за Русия, и за всичко. Ще ни потупват по рамото. Тук ще продължаваме да вярваме в таблоидната политика за вътрешна употреба, която скача от един на друг махленски скандал, от едно на друго плашило, и ще специализираме в трикове.  ", "date": "2018.04.08", "title": "Политика за маса. И политика за износ"}
{"url": "http://clubz.bg/66398-ungariq_izbira_parlament", "text": "Днес унгарците гласуват за парламент. Според прогнозите партията “Фидес” на настоящия премиер Виктор Орбан, заедно с коалиционните си партньори, ще спечели най-много гласове и той ще бъде оглави правителството за трети мандат. Ключовият въпрос е дали “Фидес“ ще успее да си осигури мнозинство от две трети, което да й позволи да променя конституцията. Днес ще бъдат избрани 106-ма депутати по мажоритарната система във всеки избирателен район. Останалите 93-ма народни представители ще бъдат избрани по пропорционалния метод. Орбан: Миграцията е опасна за живота, сигурността и европейската християнска култура Виктор Орбан определи изборите като \"съдбоносни“ и призова привържениците да гласуват, за да \"отвоюват страната си\". В последната си предизборна реч той предупреди, че ако опозицията спечели, над 10 000 мигранти ще бъдат преселени в Унгария от други европейски страни. Кампанията на Орбан се основава на антиимигрантска риторика и евроскептицизъм. При бежанската вълна през 2015-та, той беше първият лидер, който нареди да бъде изградена ограда от бодлива тел по границата, за да спре мигрантите. Той остро възрази и на политиката на германския канцлер Ангела Меркел към бежанците. Унгария отхвърли квотното преразпределение на Евросъюза за приемане на кандидати за убежище. Привържениците на Орбан го подкрепят, заради икномическата стабилност, която е осигурил в страната и заради сигурността, която според тях той е постигнал с мигрантската си политика. Интересен детайл е, че малко преди началото на предизборната кампания, атаките на Орбан срещу финансиста Джордж Сорос чувствително намаляха. Акредитацията на унгарския филиал на създадения от милиардера Централноевропейски университет бе върната. Орбан обвиняваше Сорос, че подстрекава миграцията към Европа и се опитва да влияе на унгарската политика, оказвайки подкрепа на неправителствени организации като \"Трансперънси интернешънъл\" и Унгарския хелзинкски комитет. Виктор Орбан: Мигрантите не са бежанци, а мюсюлмански нашественици Във Виктор Орбан, обаче, противниците му виждат лидер, който разделя нацията и отдалечава страната от Европа. Социолозите предвиждат подем и на крайнодясната партия “Йоббик”, която смекчи ксенофобската си реторика с цел да спечели повече бюлетини от гласоподавателите с умерени възгледи и да се превърне в основна опозиционна партия Виктор Орбан: Мигрантите не са бежанци, а мюсюлмански нашественици", "date": "2018.04.08", "title": "Унгария избира парламент"}
