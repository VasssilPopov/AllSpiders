{"url": "http://clubz.bg/67240-sluchi_se_bistrishkite_tigri_zapisaha_pobeda", "text": "Коледа сериозно подрани тази година - \"Витоша\" (Бистрица) записа първа победа във футболния елит на България, 1:0 срещу \"Черно море\" на своя стадион край столицата. В 31 кръга до момента \"тигрите\" имаха само загуби и равенства. Сега тимът продължава битката за оцеляване с решителни плейофи. Съперник в тях е \"Дунав\" (Русе). Ветеранът Даниел Пеев реализира единствения гол от дузпа в 36-ата минута. И двата отбора пропуснаха положения, но гостите имаха повече. Португалецът Фабио Мартинс тресна греда. В края \"Витоша\" удържа натиска на \"моряците\" и триумфира.  \"Бистришките тигри\": Стана лесно да си Gender и трудно да си мъж И за двата отбора играха млади български футболисти, което е може би най-хубавото от този двубой. За \"Черно море\" дебютира 18-годишният Лъчезар Йорданов и се представи добре. \"Черно море\" ще играе бараж срещу \"Септември\", победителят в който ще има шанс за място в Лига Европа в сблъсък с третия (или четвъртия) в първата шестица.", "date": "2018.04.28", "title": "Случи се: \"бистришките тигри\" записаха победа"}
{"url": "http://clubz.bg/67238-vasko_vasilev_vinata_za_niskite_zaplati_na_muzikantite_v_radioto_e_na_rykovodstvoto", "text": "В очакване на решението на проблема, някои изявени по света и у нас български музиканти заявиха своята публична подкрепа за достойно заплащане на музикантите от БНР. „Площад Славейков“ потърси коментара на цигуларя Васко Василев, концертмайстор в Кралската опера в Лондон. – Заплатите на музикантите в Радиото са абсолютно неприемливи за хора, които са завършили Консерватория и са високо квалифицирани. БНР е фабрика за много таланти. През годините съм работил с много изпълнители от съставите на БНР – и от Симфоничния, и от Народния оркестър, и от Смесения хор. Не знам каква е системата на организацията им и защо в конкретния случай парламентът или министър-председателят трябва да реши каква да бъде заплатата на тубиста или на контрабасиста. В Лондон примерно, ако някой звънне на Тереза Мей, тя няма да повиши заплатите в Би Би Си… Това трябва да е автономно решение на мениджмънта на Радиото. Те трябва сами да определят възнагражденията на своите служители. Да докараш музикантите дотам да излязат под прозорците на Министерския съвет и Народното събрание, това крайно действие говори, че техният мениджмънт е напълно неадекватен. Тъкмо този мениджмънт трябва да се пребори за повишението на заплатите. Ще споделя нещо, което ми се случи неотдавна с БНР. Заедно с оперната певица Светла Василева записахме диск – без да искаме хонорар, даже сами си платихме, за да дойдем до София. Парите за производството на този диск са били похарчени и той вече три години стои неиздаден. Тоест има сериозен проблем в мениджмънта на Радиото, след като парите на данъкоплатците се използват за труд, който никога не вижда бял свят. Абсолютно безхаберно, безстопанствено отношение. Същите тези пари, които се харчат за някакви проекти, може спокойно да бъдат използвани за заплати. – Според мен това не е вариант – не може да прекратиш основната функция на радиооркестрите за звукозапис. Това са музиканти, използвани от цял свят за запис на саундтраци в киното, което допринася много за икономиката на България. Така че не може да извадиш музикантите от БНР и да ги оставиш на улицата, да преживяват само от концерти, невъзможно е да се издържат по този начин. Просто мениджмънтът трябва да направи програмата на тези оркестри възможно по-гъвкава, за да може музикантите да получават повече пари и да имат повече свобода, но да разчитат и на сигурността на държавата. Съвременният музикант не може да преживява само от едно нещо. – Не знам кой е генералният директор на БНР, но ми е интересно защо прекият началник на музикалните състави Теодосий Спасов не протестира заедно с тях. Ако ще протестират, нека да бъдат единни. Един да излезе, а друг да не излезе – ето това е странно. – Защо да е унижение?! Според мен не е унижение да протестираш на улицата. Това какво означава, че всички революции са унижение? – Е, аз също не знам в Пожарната и в МВР колко състави има. Но ето, че сега той знае колко са музикалните състави в БНР – така че има някакъв смисъл от това, че са излезли на улицата. Борисов възмутен: Извинявайте, 4 оркестъра – не знаех, че това работи БНР – В края на краищата аз го разбирам, защото той не може да повишава всеки ден заплатите в даден сектор… Във всички нормални държави проблемите се решават децентрализирано, освен ако не си в Северна Корея или в СССР едно време, където нещата се решават отгоре – но ние не живеем вече в такова време, слава богу. – От 7-годишна възраст свиря в механи, ресторанти и заведения за Чаушеску, за Тодор Живков… Моцарт е свирил за немалко херцози и държавници, днес музикантите от Кралската опера в Лондон също свирим на частни партита. Смятам, че всичко това помага на изкуството. Не виждам проблем да свириш и на улицата, ако свириш добре. Освен това японският премиер имаше само 8 часа пребиваване в България, 7 от които бяха заети с протокол, който не може да се избегне, а в София няма нормална зала и без това за подобно изпълнение. Така че къде другаде може да свириш? – Ще им кажа следното: разбирам, че музиката е много малка част от бюджета на държавата и не Ви се занимава с културата, но трябва да седнете с музикантите и да измислите система, която да е съвременна и достатъчно гъвкава, така че те да бъдат и щастливи от професията си, и платени толкова добре, колкото е един музикант в Европейския съюз. За мен Радиото е двигателят на българската музика – и ако Вие, уважаеми политици, закриете музикалните състави на БНР, Вие спирате двигателя на българската симфонична, джаз и фолклорна музика. Друга държава в Европа не би се лишила от тях.", "date": "2018.04.28", "title": "Васко Василев: Вината за ниските заплати на музикантите в Радиото е на ръководството"}
{"url": "http://clubz.bg/67233-uembli_se_prodava_no_angliq_ne_dava", "text": "Вече трети ден централна новина във футболна Англия е евентуалната продажба на \"Уембли\", един от най-известните стадиони в света, арена не само на големи спортни събития, но също на концерти и други прояви от шоубизнеса. В четвъртък \"Дейли Мейл\" написа, че американският милиардер от пакистански произход Шахид Хан е отправил оферта на стойност 600 милиона паунда (около 800 милиона долара) за арената, наричана Храма на футбола. Футболната асоциация на Англия, която притежава \"Уембли\", официално потвърди, че е получила предложение. А Хан излезе с обръщение. В момента футболни хора атакуват шефовете на ФА и опитват да спрат сделката. Дори министър-председателката Тереза Мей се произнесе. Той е роден в Пакистан американски богаташ. Според \"Форбс\" състоянието му възлиза на 7,5 милиарда долара. На 67 години е, инженер по образование и професия. Основно бизнесът му е с автомобилни части и компоненти. Беше един от спонсорите в кандидат-президентската кампания на Доналд Тръмп. Собственик е на лондонския \"Фулъм\" и на тима по американски футбол от НФЛ \"Джаксънвил Джагуарс\". Именно с второто е свързано желанието на Хан за купи \"Уембли\". Говори се, че иска да превърне \"ягуарите\" в англо-американски тим, като голяма част от домакинските им мачове да се играят на \"Уембли\". А някой ден и всичките. Вече над 10 г. стадионът приема срещи от редовния сезон в Националната футболна лига (НФЛ) на САЩ. Има дори идея за Супербоул в Лондон. В британската столица двубоите се играят и на стадиона за ръгби \"Туикенъм\", а новата арена на \"Тотнъм\", която ще е готова през лятото и ще разполага с два терена един върху друг, също ще ги приема. Собственикът на \"шпорите\" Даниел Леви вече е подписал договор с НФЛ. Явно експанзията на НФЛ през Атлантика продължава. Което е интересен процес. Няколко пъти вече сме писали по тази тема - професионалната лига на САЩ и играта като цяло изживяват много тежък момент. Има отлив на запалянковци, а все повече родители спират децата си от практикуване на спорта заради заболяването Хронична травматична енцефалопатия (ХТЕ), причинена от ударите в главата. Супербоул по време на упадък Това е проблем №1, но има и други. Като например протестите на играчите, които не стават прави на химна преди всеки двубой. В резултат целият рекламен бизнес в САЩ, както и този на кабелните оператори, започнат да се преориентира заради падащите тв рейтинги. Във Великобритания ли търсят спасение собствениците на отбори от НФЛ? Новият \"Уембли\" беше завършен през 2007 г., след като старият бе разрушен пет лета по-рано, а цената му излезе над 1 милиард паунда - почти двойно над планираната. ФА набра средствата чрез кредит и от още няколко източника, например от лотария и спонсори, а над 100 милиона са от данъци. Асоциацията бе обявила преди време, че очаква да върне борчовете си през 2024 г. Сега тя уверява, че 500 милиона от парите ще бъдат вложени в детско-юношески футбол. Което не успокоява противниците на продажбата. Говори се, че ако сделката с Хан стане факт, ФА ще запази някои места и ложи на 90-хилядния стадион. Също така ще може да прави бизнес в съоръжението чрез продажба на фен артикули, права и т.н. Всичко това било на стойност 300 милиона паунда. В обръщението си пакистанецът уверява, че английският национален отбор ще продължи да играе мачовете си на \"Уембли\". Най-вероятно и финалите в английските турнири ще продължат да са там. Най-малкото сезонът в НФЛ продължава от септември до декември, а който се класира за плейофи, излиза по терените и през януари. В останалото време \"Уембли\" няма да стои празен, нали така? Тук едно важно уточнение. В професионалния спорт в САЩ клубовете нямат школи или академии. Така най-важното условие, за да имаш отбор, който да играе на най-високо ниво, е да разполагаш с модерен стадион или зала (за баскетбол или хокей на лед). Което ни отвежда към въпросите, задавани от футболни хора, фенове и журналисти тези дни. Ще се запази ли името \"Уембли\"? Новият собственик веднага може да го продаде, освен ако ФА запази правата върху името. Как ще се формират цените на билетите за мачовете на Англия и на местните отбори (финали, полуфинали и т.н.)? Как точно през есента ще се играе постоянно хем американски футбол, хем \"сокър\"? В последните години се стигна до няколко скандални ситуации в дъждовните октомври и ноември - играчите от НФЛ добре успяваха да разкалят терена (бутоните им са по-дълги). И дни по-късно, когато имаше мачове на \"трите лъва\", тревата не изглеждаше добре. Именно поради това стадионът на \"Тотнъм\" е с технология за два терена - един върху друг. Един стадион с два терена един върху друг? Скоро в Лондон (СНИМКИ, ВИДЕО) Ще върне ли ФА парите на данъкоплатците? Ще се окаже ли в един момент асоциацията наемател на \"Уембли\" и колко ще струва това? Ще бъде ли променен стадионът и как? Било ли е обявявано съоръжението за продан или Хан сам се е сетил да го пожелае? Дори Тереза Мей даде изявление. Нормално, това е \"Уембли\". Според \"Даунинг стрийт\" преговорите са още в начална фаза. А феновете още от четвъртък се произнасят из социални мрежи и форуми. Огромна част от тях са твърдо против продажба на \"Уембли\". За тях не е важно, че асоциацията ще изплати дълговете си по-рано и ще вложи парите за подрастващи. Те искат \"Уембли\" да остане английски. Легенди като Питър Шилтън се обявиха против. Междувременно вече вървят брожения в съвета и борда на Футболната асоциация. Сър Дейв Ричардс, някога най-влиятелният човек в английския футбол и все още член на ФА, изрази възмущението си пред \"Дейли Мейл\".  Той нарече планът на организацията  И се закани да поиска оставките на президента на ФА Грег Кларк и на изпълнителния директор Мартин Глен. Според него  ФА ще има голямо събрание на 29 май и според Ричардс, бивш шеф на Висшата лига, се очертават тежки дискусии. Ричардс е подкрепен от Кен Бейтс, бившият президент на \"Челси\" и член на борда на ФА. Той бе сред хората, които задвижиха изграждането на новия \"Уембли\", решено още в края на 90-те години. Според Бейтс \"Уембли\" принадлежи на хората, а ФА просто го управлява, поради което няма право на такава сделка. Мартин Глен написа писмо, в което обяснява, че решението за продажбата на \"Уембли\" започнало да се обмисля преди месеци, а ФА ползвала услугите на кметството на Лондон за съвет. Той посочва, че заради лютата зима на Острова са били отложени към 50 000 мача на подрастващи. Затова асоциацията ще вложи парите за изграждане на нови терени и зали, в които да ритат малките, когато е студено. Функционерът твърди, че получил подкрепа от всички по веригата на английския футбол да осъществи сделката. Включително от правителството и парламента. Междувременно Шахид Хан хвърли коз: той обяви, че ще подкрепи Англия за кандидатура за домакинство на световното през 2030 г. И че \"Уембли\" ще заема ключова част в опита за спечелване на вота за мондиала. Интересно става. Дори \"Уембли\" се продава. Англия поне засега не дава, но парите са си пари. А хора като Шахид Хан обикновено печелят накрая. Един стадион с два терена един върху друг? Скоро в Лондон (СНИМКИ, ВИДЕО)", "date": "2018.04.28", "title": "\"Уембли\" се продава, но Англия не дава"}
{"url": "http://clubz.bg/67223-barabi_blus_bend_s_novo_parche_oj_i_ski_sbira", "text": "Няма да повярвате! Но в новото си парче Буги Барабата не пее колко е готино да купуваш скъпи неща от мола, не възхвалява адронния колайдер, нито дори маркира срещата между Ким III и Мун... Който на всичкото отгоре не бил оня Муун - религиозният фетиш. Нищо такова. Само от часове новата песен на Барабите с многопластовото и енигматично заглавие \"Уиски с бира, шефе\" се радва на радушен прием от почитателите им. Вътре се пее за... уиски с бира, или както се пошегува авторът -  ''Ой и ски сбир'а''. А също така за бързи коли, за мацки (не става ясно, но вероятно и те бързи) и малко за шефа. Насладете й се...     В блуса на \"Бараби Блус Бенд\" Божо (Тренков) бурно и безпощадно блъска барабаните, беляза Буги неотдавна...  Бандата вече бе подготвила почвата за записа във фейсбук:   \"Бараби блус бенд\" ще отбележат рождения си ден на 24.05 с поне една нова песен, стана ясно още преди новия рилийз. В очакване сме.", "date": "2018.04.28", "title": "\"Бараби Блус Бенд\" с ново парче  ''Ой и ски сбир'а'' "}
{"url": "http://clubz.bg/67239-za_novi_protesti_prizova_armenskiqt_opozicionen_lider_nikol_pashinqn", "text": "Арменският опозиционен лидер Никол Пашинян призова за възобновяване на антиправителствените протестни демонстрации от утре, съобщи агенция Интерфакс, цитирана от Ройтерс. Армения, близък съюзник на Русия, от две седмици е разтърсвана от протести срещу управляващия елит, които в понеделник доведоха до оставката на премиера Серж Саркисян. По-рано днес Пашинян обяви на митинг на свои привърженици, че е готов да води преговори с парламентарната група на управляващата Републиканска партия на Армения /РПА/, предаде ТАСС. Лидерът на арменската опозиция вече два пъти се съгласи да се срещне с и.д. премиер на Армения Карен Карапетян, за да води диалог, припомня ТАСС. Но предложението на Пашинян преговорите да се водят само в присъствието на журналисти, беше отхвърлено от Карапетян.  По-късно от РПА заявиха, че няма да издига свой кандидат за премиерския пост на страната, за да се избегне изострянето на политическата криза.  Опозицията в Армения иска за премиер \"човек от народа\" Изборите за нов премиер, които се провеждат с открито гласуване в парламента, са насрочени на 1 май. Управляващата партия е съгласна на предсрочни парламентарни избори, но смята за противоконституционно искането на опозицията нейният лидер да бъде избран за премиер. Вчера Пашинян заяви, че опозицията вероятно ще бойкотира евентуални предсрочни избори, ако парламентът не го избере за министър-председател,", "date": "2018.04.28", "title": "За нови протести призова арменският опозиционен лидер Никол Пашинян"}
{"url": "http://clubz.bg/67235-trima_bylgari_postradaha_tejko_sled_katastrofa_v_syrbiq", "text": "Трима са с тежки наранявания, общо десет са пострадали след катастрофа на български туристически микробус в Сърбия, съобщи Нова ТВ. Задържана е шофьорката от катастрофата на \"Тракия\" Микробусът се преобърнал на прав участък от магистралата, без насрещно движение. Засега основната версия е за моментно разсейване на шофьора. Той бил в шок веднага след катастрофата.  Линейки, полиция и пожарна пристигат бързо, но още по-бързи се оказват група български музиканти, тръгнали на концерт, които спират и оказват първа помощ на пострадалите. Пострадалите разбили предното стъкло и излезли оттам. Седем души са били с леки наранявания и са продължили по пътя си към Хърватия. Трима обаче са били по-тежко пострадали - една жена е с травма на ключицата, друга - с превързана ръка, трета - с шина на врата. Те ще останат в сръбска болница поне до понеделник. Общо 19 души тръгнали с микробуса от Бургас. Шофьорът бил сменен на границата преди инцидента, бил почивал и преди катастрофата.", "date": "2018.04.28", "title": "Трима българи пострадаха тежко след катастрофа в Сърбия"}
{"url": "http://clubz.bg/67236-deripaska_shte_se_otkaje_ot_kontrolniq_paket_v_rusal", "text": "Руският олигарх Олег Дерипаска по принцип се е съгласил да продаде контролния си дял си в холдинговото дружество EN +, за да се откаже от контрола върху производителя на алуминий Русал, съобщи \"Файненшъл таймс\". Така ключовата руско компания може да се спаси от тежките санкции на САЩ срещу руски олигарси, приближени до режима на Путин. Дерипаска държи над 70% от акциите на дружеството. Той се съгласил, тъй като не искал да види \"компанията, която е съградил, да се разпада\", цитират своя анонимен източник ФТ. Компанията \"Русал\" на Дерипаска моли САЩ да свали санкциите Предложението обаче трябва да бъде прието от Службата за контрол на чужденстранните активи на САЩ, която е органът, наложил санкциите на Дерипаска и неговите компании в началото на месеца. Те бяха обявени като отговор на \"зловредната дейност\" на Русия. Не е ясно дали и руската страна ще подкрепи бизнесмена в решението му да загуби контролния пакет от EN+ Бордът на директорите на EN+ пък ще премахне Дерипаска от своя състав и ще назначи други на негово място - несвързани с Путин лица. След налагането на санкциите, акциите на ЕN+ и \"Русал\" се сринаха, цените на алуминия скочиха с 80%, а анализаторите на пазара обявиха, че може да се очаква криза на доставки на ключовия метал по цял свят. Руската компания е втора по производство в света и най-голямата извън Китай.", "date": "2018.04.28", "title": "Дерипаска ще се откаже от контролния пакет в \"Русал\""}
{"url": "http://clubz.bg/67230-germancite_predpochitat_da_plashtat_v_broj", "text": "Докато по света картите все повече изместват банкнотите, в Германия подобна тенденция не се наблюдава – жителите на Федералната република са „влюбени“ в реалните пари и държат най-много на тях като платежно средство и в родината си, и при пътувания в чужбина. Плащането в брой остава до 10 000 лв. Както сочат проучванията на Бундесбанк – търсенето на евробанкноти в Германия расте постоянно и миналата година количеството им се е увеличило със 7,2 процента до цели 635 милиарда евро. За сравнение – физическите пари в оборот през 2002 при въвеждането на еврото са били само 73 милиарда. И както още се отбелязва – нарастването на паричните знаци, които са в обращение в еврозоната, се дължи единствено и само на германците. „В Германия парите в брой изживяват истински разцвет“, казва по този повод финансовият анализатор Петер Баркоу.  80 на сто от покупките се реализират именно в брой – с монети и банкноти, които са предпочитаното платежно средство, особено ако сумите са по-малки. Паралелно извън банките, т.е. в „буркани“ се съхраняват толкова пари, че ако се разпределят на глава от населението, се падат по 1800 евро на всеки – от бебетата до пенсионерите. За това обстоятелство поне има съвсем логично обяснение – във времената на нулеви лихви и не твърде високо доверие към банките парите в брой като че ли увеличават стойността си. Статистиците са разкрили и, че в нито една друга държава от еврозоната потребителите не носят толкова много пари в портмонето си – средно 107 евро, от които повече от шест в монети. При това дори и на най-дребните монети в Германия се държи съвсем достатъчно – показва експеримент, проведен преди две години в град Клеве. Там било взето решението да се отмени използването на монети от един и два цента и сметките да се закръглят за удобство както е, например, в Холандия. В Германия обаче експериментът изобщо не успял. „Не може да се прави сметка без да се има предвид мнението на потребителя“, констатира Вилхелм Боман от местния Съюз на търговците на дребно. Само три процента от анкетираните там притежатели на банкови сметки се решават да плащат със смартфон – намират го за несигурно. Немалко са и тези, за които процедурата е твърде сложна. Накратко – нито един експерт не предрича обозрим край на използването на пари в брой в Германия, предимно покрай значимостта, която има за германците защитата на данните им, както и покрай резервите по отношение на новите техники. „Само една четвърт от потребителите смятат, че безкасовите плащания са сигурни“, показват проучванията на консултантската фирма „Бостън Консултинг“. Освен това мнозина са на мнението, че ще изгубят представа за разходите си, ако плащат само с карта или смартфон. Дори и голяма част от най-младите германци трудно биха могли да си представят живота си без монети и банкноти – при хората под 35-години „традиционалистите“ са 27 процента.", "date": "2018.04.28", "title": "Германците предпочитат да плащат в брой"}
{"url": "http://clubz.bg/67231-ucheni_syzdadoha_plavasht_robot_zmiorka", "text": "Учени от Калифорнийския университет в Сан Диего създадоха прототип на гъвкав подводен робот, който може безшумно да се придвижва под водата, извивайки тялото си като змиорка, съобщи Лайф.  Те увериха, че изобретението им може в бъдеще да бъде използвано за изследване на подводната флора и фауна.  Пуснаха робот да прави бъргъри (ВИДЕО) Като основа за разработването на прототипа им послужил лептоцефалът - ларвеният стадий в развитието на змиорката и близките до нея видове. Отличителните му особености са напълно прозрачното му лентовидно тяло. Вместо витла, роботът използва меки изкуствени мускули, за да се придвижва под водата, без да издаде нито звук. Сглобеният робот пропуска 94 процента от видимата светлина и по този начин на практика става невидим за човешкото зрение.  Откриването на робота е възможно чрез използване на флуоресцентно багрило за оцветяване на течността във вътрешността му. Някои риби прибягват до флуоресценция, за да комуникират помежду си, например за предупредителни сигнали за опасност.  Роботът достига дължина 22 сантиметра, ширина 5 сантиметра и дебелина едва няколко милиметра.  В бъдеще се планира усъвършенстването му, по-специално разработването на система за регулиране дълбочината на плаването, както и извивките на тялото му да станат донякъде асиметрични, за да се увеличи скоростта на придвижването му.", "date": "2018.04.28", "title": "Учени създадоха плаващ робот змиорка"}
{"url": "http://clubz.bg/67221-nadejda_vsqka_tuka_ostavete", "text": "От няколко дни във фейсбук циркулира умилителна снимка, на която се вижда как полицай помага на майка да пренесе количка с дете по стълбите на столичен подлез. Снимката, озаглавена \"Има надежда\", идва да каже, че и българските униформени са кавалери и служат в полза на обществото. Стотици потребители на социалната мрежа коментират и споделят фотоса, приветстват, разказват лични преживявания, а някои недоволстват, че на фона на показните арести и избягалите затворници, това си е чист пиар. Но общия фон е позитивно натстроен към блюстителя на закона. Докато... на снимката не се натъква основният участник в нея - майката с количката. Която разказва как уловеният миг не разкрива пълната картина на случилото се. И продължава: \"Разговорът протича по следния начин:  Тръгваме, момчето все пак ми помага да свалим количката. Докато вървим надолу му благодаря още няколко пъри, а той ме пита: ТЪЖНО Отзад снимката изглежда трогателна, истината обаче е че в повечето случаи трябва да се помолиш на някой да ти съдейства.  СТРАННО Кавалерите намалят. Жените са тези, с които по- често сваляме и качваме количката. ОГЛЕДАЙ СЕ ОКОЛО ТЕБ. УСМИХНИ деня на някой случаен човек като му съдействаш.\" Дотук с надеждата.", "date": "2018.04.28", "title": "Надежда всяка тука оставете"}
{"url": "http://clubz.bg/67232-yunker_trqbva_da_ustanovim_otnovo_vryzkata_s_rusiq", "text": "Европа и Русия отново трябва да влязат във връзка, заяви председателя на Еврокомисията Жан-Клод Юнкер пред \"Политико\". Столтенберг: Не искаме нова Студена война Трябва да оставим зад гърба си реториката от Студената война, смята той. Трета световна или втора студена война? Председателят на ЕК добави, че силата на Европа на международната сцена намалява, докато на останалите велики сили расте. Трета световна или втора студена война?", "date": "2018.04.28", "title": "Юнкер: Трябва да установим отново връзката с Русия"}
{"url": "http://clubz.bg/67226-nasa_shte_donese_marsianski_grunt_na_zemqta", "text": "През 2020 г. НАСА и Европейската космическа агенция ще обединят силите си, за да осъществят съвместен проект на марсианската повърхност, съобщи Лайф. Предстои изследователски екипи да съберат марсиански грунт, с чието проучване ще се заемат геолози и химици на Земята. Програмата, свързана със събиране на образци грунт от Марс, включва три полета - през 2020, 2021 е 2022 г. Мъск ще тества кораб за полет до Марс през 2019 г. Образците марсианска почва са нужни на учените, за да се изследват подробно климатичните особености на Червената планета.  Благодарение на тези образци учените ще опознаят по-добре процесите, свързани с ерозията на марсианската почва, и ще получат допълнителни данни за химичния й състав. Геолози и планетолози смятат, че преди няколко милиарда години планетата Марс била точно копие на Земята, което се видоизменило при загадъчни обстоятелства. ", "date": "2018.04.28", "title": "НАСА ще донесе марсиански грунт на Земята"}
{"url": "http://clubz.bg/67237-doskoroshna_kula_na_trymp_v_baku_plamna", "text": "Пожар избухна днес в едно от най-високите здания на азербайджанската столица Баку, което бе известно по-рано като \"Тръмп тауър\", съобщи агенция Интерфакс.  Първоначално дим се изви на последния, 33-и етаж на бизнес сградата в центъра на града, след което пламъците обхванаха няколко етажа.  Тръмп и Макрон - цуни-гуни дипломация (СНИМКИ) При пожара няма пострадали хора, увери Етибар Мирзоев, заместник-министър в министерството на извънредните ситуации. Властите все още се опитват да установят, каква е причината за инцидента, допълва ДПА.  Сградата, която остава недовършена, по-рано бе свързвана с американския президент Доналд Тръмп, който планираше да я превърне в хотел и комплекс апартаменти, които да носят неговото име.  Пожар в \"Тръмп тауър\", мъж загина (СНИМКИ) Семейната компания \"Тръмп организейшън\" обаче се отказа от връзката си с проекта през декември 2016 година, след изборната победа на Тръмп за Белия дом.  Баку утре е домакин на кръг от \"Формула 1\" и според Мирзоев затворените заради шампионата улици са затруднили пожарните автомобили да стигнат до мястото на пожара, за чието потушаване бяха необходими над три часа.  130-метровата кула е сред петте най-високи сгради в Азербайджан, като строителството й започна през 2008 година= Пожар в \"Тръмп тауър\", мъж загина (СНИМКИ)", "date": "2018.04.28", "title": "Доскорошна \"Кула на Тръмп\" в Баку пламна"}
{"url": "http://clubz.bg/67220-pojar_v_biogazova_elektrocentrala_v_s_trud_bil_falshiv_snimki", "text": "В петък вечер около 18 ч жителите на пловдивското с. Труд забелязват черни облаци, излизащи от двора на близката до селото биогазова електроцентрала. Според свидетелите, димът идвал от нещо запалено между големите контейнери с газ, разказват от местната организация \"Бъдеще за село Труд\". Какво е то обаче остава мистерия - двата екипа пожарникари, реагирали на десетките сигнали до тел. 112 и лично до кмета на селото Красимир Минков, пристигат и не установяват никакъв пожар. Местни деца и младежи обаче нащракали снимки и видео преди огнеборците да пристигнат. Авария е имало и есента на миналата година, обясни пред Клуб Z Минков. Това обаче е първият случай на пожар. От РИОСВ - Пловдив никой не вдига телефон за отговор - от директора, до дирекция \"Връзки с обществеността\", както и спешните мобилни телефони, които трябва да са активни и в извънработно време. От Инициативния Комитет на село Труд твърдят, че този случай потвърждава за пореден път констатацията на експерти, че въпросния завод не е изряден и има сериозни технически проблеми, пропуски и недостатъци, които са сведени до знанието на всички ресорни министри още през 2016-2017 г. Тогава МОСВ, начело с министър Нено Димов провели съвместна проверка с други министерства, която обаче не била подписана от представителите на Министерство на здравеопазването. Въпреки това Димов обявил, че в завода всичко е изрядно и в норми.", "date": "2018.04.28", "title": "Пожар в биогазова електроцентрала в с. Труд - бил \"фалшив\" (СНИМКИ)"}
{"url": "http://clubz.bg/67216-viziq_2030_prevryshta_sauditska_arabiq_vyv_vodeshta_svetovna_ikonomika", "text": "Саудитска Арабия трябва да се превърне във водеща световна икономика в рамките на плана \"Визия 2030\", пише \"Форин полиси\". Проектът, започнал през 2016 г., има за цел да диверсифицира икономиката от страната и тя да има и други източници на печалба освен от петрол. Идеята е да бъдат развити сектори като местното производство, здравеопазването, образованието, инфраструктурите, развлекателната индустрия, жилищното строителство, възобновяемата енергия, мините и туризма. За да стане това, трябва да има по-развит частен сектор и повече преки чужди инвестиции. Франция ще строи \"нова Петра\" в Саудитска Арабия Обявени бяха и нови мегапроекти като големия град Неом на границата с Йордания, увеселителния парк \"Кидия\", луксозни курорти на 50 острова в Червено море и други. Социалните резултати от плана на принца са невероятни. Само през последните месеци хиляди хора отидоха за първи път през живота си на кино, след като власите разрешиха отварянето на киносалони. Проведени бяха и музикални фестивали. Жените също получиха невиждани до този момент права. Представителка на нежния пол дори оглави новата стокова борса. Жените получиха и правото да шофират. Реформите бяха извършени с цел стимулиране на местните и чуждите инвеститори. Съвсем естествено натам бързат да се насочат американски компании, отбелязва \"Форин полиси\". В проектите са готови да се включат гиганти като \"Дженерал електрик\", \"Хъниуел\", Блекстоун\", \"Халибъртън\" и \"Локхийд Мартин\". Телекомуникационната компания \"Сиско\" е готова да прави 5G система със саудитския телеком оператор. Ако плановете на принц Мохамед бин Салман бъдат осъществени, Саудитска Арабия наистина може да се превърне в една от водещите световни икономики. Революцията в нравите в Саудитска Арабия продължава Проектът се крепи на три стълба - оставане в сърцето на арабския свят, превръщане в световен инвеститор и трансформиране в регионален търговски център. Целите на \"Визия 2030\" са следните: Революцията в нравите в Саудитска Арабия продължава", "date": "2018.04.28", "title": "\"Визия 2030\" превръща Саудитска Арабия във водеща световна икономика"}
{"url": "http://clubz.bg/67200-kolko_e_bezpristrasten_sydyt_po_delata_za_ktb", "text": "Когато стигнем до съд, искаме да сме уверени, че делото ни ще бъде гледано от безпристрастен съдия. И причината е ясна – в спора търсим защита на икономическите си интереси или фундаменталните си права. В редица дела съдът се явява охранител и на обществения интерес. Такъв пример са делата по фалита на КТБ, в които държавата направи плащания с обществени средства и следваше да ги възстанови, поне частично, при осребряване активите на банката. Много са пътищата за измерване независимостта на съда, но най-важният показател е този доколко се създават условия конкретният съдия да правораздава без да му се оказва влияние. А влиянието намира различни пролуки към фигурата на съдията – от това да бъде затрупан с дела или обратното, да бъде разтоварен, за да се спечели неговата благосклонност. И в двата случая изкушението се противопоставя на независимостта. През октомври 2017 г. председателката на Софийски апелативен съд (САС) Даниела Дончева иззе неправомерно делата на съдия Милен Василев, за да ги разпредели на себе си. Сред делата бе и делото за централната сграда на фалиралата КТБ. В „замяна” Дончева постави съдия Василев в ненатоварен съдебен състав. Но този тип институционална търговия с влияние не се понрави на съдия Василев и той направи публично достояние действията ѝ. Веднага се започнаха проверки, тежки обещания за наказания на виновните и т.н. В резултат – прокуратурата не откри престъпление в действията на Дончева. През изминалата седмица приключи проверката и на Инспектората към Висшия съдебен съвет (ИВСС) относно спазването на принципа на случайно разпределение на делата между съдиите в САС. Нарушение има, наказание – не Актът от проверката всъщност установи множество нарушения, които дават основание да се търси дисциплинарна отговорност на председателя на съда Даниела Дончева. Преди години, за нарушението на случайното разпределение на делата в Софийски градски съд избухна скандалът Яневагейт, който сложи край на съдийската кариера на Владимира Янева. За разлика обаче от 2014 г., през 2018 г. нарушението на основен принцип явно следва да не се преследва. Въпреки констатациите си Инспекторатът с голямо мнозинство отказа да предложи Дончева за наказване. Така, противно на всяка правна логика, се стигна до положението: има безспорно извършено нарушение, има установен извършител и няма последващо наказание. Инспекторатът към ВСС, призван по Конституция да прави проверки на магистратите и да предлага на ВСС наказването им, демонстрира отказ от упражняване на конституционно задължение. А това неправомерно действие не е мотивирано по никакъв начин; протоколът от заседанието също не е публичен. Законоустановените правомощия на Инспектората са описани в Закона за съдебната власт  (ЗСВ) и Правилника за дейността на ИВСС[1]. Правомощията следва да се осъществяват при: Решението на ИВСС, с което отказва да предложи Дончева за дисциплинарно наказване пред ВСС, е в разрез и с трите критерия и се явява незаконосъобразен акт. Част от функциите на ИВСС е да проверява организацията по образуването и движението на съдебните, прокурорските и следствените дела. А при установени несъответствия Инспекторатът е задължен да прави предложения за образуване на дисциплинарни производства за налагане на дисциплинарни наказания. Чл.  8 от Правилника на ИВСС застъпва и доразвива правомощията и принципите на ЗСВ. Така ИВСС осъществява дейността си чрез проверки, а въз основа на резултатите от проверките ИВСС определя какви да бъдат актовете му. При липса на установено в проверката При липса на установено в проверката нарушение ИВСС няма основание да предлага наказание. Ако, обаче, констатациите и изводите от проверка на ИВСС установят нарушение, то ИВСС следва да направи предложение до наказващия орган в лицето на ВСС за вземане на решение за налагане на дисциплинарно наказание и индивидуализацията на наказанието. Следователно, след като съдебният съвет по силата на чл. 130а, ал. 5 от Конституцията определя наказанията, то Инспекторатът следва да се счита обвързан от констатацията от проверката, тоест длъжен да предложи наказание. В случая с проверката на действията на Председателя на Софийски апелативен съд ИВСС действа като необвързан от собствените си правомощия и задължения. Обяснено с пример, ако ИВСС е лекарят, констатирал заболяването, а ВСС е хирургът, който прави операцията при диагностицирано заболяване, то ИВСС в случая предлага боледуващият съд да не бъде опериран.  Обективни са тези решения, които са взети на основание на правилно прилагане на закона. В случая ИВСС е установил нарушение, но без да мотивира решението отказва да търси отговорност на нарушителя. По закон заседанията на ИВСС не са публични, но това не означава, че актовете от самите заседания не трябва да са мотивирани. За необходимостта от мотивиране на решенията на ИВСС се съди от тълкуване на чл. 20, ал. 5 от Правилника на Инспектората, където при установено нарушение, извършено от проверявания магистрат, той има право да възрази на констатациите в акта по проверката. В този случай Главният инспектор се произнася с мотивирано решение по възражението. Веднъж главният инспектор не е уважил възраженията на Дончева, определяйки ги като недопустими и неоснователни. Тогава на какво основание ИВСС прави отказ от предложение за наказване не става ясно. Протоколите или резюмета от протоколите от заседания на ИВСС не се публикуват. Така цялата дейност на Инспектората се провежда далеч от възможността за контрол и проверка. За магистратите и обществото дейността на Инспектората се представя само с годишните доклади. За да се стигне до това състояние има и законов дефицит – в закона е записано, че ИВСС предоставя публично информация за своята дейност без да е изяснено съдържателно какво конкретно означава това. С едно действие ИВСС оставя съмнение за незаконосъобразно, необективно и немотивирано решение. С оглед на това, че инспекторите се избират изцяло от Народното събрание, явно решението е субективно по политически причини. При преглед на Методиката на Инспектората за извършване на проверки и в частност на конкретни проверки по подаден сигнал се установява, че действащата методика не е съобразена с новия Правилник за дейността на Инспектората, а прави препращане към действалия до 01.01.2017 г. На практика, вместо да се препраща към организацията на проверката по сигнали, методиката препраща към статута на финансовия контрольор на ИВСС. В този случай е уместно да се запитаме с какво е зает Инспекторатът и доколко законосъобразна е дейността му, когато основният документ за работата му не е юридически изряден. С отказа да се накаже нарушението за случайно разпределение на делата на практика ИВСС отменя този режим на разпределение на делата и го въвежда като приложим при условията на избирателност – за едни съдилища се спазва, за други не важи. Отказът да се образува дисциплинарно производство при установено нарушение, от своя страна, попада в категорията „тежко нарушение на служебните задължения” от страна на инспекторите.", "date": "2018.04.28", "title": "Колко е безпристрастен съдът по делата за КТБ?"}
{"url": "http://clubz.bg/67197-bylgariq_za_obichane", "text": "Тези дни Кейт ми беше за малко на гости. Като пристигнала от Бостън в София видяла нещо, заради което реши да купи бяла боя и четка. Но нека първо ви кажа коя е Кейт. Представете си най-русата коса, най-бялата усмивка, най-синия поглед и ето ви Кейт Джелингхаус. Не, въобще не е типичната американка, защото беше в България по линия на Корпуса на мира преди двайсетина години, а в този корпус не се записват най-типичните американци. По-скоро е от онези любопитни същества, които винаги имат една свободна валенция и са готови да я насочат към всичко ново, интересно, непознато. Да я насочат, не непременно да я присъединят. Кейт обича България по странни свои причини. “Обичам я, защото тук сезоните все още имат значение.”  Или пък: “Обичам я, защото когато някой купува тиква на пазара, всички се събират да изберат тиквата и всеки дава съвет как да се сготви.” И защото можеш да си купиш баничка и да я изядеш, без да престанеш да се движиш по улицата. И защото можеш да отидеш у някого и без да му звъннеш по телефона, тъй като, дори да му звъннеш, той ти казва: “Ами що не вземеш да дойдеш”. Кейт пее български народни песни, играе хоро и се учеше да свири на кавал при слепия кавалджия Стоян Чобанов. Не пропускаше фолклорен събор и ми обясняваше какво значи една мома да е карагьозлийка. Нямаше да е странно, ако беше решила да учи в консерватория, тя обаче си беше наумила  художествена академия. При това не американска, а софийската. За тази цел доведе майка си от Кънектикът и я разведе по всички възможни галерии, за да я убеди, че живопис трябва да се учи в Европа, а не в Америка, където учителят се качва на един небостъргач, пуска едно яйце и те кара да нарисуваш нещото, в което се е превърнало яйцето на тротоара. Тук ще издам, че и аз бях включена в заверата да се убеди майката на Кейт, че България е място за артистично творчество. За тази цел Кейт ми поръча да сготвя супа от коприва, тъй като майка й твърдяла, че това не е възможно. Попитах една циганка как готви копривата и тя рече да не развалиш чорбата с ориз или пък с фиде, на копривата се слагат овесени ядки. А натрошените орехи чак накрая, чу ли? Майката – достолепна преводачка на Юнг от немски на английски, или се убеди, или се примири. И Кейт започна да се подготвя за академията. Имаше предчувствие, че на приемния изпит ще й се падне да рисува  баба. Замина с един сак и кавала си за село Ичера, нае си квартира и започна да рисува баба след баба. За десетина дни не останали в Ичера ненарисуван чардак и баба. Беше през пролетната ваканция, тъй че в съседната на Кейт къща се настанили столични гимназисти и продънили с техномузика тихата и кротка Ичера. Монотонният ритъм на техното барабанял по нервите на ичеренските баби. Една сутрин, събрани около фурната, те се нахвърлили върху хазяйката на Кейт: “Твойта американка им даде тая музика, дето плаши кокошките, нали?”  “Не ми се вярва – рекла хазяйката, – мойта американка свири вкъщи на кавал дайчовото.” След като нарисува десетки чифтове уморени, възлести бабешки ръце, Кейт се яви на приемен изпит, където й се падна да рисува непълнолетна рокерка. Приеха я. В деня, в който като първокурсничка Кейт взела първия си изпит с шестица, тя вървяла по слънчева улица, поглъщала слънчевата Витоша, когато… “Попаднах на някакви знаменца. Бяха покрили цялата улица. Бяха рекламни знаменца на “Кентъки фрайд чикън”. Изглеждаха толкова нелепо в чистия слънчев ден…” Кейт въобще не се поколебала. Отишла в “Кентъки фрайд чикън” и поискала книга за оплаквания, по-точно за протест. Служителката се разхълцала от изненада. Та се размина. После обаче стана още по-сложно, защото дойде интересът й към православието. Православието я беше привлякло със своята тайнственост, загадъчност, мистичност и забравих още какво. Звънна да попита, казах й “Ами що не вземеш да дойдеш” и тя дойде. “Не приемай православието” – казах ѝ. “Защо?” “Защото питаш. Ако беше напълно готова да го приемеш, нямаше да питаш. Щеше да го направиш, дори всички да са против. Почакай още малко, или ще узрееш за това, или ще се откажеш.” Докато чакаше, Кейт помагаше на една православна фондация, водеше безплатно курсове по английски и рисуване в един православен храм. Правеше нещата по своя начин. По-късно стана православна християнка, без да пита никого. Сега е учителка по рисуване в Бостън. Активистка в православния руски храм там. Пее в хор за български народни песни. Просто – Кейт. И ето, че идваме до момента, когато Кейт пристигна отново в България тези дни, за да участва в изложба във Варна на учениците на нейния професор Андрей Даниел. Но нямаше как да не се отбие и в Сливен, където беше преминало преди двайсетина години доброволчеството й по линия на Корпуса на мира. Обади се на неин приятел, сега учител по английски език, за да се видят и той я покани да гостува на учениците му. Мислех, че ще откаже, имаше само няколко часа за многото си приятели в града и да отдели един час за непознати ученици… Тя обаче не само прие, но и започна веднага да се готви за урока. На един лист начерта няколко концентрични кръга. В най-малкия написа „аз самият“. В следващите: моето семейство, моето училище, нашият град, България, светът. Във всеки от кръговете щеше да помоли учениците да напишат онези проблеми, които усещат най-силно. Така и направила. 12-класниците на Добромир Батинков попълнили теста, след което думите, написани от децата, се въвеждат в компютърна програма. Всяко следващо въвеждане на една и съща дума увеличава големината на буквите на тази дума. Така се получава карта на думите, в които изписаните с най-големи букви, са най-много употребените от децата. Най-едрата дума следователно е най-големият проблем. Думата с най-големи букви е „корупция“. Учудих се – не заради думата, а защото беше посочена от деца. Дванадесетокласници, все пак. Но следващата по големина дума наистина ме изненада – „липса на приятели“. Липса на приятели? Какво знаем за българските деца, ако не знаем, че им липсват приятели? Подпитах после няколко родители, те не бяха изненадани. Децата си играят много добре с компютрите, таблетите и телефоните, казаха, но се чудят какво да играят, когато се съберат с други деца. Вие знаехте ли го? А защо Кейт замина за София ден преди обратния полет към Бостън и защо реши да си купи бяла боя и четка? Ето защо – на идване видяла на няколко места свастики по стените. Отново същият проблем с чистотата на българската столица – вече не замърсена от знаменцата на корпорация, а от нас – със свастики по стените. И Кейт си отдели време да закрие с боя тези свастики. Питах я: Дошла си за седмица в България, защо ти е да го правиш? Тя каза: Защото всеки трябва. Просто – Кейт.", "date": "2018.04.28", "title": "България за обичане "}
{"url": "http://clubz.bg/67227-50_deklarirat_danyci_onlajn", "text": "До понеделник, 30-ти април трябва да подадем данъчна декларация, напомни говорителят на НАП Росен Бъчваров пред БНТ. До момента са подадени около 450 000 декларации, 50% от тях - онлайн, т.е. около 225 000 души са ползвали по-лесната опция с по-малко административна тежест. Вече могат и да се плащат данъците онлайн, припомни Бъчваров. Всички фирми са подали декларациите си по Интернет. Тази възможност съществуваше с години с електронен подпис и се ползваше от ограничен брой хора. През 2015 г. обаче бе премахнато това изискване и все повече хора пращат декларацията си през компютър, а не по пощата. За първи път НАП пусна данъчна декларация за умрелите Приходите от физически лица пък са 1,3 млрд. лева, очаква се общо да бъдат събрани над 20 млрд. лева. Говорителят на НАП обясни, че срокът за данъчно облекчение от 5% отстъпка върху данъците беше намален на 30 дни, тъй като имаме плосък и нисък данък в сравнение с други страни.", "date": "2018.04.28", "title": "50% декларират данъци онлайн"}
{"url": "http://clubz.bg/67207-dyrvoto_koeto_za_malko_ne_podpali_vojnata", "text": "Защо лидерите на Северна и Южна Корея Ким Чен Ун и Мун Дже Ин посадиха заедно дърво по време на първата си среща в Демилитаризираната зона? Политиците често правят това, но символът тук е по-различен. Останките от една стара отсечена топола помнят най-добре: През 1976 г. тя била вече достатъчно пораснала и 30-метровата ѝ снага се извисявала точно до „Моста, от който няма връщане назад“, пресичащ демаркационната линия между двете Кореи. Дървото пречело на видимостта от пункта на наблюдателите от силите на ООН. Маргарити, юфка, планини - всичко е символ между Ким и Мун На 18 август 1976 г. двама американски офицери и няколко южнокорейски войници отиват да подрежат дървото. Тръгват невъоръжени и никой не очаква това, което ще последва. Малко след като започват работа по подкастряне на дървото, американците и южнокорейците чуват приближаването на войници от страната на Северна Корея. Казват им да не пипат дървото, защото то било посадено от основателя на Корейската народнодемократична република Ким Ир Сен и било свещено за севернокорейския народ. Капитан Бонифас и лейтенант Барет се правят, че не чуват. Обръщат гръб на гостите от Севера и продължават с работата. „Защитниците“ на дървото си тръгват. Това се случва в Демилитаризираната зона, където двете страни са постигнали съгласие да не се използва оръжие. Няколко минути по-късно обаче пристига камион с 15-ина севернокорейски войници с брадви. Те нападат американците и южнокорейците. Бонифас и Барет са убити на място. Единствената телевизия в Северна Корея съобщава за „провокация“ на САЩ. Отговорът идва само три дни по-късно. На 21 август американците и съюзниците им от Юга провеждат операция „Пол Бъниън“ - кръстена е на популярния образ на дървосекач в американския фолклор. Мисията на операцията е една – да отсекат дървото. Американците решават да демонстрират, че не се страхуват от севернокорейците. Няколкостотин американски и южнокорейски войници пристигат с камиони. Заемат позиции от всички страни. Нахвърлят чували с пясък, върху които залягат с картечници. Хеликоптери кръжат в близост. Дори американска военновъздушна база в Япония е под тревога. Тогавашният държавен секретар на САЩ Хенри Кисинджър предлагал бомбардировки срещу Северна Корея. Случаят е обсъждан чак в Белия дом. Автобуси с общо 200 севернокорейски войници веднага пристигат на място. Те обаче не слизат и наблюдават операцията от разстояние. Командването на ООН информира официално Пхенян, че войниците са дошли „да довършат работата си отпреди три дни“. Дървото е отсечено, оставени са само шест метра да стърчат да назидание. Войната е само на няколко минути, но все пак е избегната. А какво общо имат днешните лидери на Северна и Южна Корея с тази история ли? Един от южнокорейските войници в операция \"Пол Бъниън\" се казва Мун Дже Ин. Тогава е само редник, а днес вече е президент на Южна Корея.  ", "date": "2018.04.28", "title": "Дървото, което за малко не подпали войната"}
{"url": "http://clubz.bg/67228-podkrepa_ot_filharmoniqta_za_muzikantite_ot_bnr", "text": "След лавината от лични заявления на съпричастност на изпълнители у нас и по света към протестите на музикалните състави от БНР, Софийската филхармония излезе с официална позиция в подкрепа на колегите си. Това е първата национална музикална институция, застанала зад исканията за достойно заплащане на музикантите от Радиото. Борисов възмутен: Извинявайте, 4 оркестъра – не знаех, че това работи БНР В изявлението си музикантите от Филхармонията споделят, че им е „добре известно колко усилия се изискват от най-ранно детство, за да се постигне високият професионализъм, който музикантите от БНР демонстрират в своята ежедневна работа и на който ние сме свидетели при техните концерти“ в зала „България“. От Софийска филхармония са категорични, че трудът на техните колеги от БНР трябва да бъде оценен по достойноство, защото „те са от културния елит на Република България“.", "date": "2018.04.28", "title": "Подкрепа от Филхармонията за музикантите от БНР"}
{"url": "http://clubz.bg/67219-merkel_dovolna_ot_vzaimodejstvieto_sys_sasht_sprqmo_rusiq", "text": "Германската канцлерка Ангела Меркел беше посрещната в петък в Белия дом от Доналд Тръмп с целувки по двете бузи, предаде ДПА.  След като миналата година президентът не подаде ръка на канцлерката пред камината в Белия дом, сега той непрекъснато стискаше ръката й.  Меркел, облечена в ярко синьо сако, и Тръмп, в обичайния си тъмносин костюм, си размениха любезности, усмихваха се и кимаха към фотографите, а после влязоха за преговори в Овалния кабинет. След разговор с германския канцлер Ангела Меркел американският президент Доналд Тръмп заяви, че е решен да вземе мерки за да поправи търговския дисбаланс на САЩ с Европа. Очаква се той да не налага мито на редица стоки, произведени от Германия и други европейски държави. Двамата лидери са обсъдили и темата за иранската ядрена програма. Докато онзи ден френският президент Макрон настояваше в Белия дом Вашингтон да остави ядрения договор с Техеран, макар и с допълнително споразумение, то сега Меркел посочи, че сключената ядрена договорка с Иран не е достатъчна за да възпре амбициите на Техеран: Тръмп от своя страна беше категоричен, че Иран няма да произведе в бъдеще ядрени оръжия. Той нарече управниците в Техеран  Очаква се окончателното решение на американския президент да стане ясно на 12 май. Засега прогнозите са, че той ще развали сделката с Иран. Господарят на Белия дом обяви още, че за място срещата между него и Ким Чен Ун вече се обмислят само два варианта: Той допълни, че е окуражен от историческата среща между лидерите на двете Кореи вчера. Ким и Мун пресякоха границите (ВИДЕО+СНИМКИ) Тръмп обаче увери, че САЩ ще продължат натиска над Пхенян, докато обещаното ядрено разоръжаване не стане факт. На историческа среща в Панминджон лидерите на Северна и Южна Корея подписаха декларация за \"пълното ядрено разоръжаване на Корейския полуостров\" и официално слагане край на Корейската война. Ангела Меркел подчерта важността на превръщането на Корейския полуостров в безядрена зона и приветства твърдата позиция на Тръмп по отношение на Северна Корея, благодарение на която е постигнат пробив в преговорите между двете Кореи и са отворени нови възможности, предаде БТА. САЩ и Германия имат \"високо ниво на единодушие\" по отношение на конфликтите с Русия и ролята на Москва в Сирия. Това заяви германският канцлер Ангела Меркел на съвместна пресконференция с американския президент Доналд Тръмп във Вашингтон. Меркел даде да се разбере, че е доволна от сътрудничеството със САЩ по отношение на политиката към Русия, предаде Дойче веле. Тя подчерта пред журналистите, че е обсъдила с Тръмп политиката на Русия, ролята на Кремъл в Сирия, ситуацията в Украйна, а също и възможните последствия от американските санкции срещу Москва за Германия.  Доналд Тръмп отправи дежурния упрек към Германия, че не отделя достатъчно средства за отбрана. По думите му разходите в тази сфера трябва да бъдат поне два процента от брутния вътрешен продукт. Той изрази надежда, че всички партньори в НАТО ще постигнат такива показатели. Меркел го увери, че от 2019 г. германските разходи за отбрана ще се повишат и ще бъдат 1.3 на сто от брутния продукт на страната. В момента те са 1.25 на сто. А решението е партньорите в НАТО да отделят по 2 на сто за отбрана. На пресконференцията беше отделено място и на търговските взаимоотношения САЩ-Европа. Меркел коментира, че ЕС и Германия трябва да продължат преговорите със САЩ за справедливи условия при търговията. Тя не говори за американските мита върху стоманата и алуминия, които влизат в сила от 1 май. Тя не изключи опцията Берлин да сключи двустранно търговско споразумение с Вашингтон, като изтъкна, че САЩ са \"интересна страна за инвестиции\" след реформата в данъчното законодателство.", "date": "2018.04.28", "title": "Меркел доволна от взаимодействието със САЩ спрямо Русия"}
{"url": "http://clubz.bg/67222-severna_i_yujna_koreq_prekratqvat_vojnata_tazi_godina", "text": "КНДР и Южна Корея се договориха да обявят края на Корейската война тази година. Това съобщи японската агенция Киодо, като се позова на севернокорейската агенция КЦТА, цитирана от ТАСС. КЦТА разпространи текста на Декларацията от Панминчжон след вчерашната среща на върха между южнокорейския президент Мун Дже-ин и севернокорейския лидер Ким Чен-ун. Войната между Северна и Южна Корея може да приключи скоро В текста на документа, публикуван вчера от Южна Корея, се говореше, че Северът и Югът се канят да подпишат мирен договор, но не беше спомената набелязана дата. КЦТА отбелязва, че двете страни ще следват общата цел за премахване на ядрените оръжия от Корейския полуостров. \"Общата цел (на Севера и Юга) е пълното премахване на ядрените оръжия от Корейския полуостров чрез избавяне от тях\", се казва в съобщението. След вчерашната среща на върха Ким Чен-ун не направи изявление, отнасящо се до отказа от ядрената програма. Освен това изразът \"пълно премахване на ядрените оръжия\" обикновено не се споменава в централните севернокорейски медии. Ким и Мун пресякоха границите (ВИДЕО+СНИМКИ) Вчера в пограничното селище Панминчжон се състоя историческа среща между президента на Северна Корея Мун Дже-ин и лидера на КНДР Ким Чен-ун. Тези преговори станаха първата среща на върха между Севера и Юга от повече от десет години. Преди началото им южнокорейският президент по покана на Ким прекрачи демаркационната линия, извършвайки \"блиц визита\" в КНДР, продължила по-малко от минута. Ким Чен-ун също прекрачи границата и така стана първият севернокорейски лидер, посетил територията на Южна Корея след 1953 г. След преговорите лидерите на двете страни подписаха съвместната \"Декларация от Панминчжон за мир, процъфтяване и обединение на Корейския полуостров\". Ким и Мун пресякоха границите (ВИДЕО+СНИМКИ)", "date": "2018.04.28", "title": "Северна и Южна Корея прекратяват войната тази година"}
{"url": "http://clubz.bg/67201-200_ucheni_davat_novi_nadejdi_za_otkrivaneto_na_lechenie_za_depresiqta", "text": "Надеждите, че ще бъде открито по-ефективно лечение за депресията, състояние, което засяга над 300 млн. души по света, нараснаха, след като учени. с големи детайли описаха генетичните основи на това психично разстройство. В най-голямото изследване в света за влиянието на ДНК върху депресията над 200 учени са идентифицирали 44 генни вариации, които увеличават риска от това психично заболяване, съобщава \"Гардиън\".  От тях 30 вече са били свързани с болестта.  Лекува ли жълтото депресия? С онграничаването на гените, които имат отношение към това психично състояние, учените се надяват, че ще разберат повече за него и защо то засяга едни хора, а други - не при много близки житейски ситуации. Изследването може да помогне в търсенето на лекарства на състоянието, което засяга всеки четвърти човек. \"Ако имате по-слаба генетична обремененост, вероятно сте по-устойчив на стресовете, които ви се случват през живота ви\", казва Катрин Луис, професор по статистическа генетика и старши изследовател в проучването на Кралския колеж в Лондон. Предишно проучване с близнаци свежда генетичната предопределеност за разболяването от депресия до 40 на сто, но останалите проценти са свързани с други биологични фактори и житейски опит. Клиничната депресия е влошаващо се състояние, причините за които остават като цяло неясни. Според Световната здравна организация то е водещата причина за неработоспособността в света, причинява на глобалната икономика 1 млрд. загуби годишно като никоя страна не е имунизирана срещу него. 24-годишна белгийка взе разрешение за евтаназия заради депресия Хората страдащи от депресия чувстват поредица от загуби - на апетит, сън, концентрация, настроение, енергия, спокойствие, радост от живота, привързаност. Около 3 на сто от тежките случаи опитват да се самоубият. Но нови лекарства не се появяват, големите фармацевтични компании като цяло са се отказали от скъпоструващите проучвания за създаването на следващо поколение на антидепресанти. В изследването са използвани седем отделни бази данни от Великобритания, САЩ, Исландия и Дания, за да се обработи генетична информация на 135 хил. души, които страдат от депресия и на други 345 хил. души, които са психично здрави. След това учените сравняват ДНК в двете групи, за да открият генетичните вариации, които са по-често срещани сред хората, които са с депресия. Резултатите от изследването са публикувани в  . Те показват доста съвпадения в гените, които се свързват с предразположение към депресия и тези, които водят до други психични разстройства като тревожност, шизофрения и биполярно устройство, както и при телесната маса, където ДНК, която предполага затлъстяване, също повишава и риска от депресия. Както може да се предположи, повечето от гените, които са изведени в изследването, играят роля в това как растат, действат невроните и как подават сигнали в мозъка, където две зони, известни като фронталния дял и хипоталамуса, са най-важни за депресията. Джером Брийн, който е сред авторите на публикацията, обяснява, че някои от гените, които те са открили, са свързани с невротрансмитери като серотонина, на които съществуващите антидепресанти влияят. Но други генни вариации показват нови биологични механизми, които следващото поколение лекарства може би ще атакува. Ще са нужни още изследвания, които да потвърдят, че гените, открити в проучването, са действително свързани с депресията. Много от участниците в изследването сами са докладвали депресия, което е доста по-малко достоверно отколкото медицинска диагноза. Това означава, че някои от генетичните вариации, които учените свързват с депресията, може да се окаже, че не участват в причиняването на болестта. 24-годишна белгийка взе разрешение за евтаназия заради депресия", "date": "2018.04.28", "title": "200 учени дават нови надежди за откриването на лечение за депресията"}
{"url": "http://clubz.bg/67224-otmystiteli_dokato_svqt_svetuva", "text": "„Отмъстителите: Война без край“ е деветнайстият филм от вселената на „Марвел“ – поредицата вече има повече епизоди от някои телевизионни сериали. Може би това е начинът, по който киното смята да се бори с телевизията, но тази серийност поставя един сериозен проблем. Как зрителят, дори този, който е изгледал внимателно всички 18 филма дотук, би могъл да запомни сюжетни линии, започнали преди 10 години, прекъснали за известно време и появили се отново премиерно през 2012-а? В телевизионните сериали (стига да не пуснат целия сезон наведнъж в „Нетфликс“) на зрителя му се налага да помни по една седмица. И въпреки това, всеки нов епизод обикновено започва с кратък преглед на случилото се в предишния. Но да му мислят тези, за които последователността е важна, защото търсят особен смисъл в истории, обединяващи скандинавски бог, железен човек, раздразнителен, позеленяващ учен и ученик, ухапан от паяк. Целият смисъл е пределно ясен от самото начало – печалба. И ако тяхната печалба помогне за нашето забавление, всички сме доволни. Както изглежда, „Отмъстителите: Война без край“ ще направи щастливи много хора и от индустрията, и от публиката. Но може да се окаже вреден за самите супергерои, които започват да приличат на мит с изтичащ срок на годност. В момента те изглежда са на своя връх. Марвелският филм („Черната пантера“) е най-гледаният по света и у нас дотук за 2018-а, три филма на „Марвел“ вече са в Топ 10 с най-големи приходи за всички времена (а в Топ 10 за 2017 г. са пет). Специалисти и анализатори на пазара предричат появата на „зрителска умора от комикси и супергерои“. Как отговаря на тези предупреждения „Марвел“? С още повече от същото. По подобие на марксовия призив към пролетариите, новият лозунг на „Мар(кс)вел“ е: „Супергерои от всички страни (на марвелската вселена), обединявайте се!“. Супергероите в „Отмъстителите: Война без край“ са почти без край – или безброй. Във всеки случай се оказа, че самите те не знаят колко са. Бенедикт Къмбърбач (който играе Доктор Стрейндж) предположи, че са между 30 и 40. Според принцеса Шури от Уаканда, са 64. А Крис Хемсуърт смята, че са 76. Със сигурност обаче са повече, отколкото във всеки друг супергериойски филм. По-лесно е да се посочи кой отсъства – например никъде във филма не се вижда Ант-мен (може и да бил там, но при неговите мравешки размери е лесно да бъде пропуснат). Наличието на тълпа от супергерои повдига друг проблем. Най-ценното качество на супергероя е неговата изключителност. Когато всички наоколо са супергерои, те вече не са изключителни – но такъв става всеки случаен нормален човек, който се промъкне сред тях. Така масовото супергероично нашествие в попкултурата убива статута на героя и го праща сред унизителните „поддържащи роли“. Но каквото и бъдеще да предстои на жанра, „Отмъстителите: Война без край“ е сред по-добрите му образци. Да вземем например Танос (Джош Бролин), главният злодей във филма. Той е толкова различен от мнозинството комиксови злодеи, че вероятно в някои отделно взети страни зрителите ще го вземат за положителен герой. Защото каквито и злини да е причинил, колкото и хора (богове, супергерои и други създания) да се кани да избие (всъщност само половината от човечеството), той действа с най-доброто намерение да осигури на останалата половина светло бъдеще. Дори прави лични жертви в имено на целта. Не е като да не сме виждали подобни амбиции в историята на ХХ век и неговите революции. Освен тежки драми и надвисващата особено към края на филма злокобност, „Отмъстителите: Война без край“ има и своите силни комични отклонения – произтичащи най-вече от срещата на Пазителите на Галактиката с Тор (Крис Хемсуърт), чувства, които предизвиква неговата външност у Гомора (Зоуи Салдана) и Дракс (Дейв Батиста) и конкуренцията с Питър Куил, Звездния повелител (Крис Прат). „Отмъстителите: Война без край“ е доста забавен, силно драматичен, с големи дози екшън и чести сюжетни обрати, той може да е най-амбициозният филм от киновселената на „Марвел“, но не е най-добрият (за много хора това е „Черната пантера“, за мен – „Дедпул“). Обаче има сърце и душа, дори малко мозък. И освен това, още не сме видели финала на тази история. Краят на филма е меко казано притеснителен. Но ако изчакате да изтекат финалните надписи, след тях има още една сцена, която ще ви обезпокои още повече. Но това не е краят, той може би ще дойде догодина по това време. \n\t", "date": "2018.04.28", "title": "Отмъстители, докато свят светува?"}
{"url": "http://clubz.bg/67218-utopiqta_koqto_shte_prebori_bednostta", "text": "Утопията, завладяла хиляди умове в Европа и по света - държавата да раздава твърда сума пари на всеки свой гражанин, при това от раждането до смъртта му, започна като че ли да губи от обаянието си, след като Финландия обяви, че прекратява експеримента. Финландия спира да раздава кеш на граждани догодина Скандинавската държава стана първата европейска страна, която тества идеята с 2000 души, избрани на случаен принцип, които от януари 2017 г. получаваха по 560 евро на месец. Сума, недостатъчна за издръжка в страна, в която дори най-зле платените фини успяват да изкарат доход от около 1500 евро месечно. Противниците на идеята за Universal Basic Income (UBI) или безусловен базов доход, както е известен в България, потриват ръце. Това са левичарски глупости, защо просто не намалят данъците и не дадат повече лостове в ръцете на работещите и предприемчиви хора, казват някои от тях.  Откровеният цинизъм в битката срещу бедността Но други, определени като левичари, като университетския преподавател и бивш министър на финансите на Гърция Янис Варуфакис и американския философ, лингвист и също като Варуфакис - граждански активист, Ноам Чомски, водят интересна беседа по темата преди 2 години. Варуфакис критикува известната теория, че богатството се създава в частната сфера и се разпределя в обществената, давайки пример с iPhone, чиито елементи са разработени с правителствени субсидии. Затова, смята Варуфакис, е необходимо едно по-справедливо разпределение на съвкупните средства.    Консерваторите смятат, че безусловният базов доход създава инфлационен риск, тъй като хората ще имат повече възможности да се пазарят за по-благоприятни условия на труд. От друга страна, според скептичните либерали, някои работодатели ще могат да използват UBI като причина да намалят заплатите. Наред с това съществуват и опасения от масов приток на имигранти и разпадане на икономическата система - доста скъпо и рисково начинание, а повечето днешни правителства са затънали в държавни дългове. Според оценки на експерти месечни плащания от по $1000 ще струват на повечето страни от 5 до 35% от БВП. Петър Ганев: Всеки 10-и българин в категория \"дълбока бедност\" Това изглежда по-скоро блян за едно светло бъдеще, идеално общество, в което няма социални стратификации, накратко развит социализъм. Темата за UBI е актуална не просто от последното десетилетие, а от векове, за първи път концепцията се открива в книгата на английския философ, писател и хуманист Томас Мор \"Утопия\" през 1516 г. А идеята за безусловен базов доход като инструмент за борба с бедността за първи път е формулирана от англичанина Томас Пейн през 1795 г.  Социални работници и неправителствени организации обвиниха Финландия, че е прекратила експеримента прекалено рано. Ситуацията се влоши и от факта, че в края на февруари 2018 г. Организацията за икономическо сътрудничество и развитие (ОИСР) публикува доклад, според който финландският модел на безусловен базов доход    .  Иде най-голямото в света неравенство Според изчисленията на ОИСР UBI би бил твърде скъп за държавата - и едва ли ще успее да достигне нивото на минималната месечна издръжка. В сравнение с настоящата система на социални помощи, сценарият на гарантираните плащания предполага значително преразпределение на доходите -    Брансън коментира и инициативата на Финландия като добра, тъй като си поставя за цел да намали безработицата и бедността, като същевременно намали и бюрокрацията, \"позволява на хората да запазят достойнството си и да търсят работа, без да се страхуват, че ще загубят обезщетенията си, като заемат нископлатена работа\". И не само Ричард Брансън. В публикация от август м.г. CNBC   опасенията на хора като Илон Мъск, съосновател на Tesla и Space X, основателят на Microsoft Бил Гейтс, на Facebook Марк Зукърбърг от бързото развитие на изкуствения интелект, който ще \"отнеме\" милиони работни места в близките години.  Роботите ще вземат вашите (работни) места и правителството ще трябва да плаша вашата заплата, заявява Мъск. Не съм сигурен какво друго би могло да се направи, казва той в интервю за CNBC. В своята реч пред випускници на Харвард и Марк Зукърбърг говори за UBI - като инструмент, който ще даде възможност на младите хора да бъдат креативни, без да са обременени от мисълта как ще преживяват. \"Ако трябваше да подкрепям семейството си, вместо да имам време да пиша код, ако не знаех, че ще се оправя, ако Facebook не беше проработил, нямаше да стоя тук днес\", казва Зукърбърг, чието семейство не е изпитвало финансови затруднения благодарение на баща му, който е зъболекар.     Точно по този начин - като шанс за нов живот, разглежда безусловния базов доход и Рутгър Брегман. \"Бедността, казва той, не е липса на късмет, а липса на пари\". В своята \"Утопия за реалисти. Как да изградим един идеален свят\" Брегман обяснява как модерният ни високотехнологичен свят може да съперничи на Рим по отношение на неравенството.     Ежегодните доклади на неправителствената организация Oxfam го доказват. Златният 1 процент на човечеството става неизменно по-богат, а ножицата между най-богати и множеството бедни се разтваря. А безусловният базов доход засега остава една химера. Свръхбогатите държат вече 82% от богатството на света Откровеният цинизъм в битката срещу бедността Петър Ганев: Всеки 10-и българин в категория \"дълбока бедност\" Иде най-голямото в света неравенство Свръхбогатите държат вече 82% от богатството на света", "date": "2018.04.28", "title": "Утопията, която ще пребори бедността "}
