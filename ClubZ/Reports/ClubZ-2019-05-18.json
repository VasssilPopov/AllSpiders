{"url": "https://clubz.bg/83066-zashto_ne_se_systoq_venecuelskata_revolyuciq", "text": "Какво се случи с венецуелската революция? Преди две седмици ние бяхме уверени от медиите, че всичко е приключило. Телевизиите показваха безкрайните тълпи по улиците на Каракас. Режимът на Николас Мадуро беше в края си. Нямаше как да оцелее, с икономическата криза в страната и само с Русия на своя страна. Венецуела: \"дясната ръка\" на Гуайдо е арестуван Познавам Венецуела и наблюдавах трагичния ѝ упадък с разбито сърце. Мога само да предположа, че съперникът на Мадуро не си е направил сметките. Предполагаше се, че той се е внедрил в армията и е организирал преврат. Американски агенти щяха да предложат щедри стимули, за да наддадат над руските си колеги. Очевидно е, че тази прогноза се оказа погрешна. Американците се провалиха. Армията не се отказа от сигурността и привилегиите на властта. Опозицията бе принудена да отстъпи и да си ближе раните, докато делегатите се насочиха да преговарят към \"дома на загубените каузи\" - Осло. \"Нищо няма да ни спре\", заяви Хуан Гуайдо, след като му отнеха имунитета Най-голямата историческа грешка е да се бъркат тълпите с властта. Венецуела изчезна от вестникарските заглавия, защото те бяха за тълпите, а не за състоянието на властта. Бедата при тълпите е, че рано или късно те трябва да се приберат у дома. Арабската пролет от 2011 г. се случи на улиците в няколко отделни столици. Тълпите бяха привлечени от призивите в социалните мрежи, но на много места бързо се стопиха. \"Износът на демокрация е пълен провал. Арабската пролет е европейска зима\" Протестите на площад \"Тянанмън\" от 1989 г. не успяха да свалят китайския режим. Събралите се милиони египтяни на площад \"Тахрир\" през 2013 г. почти си осигуриха по-силна диктатура. Протестите в Истанбул на площад \"Таксим\" от 2013 г. не се отърваха от президента Ердоган - точно обратното. Бунтовете в Техеран не доведоха до края на управлението на аятоласите в Иран през 2017 г. Колко обедняха хората в Иран, за да протестират (ТАБЛИЦИ) Властта в демокрациите се определя от избирателните урни. Може би най-голямата тълпа в историята на Лондон, насочена срещу войната в Ирак през 2003 г., не успя да предотврати избирането на правителството на Тони Блеър. Няма значение колко голямо множество от хора ще се събере, за да протестира срещу \"Брекзит\" и референдума от 2016 г. Над 1 000 000 британци се подписаха за отмяна на \"Брекзит\" Там е проблемът с тълпите. Те не могат да действат с финес. При отсъствието на избирателните урни остават само оръжията. В началото на Великата френска революция от 1789 г. Луи XVI събира армията си в Париж, но е убеден от командир да не я насочва срещу тълпата. Според Аноан дьо Риварол този съвет  По същия начин усърдните демонстранти по улиците на Хартум все още очакват да видят в коя посока ще се насочат оръжията на Судан. Армиите са напълно способни да се обърнат срещу властта, но рядко в полза на демокрацията. Военните обявиха, че са свалили президента на Судан (ВИДЕО) Ние инстинктивно сме настроени положително към тълпите. Те ни носят спокойствие и сигурност в нашето мнение. Те събуждат силни емоции у съмишлениците си и задушават контрааргументите. Понякога забравяме, че тълпите могат да действат и за двете страни. Те могат да бъдат впрегнати да подпомагат опасни движения, като фашисткото, или да изиграват бунтовници, които да бъдат съкрушени от властта и да бъдат използвани като тотем от нея. Докато гледах закриването на климатичните протести в \"Хайд Парк\" колебливо попитах изрисуван воин, дали лозунгът им не е малко повърхностен. Тя започна да бие барабан в лицето ми и посочи дете, което държеше плакат с надпис  . 70 000 души протестират в Брюксел срещу климатичните промени Беше като извадка от книгата \"Танцувайки по улиците\" на Барбара Еренрайх - маските и костюмите на Преди десетилетие различни експерти прогнозираха, че този вид публични прояви ще изчезнат в ерата на интернет. Те сгрешиха. Както видяхме по време на Арабската пролет и оттогава насам, Интернет послужи като двигател на своята антитеза - желанието на хората да се събират в тълпа. Над 800 милиона в Китай - с интернет Интернет също лъжливо убеди зависимите към него да мислят, че социалните мрежи са власт на множеството, подобно на последното заключение на тълпата на Троцки -  . Два милиарда потребители във Фейсбук наистина си мислят, че ще победят Доналд Тръмп. Те са просто два милиарда потребители във Фейсбук. Задръстване на магистрала М25 не разполага с власт. Вярвам, че тълпата може да бъде най-ефективна, когато се използва за специфична и обозрима цел. В дебата за климатичните промени местните тълпи в Северна Англия разполагат само с аргумента да се сложи край на франкинг процедурите.  Кампаниите срещу ГМО-храните спечелиха своята война в Европа. Европарламентът отне националното вето върху вноса и използването на ГМО Демонстрантите срещу семейство Саклър в Ню Йорк развалят репутацията му. Когато властта е публично засрамена, тя лесно може да отстъпи без кой знае колко безпокойство. Ще ми се да стана  . Хората излизат на улиците по различни причини: да се сближат с групата, да изразят недоволство и неудовлетвореност, да покажат, че са добродетелни, или както Еренрайх описва \"хипи\" движението -  Но в една демокрация политическата тълпа не може да надделее над избирателни урни. Това е опит да се задушат противниците чрез сила и многочисленост. Затова тя разчита на публичността и медиите. Но тя забравя, че медията е тълпата. Когато парадът свърши, тя също си прибира багажа и си отива у дома. \"Нищо няма да ни спре\", заяви Хуан Гуайдо, след като му отнеха имунитета \"Износът на демокрация е пълен провал. Арабската пролет е европейска зима\" Колко обедняха хората в Иран, за да протестират (ТАБЛИЦИ) Над 1 000 000 британци се подписаха за отмяна на \"Брекзит\" Военните обявиха, че са свалили президента на Судан (ВИДЕО) 70 000 души протестират в Брюксел срещу климатичните промени Над 800 милиона в Китай - с интернет Европарламентът отне националното вето върху вноса и използването на ГМО", "date": "2019.05.18", "title": "Защо не се състоя Венецуелската революция?"}
{"url": "https://clubz.bg/83110-kurc_poiska_predsrochni_izbori_v_avstriq_video", "text": "Австрийският канцлер Себастиан Курц поиска тази вечер предсрочни парламентарни избори \"възможно най-скоро\", след като крайнодесният му заместник и коалиционен партньор Хайнц-Кристиан Щрахе беше принуден да подаде оставка в шумен корупционен скандал, предаде Австрийската агенция по печата АПА. Вицеканцлерът на Австрия подаде оставка след корупционен скандал (ВИДЕО)", "date": "2019.05.18", "title": "Курц поиска предсрочни избори в Австрия (ВИДЕО)"}
{"url": "https://clubz.bg/83111-za_pyrvi_pyt_v_istoriqta_edin_klub_s_trite_kupi_v_angliq", "text": "\"Манчестър Сити\" сложи ярък белег на поредния триумфален сезон за клуба. \"Небесносините\" първи в историята спечелиха и трите купи в Англия - Купата на лигата, титлата и Купата на футболната асоциация. В този ред. През 1999 г. \"Манчестър Юнайтед\" също постигна \"требъл\", но с Шампионската лига и без трофея на Лигата. Без драми в последния кръг - \"Манчестър Сити\" е шампион Тази вечер тимът на Пеп Гуардиола разгроми с 6:0 \"Уотфорд\" на \"Уембли\" във финала за отличието на ФА. Това пък е изравнено върхово постижение за най-резултатна победа в най-стария футболен турнир на света. Първият такъв успех датира от 1903 г., когато \"Бъри\" бие \"Дарби Каунти\" с 6:0. \"Уотфорд\" доста драматично спечели полуфинала срещу \"Уулвърхемптън\" с обрат от 0:2, но днес беше напълно безпомощен. \"Уотфорд\" е на финал срещу \"Манчестър Сити\" след рядко виждан обрат Головете реализираха Давид Силва (26-ата), Рахим Стърлинг (38-ата, 81-ата и 87-ата), Кевин де Бройне (61-ата) и Габриел Жезус (68-ата). С това се слага край на сезона в Англия, но четири от грандовете на Висшата лига ще разиграят помежду си купите на двата евротурнира. На 29 май \"Арсенал\" и \"Челси\" излизат във финала на Лига Европа, а на 1 юни \"Ливърпул\" и \"Тотнъм\" ще си оспорват трона на Шампионската лига. \"Уотфорд\" е на финал срещу \"Манчестър Сити\" след рядко виждан обрат", "date": "2019.05.18", "title": "За първи път в историята - един клуб с трите купи в Англия"}
{"url": "https://clubz.bg/83109-borisov_moga_da_se_obzaloja_che_shasitata_na_bmv_shte_se_pravqt_v_shumen", "text": "Министър-председателят Бойко Борисов прогнозира днес, че германският автомобилен концерн БМВ ще започне да произвежда основни компоненти за автомобилите си в България. Борисов обеща и правителството да отпусне средства на община Стара Загора, за да изкупи частни терени в бившия Азотноторов завод край града, за да може местната власт по-лесно да привлече нови инвеститори в икономиката на града. Терените с обща площ 83 декара представляват улици, които са станали частни след приватизацията на обекта. Собственикът му иска да му се плаща за правото за изграждане на комуникации и това затруднява инвестициите. Общината е влязла в преговори с него да купи улиците.   ", "date": "2019.05.18", "title": "Борисов: Мога да се обзаложа, че шаситата на БМВ ще се правят в Шумен"}
{"url": "https://clubz.bg/83108-levski_ne_se_dade_na_ludogorec_v_mach_s_tri_cherveni_kartona", "text": "\"Левски\" върна интригата в първенството, като не се даде на \"Лудогорец\" на дербито в Разград - 1:1. До края на шампионата в Първа лига остават два кръга, а \"орлите\" имат четири точки аванс пред ЦСКА-София, който по-късно днес играе с \"Берое\". Интересна е и битката за второто място - поне за няколко часа. \"Левски\" се доближи на 3 т. от \"червените\". Във вторник - в предпоследния кръг, има пряк сблъсък между двата отбора на ст. \"Васил Левски\". \"Колкото и да вървим назад, \"Левски\" и ЦСКА-София не могат да ни стигнат\" Мачът в Разград започна вяло и не предложи почти нищо интересно преди почивката, освен битка. През втората част обаче стана интересно. В 47-ата минута домакините получиха дузпа за игра с ръка на Деян Иванов, който спря удар на Клаудиу Кешеру. Защитникът получи червен картон. На терена останаха десетима \"сини\". А Козмин Моци вкара от наказателния удар. Малко след това Паулиньо не уцели вратата на домакините от добра позиция за стрелба.  В 69-ата минута Драгош Григоре задържа футболист на \"Левски\" и получи втори жълт и червен картон. Така силите на терена като численост бяха изравнени. Това даде импулс на гостите. В 71-ата \"Левски\" получи свободен удар пред дъгата на наказателното поле и Живко Миланов порази вратата на шампионите - 1:1. \"Сините\" погледнаха още по-смело към вратата на съперника, който също опита да си върне аванса, но изглеждаше все по-несигурен. В 85-ата \"орлите\" останаха с още един по-малко - деветима. Абел Анисе задържа Станислав Иванов и също бе пратен преждевременно в съблекалнята с второ предупреждение. До края \"Левски\" може да съжалява, че изтърва пълен обрат. Ще се запомни и ситуация, при която имаше сблъсък в наказателното поле на \"Лудогорец\" между Сисиньо и Станислав Костов. Съдията Николай Йорданов прецени, че това не е дузпа. Първият списък на Балъков: неколцина нови, Марселиньо се завръща \"Лудогорец\" и днес показа, че едва-едва се подава над водата. До края на първенството отборът ще бъде лишен от важен футболист - контузения Марселиньо. Това стана ясно днес, така бразилецът с български паспорт ще пропусне мачовете на националите с Чехия и Косово в началото на юни. Във вторник \"Лудогорец\" гостува на \"Ботев\" (Пловдив) и ще бъде без неколцина основни играчи - наказани и контузени. Първият списък на Балъков: неколцина нови, Марселиньо се завръща", "date": "2019.05.18", "title": "\"Левски\" не се даде на \"Лудогорец\" в мач с три червени картона"}
{"url": "https://clubz.bg/83107-po_pytekata_na_boqn_petrov_strymno_kalno_i_vyrhovno_snimki", "text": "Не беше лесно. Ако не си се подготвил, ако не си изкачвал тази пътека, или някоя друга планинска наскоро - често се задъхваш нагоре. На места е много кално и хлъзгаво. Но си струваше всяка една стъпка нагоре и всяко едно усилие. Всяко едно задъхване и хващане за дърво в най-трудните участъци. Скоростното изкачване на Копитото на Витоша, посветено на първия 8-хилядник, покорен от Боян Петров (Гашербрум 1, 8068), привлече над 500 души в Княжево. Те извървяха пътя по пътеката, по която тренираше алпинистът. Финишираха 531 души, от които 294 дами. Имаше хора от няколко поколения, включително невръстни деца. Това е и най-ценното всъщност. Организаторите пускаха участниците на всеки половин час от 9 до 11 часа. В 11:30 тръгнаха нагоре и хора, които предпочетоха да бъдат извън класирането. Всичко беше доста  добре изпипано, а наистина много хора положиха усилия за това.  Трасето беше маркирано перфектно, имаше хора на определени места, които окуражаваха и казваха \"колко остава\", имаше награди за всички деца... Много ведро настроение и положителна енергия. Като за събитие, свързано с Боян Петров. Победителите са лекоатлети, маратонци, планински бегачи, състезатели по ориентиране, биатлон... Да, трети при мъжете стана световният вицешампион по биатлон Владимир Илиев. Сред участниците бяха други спортисти, например бившите футболисти Владимир Манчев и Христо Янев - и двамата работят сега за ЦСКА-София. Бяха доволни на финала на Копитото - те и всички останали. А ето ги и призьорите - обърнете внимание на времената, постигнати на разстояние от 3,2 км с деневилация от 600 метра: Всички те бяха наградени от жената на Боян Петров - Радослава Ненова. И тя беше слънчева, положителна и отворена да откликне на всяка една молба за разговор или снимка. Както винаги. Разделихме се с едно обещание - изкачването, стартирало през миналата година, малко, след като окончателно стана ясно, че Боян избра да остане в Хималаите, става традиционно. Поне за десет години - броят на осемхилядниците, които изкачи.", "date": "2019.05.18", "title": "По пътеката на Боян Петров - стръмно, кално и върховно (СНИМКИ)"}
{"url": "https://clubz.bg/83104-barabar_sys_salvini_i_lo_pen_mareshki_shte_spasqva_evropa_snimki", "text": "Националистически и крайнодесни партии от цяла Европа провеждат днес демонстрация начело с италианския вицепремиер Матео Салвини с обещание да прекроят континента след изборите за Европейски парламент идната седмица, информира Ройтерс, цитирана от БТА.  Салвини, който е лидер на \"Лигата\", е уверен, че новосъздаденият алианс ще спечели рекорден брой места във вота на 23-26 май. Това ще му даде силно влияние в управлението на 28-членния ЕС през идните пет години.  Как Салвини събуди призрака на €-кризата Събирането пред прочутата готическа катедрала на Милано обаче бе затъмнено от скандала, разразил се около най-видния съюзник на Салвини - Австрийската партия на свободата (АПС). Нейният лидер Хайнц-Кристиан Щрахе днес подаде оставка като вицеканцлер след разпространяването на видео, в което предлага държавни договори в замяна на политическа подкрепа.  Вицеканцлерът на Австрия подаде оставка след корупционен скандал (ВИДЕО) АПС трябваше да пропусне днешния митинг, но в него се включиха партии от 11 страни, включително френската \"Национален сбор\", германската \"Алтернатива за Германия\", и холандската антиислямска \"Партия за свободата\".  Тук беше и лидерът на българската партия \"Воля\" Веселин Марешки.     Това е исторически момент, заяви лидерът на \"Национален сбор\" Марин Льо Пен преди демонстрацията в студения, влажен следобед. Лидерката на френските националисти прогнозира, че новият алианс ще стане третата по големина група в следващия Европарламент спрямо осмата позиция, която крайнодесните твърдят, че са имали при последния вот.   предполагат, че алиансът всъщност ще се класира четвърти.  Льо Пен обаче твърди, че в крайна сметка броят на партиите в него може да се увеличи, включително с \"Фидес\" на унгарския премиер Виктор Орбан, която в момента е част от Европейската народна партия. Вицеканцлерът на Австрия подаде оставка след корупционен скандал (ВИДЕО)", "date": "2019.05.18", "title": "Барабар със Салвини и Льо Пен Марешки ще спасява Европа (СНИМКИ)"}
{"url": "https://clubz.bg/83105-mariq_gabriel_sofiq_i_bylgariq_mogat_da_napravqt_evropa_po_silna", "text": "Това заяви водачът на листата на ГЕРБ и СДС за европейските избори Мария Габриел по време на основното предизборно събитие на ГЕРБ в столичния 25-и МИР, което се проведе в Северния парк. Мария Габриел в Тетевен: Ще продължа да работя за нашите малки и средни предприятия По думите ѝ София и България могат да допринесат Европа да е по-силна и да запази лидерската си позиция. Според Мария Габриел е много важно образованието все така да стои високо в дневния ред на ЕС, като изтъкна и приноса на българските евродепутати за това. „Всяко кътче в София е Европа. Българското правителство, местната власт и евродепутатите постигнахме много, нужно е единствено да запазим темпото и да надградим. За целта ни е нужна подкрепата ви. Силна икономика и високи доходи ще върнат младите хора в България – това е и една от основните ни цели\", заяви кандидатът за евродепутат Ева Майдел.", "date": "2019.05.18", "title": "Мария Габриел: София и България могат да направят Европа по-силна"}
{"url": "https://clubz.bg/83112-cska_sofiq_pritisna_ludogorec_sled_pobeda_v_stara_zagora", "text": "ЦСКА-София измъкна трудна победа с 1:0 срещу \"Берое\" в Стара Загора и два кръга преди края съкрати изоставането си до лидера \"Лудогорец\" на само една точка. Тиаго Родригес вкара в 16-ата минута, а в края гостите удържаха натиска на \"зелено-белите\". По-рано днес \"Лудогорец\" и \"Левски\" направиха 1:1. \"Левски\" не се даде на \"Лудогорец\" в мач с три червени картона Първенството приключва идната седмица. Във вторник са мачовете \"Левски\" - ЦСКА-София и \"Ботев\" - \"Лудогорец\". А в петък в последния кръг \"орлите\" приемат \"Черно море\", а \"червените\" - своя кошмар тази пролет \"Ботев\" (Пловдив). \"Левски\" гостува в Стара Загора. ЦСКА-София започна по-добре, може би с идея да отбележи ранен гол. Евандро стреля силно, но Душан Перниш спаси. В 16-ата минута гостите разиграха топката добре и последният, който я отигра - Тиаго, го направи майсторски за 1:0. Пореден важен гол на португалеца. До края на полувремето нямаше почти нищо интересно. След почивката \"червените\" се прибраха в глуха защита, но беройци не успяха да ги пробият. Много работа имаше вратарят Витаутас Черниаускас. Педро Еуженио пробва стража с удари отдалеч. Още няколко пъти имаше напрежение пред вратата на ЦСКА-София, макар че ситуациите не бяха стопроцентови.", "date": "2019.05.18", "title": "ЦСКА-София притисна \"Лудогорец\" след победа в Стара Загора"}
{"url": "https://clubz.bg/83093-policiqta_nameri_oryjie_tyrsejki_ubieca_okolo_kostenec", "text": "Полицията, която издирва заподозрения в две убийства Стоян Зайков в района на Костенец е открила огнестрелно оръжие, с което вероятно е извършено убийството. Това съобщи днес главният секретар на МВР Ивайло Иванов. Издирването на Зайков: \"претърсва се всяка една къщурка\" Той не уточни коя от двете жертви е била застреляна с намереното оръжие. По информация на БНТ оръжието е пушка, открита в скривалище в пчелин в село край Костенец. Заедно с нея са намерени и боеприпаси. Зайков и убитият му съсед имали \"чисто човешки отношения\" Иванов добави, че в петък вечер полицията е получила нови сигнали за това къде би могъл да се намира Зайков. Той обаче не е открит на посочените места. Още не са готови експертизите, които трябва да установят дали Зайков е извършил и двете убийства. Хора от района, които полицията смята за застрашени, остават под охрана. Зайков и убитият му съсед имали \"чисто човешки отношения\"", "date": "2019.05.18", "title": "Полицията намери оръжие, търсейки убиеца около Костенец"}
{"url": "https://clubz.bg/83095-avstrijskoto_pravitelstvo_e_na_pyt_da_ruhne_sedmica_predi_evroizborite_video", "text": "Тайно заснетото видео, на което вицеканцлерът Хайнц-Кристиан Щрахе и водачът на парламентарната група и заместник-кмет на Виена Йохан Гуденус разговарят с рускиня, представена като племенница на руски олигарх, за партийни дотации и гаранции за сделки в замяна на това, вече вдигна на крак правосъдните органи, пише в електронното си издание вестник \"Пресе\". Говорителят по правните въпроси на Австрийската социалдемократическа партия Ханес Яролим е подал сигнал до прокуратурата, занимаваща се със стопански и корупционни въпроси. До този момент Щрахе не е направил изявления по случая. Очаква се той да направи това днес по обед, но преди това ще има среща с канцлера Себастиан Курц, бе обявено тук от източници, близки до правителството. Същите източници вече съобщиха, че Курц изключва възможността да продължи да работи с Щрахе в правителството.  Корупционен скандал тресе правителството на Австрия (ВИДЕО) Генералният секретар на правосъдието Кристиан Пилначек съобщи чрез ежедневника \"Курир\", че с проучване на случая вече е натоварена върховната прокуратура, но добави, че все още е рано да се съставя пълна картина по случая, тъй като става дума за части от видеозапис. Опозиционната Австрийска социалдемократическа партия настоява още преди датата на изборите за Европейски парламент да се състои парламентарен дебат пред вид безпрецедентния корупционен скандал. Скандалът стана причина генералният секретар на Австрийската партия на свободата и водач на партийната листа за европейските избори Харалд Вилимски да откаже днешното си посещение в Италия, където трябваше да присъства на голям митинг на деснопопулистките партии в Милано, и да остане във Виена за кризисните заседания на партията. \n\t Разразилият се скандал е истинска политическа бомба, която ще има и международни последици, пише \"Курир\". Очевидна е целта, продължава ежедневникът, а именно да се нанесе унищожителен удар срещу все по-силните крайнодесни партии в ЕС. За тази цел материалът е пазен в тайна почти две години. От двете германски издания, публикували скандалното видео, направено на испанския курортен остров Ибиса - списание \"Шпигел\" и вестник \"Зюддойче цайтунг\", отказват да съобщят как е получено то. Историята бележи края на кариерата на Щрахе, продължава \"Курир\", вероятно ще промени и крайния резултат за Австрийската партия на свободата на предстоящите избори за Европейски парламент. Ще има влияние и върху сдружението на десните партии в Европа.  Това е тежък удар и за коалицията във Виена, коментира \"Курир\". Съществува вероятност скандалът да се отрази неблагоприятно и върху резултатите от изборите за Европeйски парламент на управляващата Австрийска народна партия, чийто водач е канцлерът Себастиан Курц. Според все още непотвърдени слухове, възможни са два варианта: нови избори или продължаване на правителствената коалиция с вицеканцлер Норберт Хофер, в момента министър на транспорта от квотата на Австрийската партия на свободата.", "date": "2019.05.18", "title": "Австрийското правителство е на път да рухне седмица преди евроизборите (ВИДЕО)"}
{"url": "https://clubz.bg/83096-radan_kynev_nqma_da_dopusna_da_ni_trovqt_s_propaganda_i_mrysen_vyzduh", "text": "Това каза водещият кандидат на „Демократична България“ Радан Кънев пред БНТ в рамките на дебат за мястото на България в Европа. Радан Кънев: Европа е свобода и качество, но преди всичко - върховенство на закона „Защо всичко това го няма тук?“, попита Кънев: Водещият кандидат на „Демократична България“ коментира още, че по политиката за мигрантите - тема която предизборно винаги се използва, за да бъдат манипулирани избирателите, той ще се бори за отмяна на „Дъблинския регламент” и за защита на външните граници, което е възможно само с обща европейска политика. Попитан коя е най-важната тема от кампанията му водачът на листата на „Демократична България“ отговори: Кънев бе попитан и дали има идеологически различия между партиите в обединението, на което той обясни, че идва от национална обиколка и смело може да каже, че десните хора у нас не са разединени идеологически. „Демократична България“ е това, което предстои в Европа - силен, прогресивен и умерен центристки съюз Той коментира и „Европа на две скорости“, като обясни, че така се очертава различното ниво на интеграция на отделните държави по отношение на Шенгенското пространство и свободното движение на стоки. Има две причини поради, които България все още не е в Шенген, а именно:  западноевропейските националисти, партньори на българските „разединени“ патриоти, които агресивно спират държавата да бъде приета в зоната и  българските националисти, чийто представител е в момента в ареста за продажба на паспорти. Кънев декларира и, че като евродепутат ще бъде част от групата на ЕНП. Според него вече е видимо, че в Европейския парламент подобно на българския националистическите формации ще са разделени минимум на три фракции, без да броим Орбан, който ще в четвърта група „и който заедно с Борисов е едно чуждо тяло в ЕНП“. „Демократична България“ е това, което предстои в Европа - силен, прогресивен и умерен центристки съюз", "date": "2019.05.18", "title": "Радан Кънев: Няма да допусна да ни тровят с пропаганда и мръсен въздух"}
{"url": "https://clubz.bg/83054-komunizmyt_pristiga_v_evksinograd_i_si_otiva_v_praga_i_gdansk", "text": "По волята на съдбата баща ми Станко Тодоров беше два мандата министър-председател на България, председател на парламента и почти несменяем член на висшето ръководство на Комунистическа партия. Покрай него имах възможност да наблюдавам хората, които изиграха важна роля в най-новата история на страната: Кимон Георгиев, Вълко Червенков, Тодор и Людмила Живкови, Борис Велчев, Александър Лилов, Петър Младенов и Андрей Луканов. През втората половина на миналия век България вървеше плътно до Съветския съюз. Това ми позволи да разбера доста за съветските лидери Йосиф Сталин, Лаврентий Берия, Никита Хрушчов, Леонид Брежнев, Юрий Андропов, Михаил Горбачов и Борис Елцин. До края на столетието продължи смутното време, наречено Студената война. В нея от двете страни на барикадата застанаха испанката Долорес Ибарури, италианците Енрико Берлингуер, Ориана Фалачи и Личо Джели, поляците Пьотр Ярошевич, Збигнев Бжежински, папа Войтила и Лех Валенса, румънецът Николае Чаушеску, англичаните Ким Филби, Маргарет Тачър и Робърт Максуел, американецът Ричард Никсън. Някои от тези хора познавах, други срещнах мимоходом, трети наблюдавах отблизо. За всички тях се опитвам да разкажа в тази книга. \n\t  …За първи път попаднах в Евксиноград не като почиващ, а в качеството си на репортер на БТА на 2 юли 1982 г. Бяха ни изпратили с фотографа Митьо Викторов да отразяваме частната визита на 37-мия президент на САЩ Ричард Никсън (1969-1974). Вълнуващо беше да го видя на живо -със същия дълъг нос, както го бях гледал по телевизията във връзка с аферата „Уотъргейт”. (Хора на Никсън се бяха опитали да монтират „бръмбари” в предизборния щаб на демократите в хотел „Уотъргейт” за президентската надпревара. Скандалът заплашваше с импийчмънт втория му мандат, затова президентът беше принуден да си подаде оставката.) След аферата битуваше мнението за Никсън като за някакъв дребен мошеник, но истината е, че той беше изключително успешен президент. Спря войната във Виетнам и с „пинг-понг” дипломацията допринесе за откъсването на Китай от съветската орбита, което промени баланса на силите в света.  Какво търсеше Никсън в България? Много интересно е едно изказване на шефа на КГБ Андропов по време на срещата му в Москва с ръководството на българското външно министерство: „Никсън е наш враг, но ние трябва да се съобразяваме с него. Когато обстановката го налага и когато е възможно, трябва да разговаряме с цел намаляване на международното напрежение и осигуряване на мира в света.” Може би руснаците са причината Тодор Живков упорито да се стреми да организира посещение на американски президент в България. Още през 1974 г. той изпраща телеграма до президента Джералд Форд с покана да му гостува. По съвет на държавния секретар Хенри Кисинджър обаче Форд дипломатично я отхвърля. Малко след това двамата с Живков се засичат в Хелзинки на Общоевропейското съвещание за сигурност и сътрудничество. Както пише в мемоарите си зетят Иван Славков-Батето, там Първия подхвърля на Форд: „Летите над нас, ама не кацате”. Американският президент се разсмива: „И това ще стане”.  Но не стана. Чак след промените в България дойдоха американските президенти Джордж Буш и Бил Клинтън, а по обясними причини Живков не можа да ги посрещне. Визитата на Никсън обаче е била все пак някаква утешителна премия, макар че и досега не мога да си обясня защо тя беше държана в толкова строга тайна. От всички български медии да отразяваме посещението бяхме допуснати само аз и фотографът Митьо Викторов от БТА. При това репортажите ни видяха бял свят единствено в секретния, червен бюлетин, до който имаха достъп членовете на Политбюро, и в емисиите за чужбина. А снимките останаха само за архива.  В хеликоптера, с който Никсън прелетя над Добруджа, химическия комбинат в Девня и курортите „Албена“ и „Слънчев бряг“, бяхме ние двамата с Митьо, заместник-министърът на външните работи -  разузнавачът Любен Гоцев, когото днес свързват с всички конспиративни теории, и преводачката Елена Поптодорова. (Дали това посещение имаше нещо общо с по-нататъшната изумителна кариера на Поптодорова до поста на български посланик в САЩ мога само да гадая.) След тържествения обяд в Евксиноград по време на разговорите му с Живков стана ясно, че Никсън е дошъл тук, за да предаде послание на Рейгън: „Америка не държи България, Полша и Чехословакия да бъдат откъснати от социализма и от съветската орбита. Тя само иска те да се превърнат в „отворени общества””. Като се връщам назад в спомените си, вече си давам сметка, че тогава за руснаците, за Живков, за Никсън и за Рейгън играта вече се е играела „ва банк” - или ние, или те.  Още ми е пред очите 21 август на съдбоносната 1968-ма. През тази година рухнаха всички илюзии, че социализмът може да бъде реформиран. С майка ми, баща ми и брат ми бяхме на почивка в Евксиноград. Баща ми тогава представляваше България в Съвета за икономическата взаимопомощ (СИВ), но още дори и не предполагаше, че съвсем скоро ще стане министър-председател на България. Това обяснява ролята, която играеше в настъпващите тревожни събития.  Столовата на Тунела беше на голяма слънчева тераса, от която се виждаше морето. Евксиноград си имаше свое собствено стопанство, от него бяха продуктите, с които се приготвяха ястията. Беше рано, около 9 часа, свършили бяхме закуската. Седяхме с приятели на маса между столовата и киното и обсъждахме смайващата новина от нощта. Иво, син на заместник-председателя на Министерския съвет Тано Цолов, беше чул по радио „Свободна Европа”, което слушаше тайно от техните, че войски и танкове на Варшавския договор са влезли в Прага. В този момент към нас се приближи Тодор Живков, който в онези години още почиваше заедно с останалите си колеги на Тунела. И повечето се натискаха да почиват в Евксиноград, когато и той беше там. Първия беше приключил със закуската си от чай, руски черен хляб, масло, сирене и домати - имаше прости вкусове - и отиваше към плажа.  (Живков не ядеше много: маслини, кренвирши, боб чорба, чушки, пълнени с фасул, агнешко по гергьовски; не пиеше, не пушеше. Обичаше да играе табла и я разбираше.) Облечен беше в бял памучен панталон, светлосиня кубинска риза и неизменното сламено бомбе. „Другарю Живков, какво става в Чехословакия?”. Той приседна за малко и отсече: „Нашите войски тази нощ пресякоха контрареволюцията”.  \n\t ", "date": "2019.05.18", "title": "Комунизмът пристига в Евксиноград. И си отива в Прага и Гданск"}
{"url": "https://clubz.bg/83097-vicekancleryt_na_avstriq_podade_ostavka_sled_korupcionen_skandal_video", "text": "Австрийският вицеканцлер Ханс-Кристиян Щрахе подаде оставка след гръмовен корупционен скандал, който разклати дясното коалиционното правителство и репутацията на партиите в него седмица преди европейските избори Щрахе (49 г.), лидер на крайнодясната Австрийска партия на свободата (АПС), е заснет скрито във видео, публикувано от германските издания \"Шпигел\" и \"Зюддойче цайтунг\", как обещава държавни поръчки на мнима руска (според него латвийска) бизнес дама в замяна на нейни инвестиции в изборната му кампания, включително в покупката на най-популярния всекидневник \"Кронен Цайтунг\" и смяната на ключови журналисти в него.     Той обаче нарече разкритията за него  . По-рано Курц, лидер на Народната партия, изключи да продължи да работи с Щрахе. Австрийското правителство е на път да рухне седмица преди евроизборите (ВИДЕО) Курц обмисля дали да продължи коалицията си с крайната десница или да поиска предсрочни избори, докато пред канцлерството се събра тълпа с лозунги за оставка и ранен вот. Транспортният министър Норберт Хофер ще заеме засега вицеканцлерското място на Щрахе и ще го наследни начело на партията, където в момента е номер 2.  48-годишният Хофер, по професия авиоинженер, загуби с малка разлика президентския балотаж от зеления Александер ван дер Белен през 2016 г. Вотът беше проведен два пъти заради технически нередности. Корупционен скандал тресе правителството на Австрия (ВИДЕО) Корупционен скандал тресе правителството на Австрия (ВИДЕО)", "date": "2019.05.18", "title": "Вицеканцлерът на Австрия подаде оставка след корупционен скандал (ВИДЕО)"}
{"url": "https://clubz.bg/83098-veselinov_ot_vmro_gerb_bsp_v_drug_variant_bkp_bsp_gerb", "text": "Тези думи качи на профила си във фейсбук заместник-председателят на ВМРО – Българско национално движение и на ПГ на „Обединени патриоти“ Искрен Веселинов. Ето и пълния текст на Веселинов във фейсбук:", "date": "2019.05.18", "title": "Веселинов от ВМРО: ГЕРБ = БСП (в друг вариант БКП = БСП + ГЕРБ)"}
{"url": "https://clubz.bg/83099-sasht_strupvat_vojski_okolo_iran", "text": "Саудитска Арабия и други страни от Залива са приели искане на САЩ да разположат отново на тяхна територия и във водите на Залива американски войски с цел възпиране на евентуални атаки от Иран, съобщи днес саудитският вестник \"Ашарк Ал Аусат\", цитиран от ДПА.  САЩ предупредиха, че е опасно да се лети над Залива Страните са одобрили разполагането на американските сили въз основа на двустранните споразумения между тях и САЩ, отбелязва вестникът, без да посочва за кои точно страни става дума. Добавя се, че САЩ нямат намерение да влизат във война с Иран.  Вестникът припомня за извършените тези дни бомбени саботажи срещу няколко търговски кораба и танкери в Залива. А американското Централно командване, което отговаря за региона, заяви тази седмица, че американските сили в Ирак и съседна Сирия са поставени в състояние на повишена готовност заради \"достоверни\" заплахи от иранските сили ,предаде БТА. Вчера президентът Доналд Тръмп отрече да е бил в противоречие с най-близките си сътрудници - и.д. министъра на отбраната Патрик Шанахан, държавния секретар Майк Помпео и съветника по националната сигурност Джон Болтън и да ги е обвинявал, че искат да го тласнат към война с Иран. Президентът каза, че сам взема решенията си, предаде Ройтерс. Тръмп каза и че очаква Иран сам поиска преговори, след като САЩ излязоха от сключената през 2015 г. международна сделка за ядрената програма на ислямската република, наложиха и отново осакатяващи икономиката търговски санкции и пратиха самолетоносач, бойна група кораби и стратегически бомбардировачи в Близкия изток.", "date": "2019.05.18", "title": "САЩ струпват войски около Иран"}
{"url": "https://clubz.bg/83100-magicheskite_gybi_i_lsd_moje_bi_pomagat_protiv_alkoholizym", "text": "През 50-те и 70-те всякакви психиделични вещества са изследвани за потенциала им да помагат срещу алкохолизма. Сега учени отново започват да изследват казуса. Още тогава някои откриват връзка между намаляването на алкохола след вземане на ЛСД - макар и не консистентна. Сега изследователи от Медицинския университет \"Джон Хопкинс\" в САЩ отново установиха това чрез анкета. Българинът през 2018-а: живее в панелка без парно, харчи повече за алкохол В нея участват 343 души, събрани чрез социалните мрежи и сайтове, занимаващи се с обсъждане на наркотици и изследвания. Те са предимно бели мъже, американци, и всички са имали проблем с алкохола в последните 7 години. 72% са покривали критериите за алкохолизъм, 74% признават употреба на ЛСД или псилоцибин, психоактивната молекула в халюциногенните гъби. 62% от тези, експериментирали с наркотиците, са търсели духовно преживяване или са се опитвали да проумеят психологическото си състояние. Само 10% са се надявали да намалят алкохола. \"Магическите гъби\" вече са \"пробивна терапия\" в САЩ Изследването показва драматична промяна в броя напитки, които хората употребили година след средна до силна доза ЛСД или псилоцибин. 83% вече не били алкохолици, 28% твърдели, че причината е, че наркотикът е довел до промяна в начина им на живот. Изследването, подчертава проф. Матю Джонсън от екипа, показва корелация, а не каузация. Според него действието на наркотика е сравнимо с резултатите от психотерапия. Но макар изследването да не доказва, че ЛСД и \"магическите\" гъби лекуват алкохолизма, то може да доведе до повече внимание от научната общност. А с по-облекчените условия за изследване на нелегалните наркотици, може да се развие медицинската им употреба за всякакви пристрастявания. \"Магическите гъби\" вече са \"пробивна терапия\" в САЩ", "date": "2019.05.18", "title": "\"Магическите\" гъби и ЛСД може би помагат против алкохолизъм"}
{"url": "https://clubz.bg/83102-grigor_dimitrov_zapochna_s_pobeda_nad_shvejcarec_v_kvalifikaciite", "text": "Григор Димитров се класира за втория и финален квалификационен кръг на турнира на червени кортове в Женева, побеждавайки с 6:4, 6:3 представителя на домакините Марк-Андреа Хюстлер. Турнирът е от категория АТП 250, а Хюстлер е №276 в ранглистата. Българинът поведе в резултата след пробив в десетия гейм. През втората част той направи брейк за 4:2, а при 5:2 и сервис на Хюстлер пропусна три мачбола, преди да затвори срещата на собствено подаване след час игра. Във финалния квалификационен кръг Димитров ще играе срещу италианеца Томас Фабиано, който е №100 в ранглистата на АТП. Това е първата победа за Григор Димитров под ръководството на временния наставник Радек Щепанек. Най-добрият ни тенисист започна от квалификациите, тъй като получи \"уайлд кард\" в последния момент.", "date": "2019.05.18", "title": "Григор Димитров започна с победа над швейцарец в квалификациите"}
{"url": "https://clubz.bg/83106-titla_%E2%84%9629_za_bajern_myunhen_i_sedma_poredna", "text": "\"Байерн\" (Мюнхен) стана шампион на Германия за 29-и път и седми пореден. В последния кръг на Бундеслигата баварците разгромиха \"Айнтрахт\" (Франкфурт) като домакини - 5:1. Стигаше им и равенство. В същото време преследвачът \"Борусия\" (Дортмунд) спечели с 2:0 като гост на съименника си от Мьонхенгладбах. В Мюнхен Кингсли Коман откри резултата в 4-ата минута. В 50-ата Себастиан Алер изравни, но домакините не стигнаха дотам да карат феновете си да се изнервят. Още в 53-тата Давид Алаба върна аванса на \"Байерн\". Нататък колосът се забавляваше. Последваха голове на Ренато Санчес (58-ата), Франк Рибери (72-ата) и Ариен Робен (78-ата). Последните двама изиграха последния си мач на \"Алианц арена\" с екипа на \"Байерн\". Не напускат клуба и феновете им благодариха със специален плакат и снимка. След седмица и за последно ще защитават емблемата на тима на финала за Купата на Германия срещу РБ \"Лайпциг\" на стадиона в Берлин. Имаше страхотна битка за местата, даващи право на участие в Шампионската лига - втори е \"Борусия\", трети - \"Лайпциг\", а четвърти - \"Байер\" (Леверкузен). Поражението в Мюнхен костваше на \"Айнтрахт\" място в евротурнирите. От Бундеслигата изпадат \"Нюрнберг\" и \"Хановер\", а \"Щутгарт\" ще играе бараж.", "date": "2019.05.18", "title": "Титла №29 за \"Байерн\" (Мюнхен). И седма поредна"}
{"url": "https://clubz.bg/83103-ahmed_dogan_izgrq_a_kyde_e_delqn_peevski", "text": "След дълги месеци отсъствие от публичния живот почетният председател на ДПС - Ахмед Доган, се появи.  снимка с телеграфен текст: \"Централният лъч на ДПС беше на кафе при почетния председател на ДПС д-р Ахмед Доган.\" На нея Доган е фотографиран до председателя на движението Мустафа Карадайъ, кандидати за евродепутати и активисти на партията. Зад тях е автобусът, с който предизборният щаб обикаля страната и на широка снимка наднича единственият кандидат за евродепутат, който все още никой никъде не е виждал. Седмица преди изборите за нов Европейски кандидат Делян Пеевски - втори в листата на ДПС, не е имал нито една публична изява. В началото на седмицата почетният председател на ДПС Ахмед Доган излезе с изявление,  . В него призова за прошка и отбеляза, че каузата на ДПС е твърде голямата, за да има вътрешни борби.  , че от сформирането на 44-тото Народно събрание през април 2017 г. до 30.04. 2019 г. депутатът Делян Пеевски се е регистрирал само за едно пленарно заседание - първото. Той не е бил глобяван нито веднъж за отсъствията си. За същия период депутатът на ДПС нито веднъж не е бил и командирован от парламента. А като народен представител към него няма и зачислени нещатни сътрудници.  По-рано БОЕЦ внесе сигнал до Централната избирателна комисия срещу регистрацията на Делян Пеевски като кандидат в евролистата на ДПС с аргументи, че „той не изпълнява условията за уседналост“. Сдружението се опитва да докаже, че Пеевски не е живял в последните 6 месеца в ЕС. Това би било пречка той да се кандидатира, тъй като в Изборния кодекс има изискване за уседналост. Наскоро Върховният административен съд (ВАС) се произнесе по жалба на \"Боец\" по темата. Съдиите не видяха нередност в това, че ЦИК реално проверява само по адресна регистрация. От \"Боец\" обаче смятат, че Пеевски е декларирал невярни данни и искат да установят това чрез сигнал до Върховната касационна прокуратура.", "date": "2019.05.18", "title": "Ахмед Доган изгря. А къде е Делян Пеевски?"}
{"url": "https://clubz.bg/83094-norvegiq_uveshtava_venecuelskite_upravlqvashti_i_opoziciq_da_pregovarqt", "text": "Преговорите тази седмица в Норвегия между представители на венецуелското правителство и опозиция имаха за цел \"оформянето на мирен дневен ред\" в съсипаната от криза южноамериканска страна, заяви президентът Николас Мадуро, цитиран от Ройтерс. САЩ спряха всички полети до Венецуела Венецуела: \"дясната ръка\" на Гуайдо е арестуван Той уточни, че все още Норвегия се \"опитва да посредничи\" между страните в конфликта и да ги убеди да седнат на масата на преговорите. Венецуелският опозиционен лидер, който изглежда все по-склонен да приеме евентуална американска военна намеса за уреждане на кризата, заяви, че изпратеният от него посланик във Вашингтон ще се срещне в понеделник с началника на Южното командване на въоръжените сили на САЩ. \n\tМного елементи от венецуелската опозиция реагираха скептично на евентуалните преговори с аргумента, че Мадуро е използвал преди диалога като тактика за протакане, за да запази своя контрол върху богатата на петрол страна на фона на непрекъснатия спад на жизнения стандарт, отбелязва Ройтерс. \n\tВенецуелският министър на външните работи Хорхе Ареаса междувременно заяви, че правителството на Мадуро е готово на преговори със Съединените щати, предаде ТАСС. Съединените щати и много европейски държави признаха Гуайдо за законен президент на Венецуела. Мадуро обаче запазва контрол върху държавния апарат и има подкрепата на висшите военни, както и на съюзници като Русия, Куба и Китай, отбелязва Ройтерс, цитирана от БТА.  Венецуела: \"дясната ръка\" на Гуайдо е арестуван", "date": "2019.05.18", "title": "Норвегия увещава венецуелските управляващи и опозиция да преговарят "}
{"url": "https://clubz.bg/83092-sasht_preduprediha_che_e_opasno_da_se_leti_nad_zaliva", "text": "Съединените щати отправиха предупреждение към авиокомпаниите, летящи в района на Персийския залив, на  \n\tфона на напрежението с Иран, предаде Асошиейтед прес, цитирана на БТА. Иран инструктира шиитите да се готвят за \"война с посредници\" Тръмп: Иран \"скоро ще иска\" да разговаря със САЩ Тръмп: Иран \"скоро ще иска\" да разговаря със САЩ", "date": "2019.05.18", "title": "САЩ предупредиха, че е опасно да се лети над Залива"}
{"url": "https://clubz.bg/83090-opoziciqta_v_polsha_vodi_s_nad_10_upravlqvashtite_evroskeptici", "text": "Проевропейската опозиция в Полша има 10-процентна преднина пред управляващата националистическа партия \"Право и справедливост\" (ПиС), сочат резултатите от анкета преди изборите за Европейски парламент другата седмица, предаде Ройтерс, цитирана от БТА.  \"Европейската коалиция\", съставена от проевропейски формации от целия политически спектър, ще получи на изборите на 26 май 43,6 на сто от гласовете, докато ПиС може да очаква 32,9 процента, установява сондажът на Института за изследване на обществените въпроси по поръчка на списание \"Нюзуик\" и радио \"Зет\".  Във всички досегашни проучвания на общественото мнение ПиС е заемала водещо място, припомня Ройтерс.  Според някои анализатори резкият обрат вероятно се дължи на публикуването в интернет на документалния филм \"Само не казвай на никого\". В него жертви разказват как като деца са били насилвани сексуално от католически свещеници, след което действията на педофилите в расо са били прикривани. Могъщата Полска католическа църкви поддържа близки отношения с ПиС и нейни свещеници често изказват подкрепа за партията в своите проповеди, отбелязва Ройтерс.  Социологът Лукаш Павловски обяснява пред \"Нюзуик\", че най-голям спад в доверието към управляващите има сред хората, които не са тясно свързани с Църквата. Сред тях е крайнодясната партия \"Конфедерация\", чийто рейтинг е нараснал за една седмица с пет пункта до 6,9 на сто, сочи изследването.  Изабела Стичинска, президент на варшавския Център за социални и икономически проучвания, също смята, че негативното възприемане на ПиС и Църквата се е засилило след разпространяването на филма.  Анна Матерса-Сосновска, социолог от Варшавския университет, обаче изразява съмнение, че подкрепата за ПиС наистина е спаднала чак толкова, че опозицията да я изпреварва с 10 пункта.  До четвъртък са регистрирани 18 милиона гледания на \"Само не казвай на никого\", след като филмът бе качен в събота в \"ЮТюб\", отбелязва Ройтерс. ", "date": "2019.05.18", "title": "Опозицията в Полша води с над 10% управляващите евроскептици"}
{"url": "https://clubz.bg/83101-djonsyn_e_favorit_za_posta_na_mej", "text": "Бившият британски външен министър Борис Джонсън е главният претендент за премиерския пост след евентуална оставка на министър-председателката Тереза Мей, съобщи в. \"Таймс\", базирайки се на допитване на социологическа агенция \"ЮГов\" сред членове на управляващата Консервативна партия. Бившият външен министър се ползва с подкрепата на 39 процента от участниците в анкетата. Втори по популярност, но далеч след Джонсън, е бившият министър по въпросите на Брекзит Доминик Рааб. Ако трябва да избират между двамата обаче, 59 процента от консерваторите казват, че биха подкрепили Джонсън, при 41 на сто за Рааб. Мей казва в началото на юни кога се оттегля Третата позиция си поделят министърът на околната среда, прехраната и развитието на селските райони Майкъл Гоув и министърът на вътрешните работи Саджид Джавид, подкрепени от 9 процента от запитаните. Непосредствено след тях, с 8 процента, се нарежда действащият външен министър Джереми Хънт. Бившият министър и бивш кмет на Лондон Борис Джонсън обяви в четвъртък, че смята да се включи в борбата за лидер на Консервативната партия, а следователно и за министър-председател, когато Тереза Мей се оттегли от поста. Мей заяви, че ще подаде оставка веднага след като парламентът приеме проектоспоразумението за условията за излизане от Европейския съюз, но не каза какви са по-нататъшните й планове в случай, че сделката не мине в парламента. Фараж ще размаже Мей на евроизборите В четвъртък Греъм Брейди, председател на Комитет 1922 - специална партийна комисия, която включва депутати консерватори, невлизащи в правителството, и отговаря за избора на нов партиен лидер - посочи в писмено изявление, че датите на оттеглянето на премиера и избирането на нов лидер на консерваторите ще бъдат определени в началото на юни след гласуване в парламента по проектосделката за условията на Брекзит, припомня БТА. Фараж ще размаже Мей на евроизборите", "date": "2019.05.18", "title": "Джонсън е фаворит за поста на Мей"}
{"url": "https://clubz.bg/83088-kakvo_se_sluchva_v_ekaterinburg", "text": "Конфликтът назрява от няколко месеца, но през тази седмица прерасна в открити сблъсъци. Защитниците и противниците на строежа на черква в централната част на Екатеринбург са се хванали за гушите, стигна се и до арести: през последните дни бяха задържани десетки противници на строежа в централния парк на този руски град с население от 1,5 милиона души.  Противниците на застрояването твърдят, че в централната част на града има твърде малко зелени площи. Самата тя не е против черквата, подчертава Балтина изрично, но като много други жители на града тя не желае да се строи точно на това \"прекрасно място край езерото\". За ДВ тя казва, че управляващите не се съобразяват с протестиращите и допълва, че жителите на града трябва да помислят за друго място, на което да се издигне храмът. А в това отношение идеи не липсват. Също като нея политологът Александър Пирогов е на мнение, че въпросът изобщо не опира до въпросната черква. Хората са недоволни. Издигането на черква на това място ще влоши качеството на живота им. Въпросното място е избрано от архитекти и от градската управа. Според него, не е нужно да се провежда специален референдум за строежа на черквата. Допитванията до жителите на града ясно показвали, че 20 на сто от тях са против, а два пъти повече са за строежа, изтъква свещеникът. Преди вземането на решение за строежа са били проведени публични изслушвания, на които много хора са изразили мнението си, посочва Миняйло. Вярно е, че през последните дни 1500 жители са протестирали срещу строежа на черквата, но в същото време 8 хиляди вярващи са се включили в молитвено бдение за изграждането на черквата, допълва той.  От разпадането на Съветския съюз Руската православна църква се опитва да възстанови поне част от черквите, които комунистите са разрушили. През 1914 г. в царска Русия е имало 81 000 религиозни храмове - черкви, манастири, параклиси. През 1987 г. от тях са били останали едва 6900. Повечето черкви са разрушени, а една немалка част от тях са превърнати в конюшни, производствени халета, жилищни бараки или гаражи. А някои манастири са били преустроени от комунистите в затвори.  Изцяло променени през този период са впрочем цели градове - в Екатеринбург са премахнати много исторически обекти, а комунистите го превръщат в център на тежката индустрия. Броят на населението започва бързо да нараства, а хората са били устройвани да живеят в панелни блокове, които западат. Някогашната красота на града е била пожертвана за нуждите на социалистическото планово стопанство и тежката индустрия, както и на \"безкласовото общество\". В резултат на това парковите площи почти изцяло изчезват от централната част на Екатеринбург. Междувременно в спора се намеси и президентът Путин. По този начин Кремъл се противопостави на местните управници, които държат на строежа - въпреки протестите. След намесата на Путин обаче вече не се знае как ще завърши този спор.  ", "date": "2019.05.18", "title": "Какво се случва в Екатеринбург?"}
{"url": "https://clubz.bg/83087-veneciq_vze_na_mushka_prostitutkite_i_piqnite_turisti", "text": "Общинският съвет на Венеция предприе мерки за решаване на проблемите с проститутките и пияните хора по улиците и каналите на препълнения с туристи италиански град, предаде Ройтерс. \n\tСъгласно новите правила \"жриците на любовта\" ще може да бъдат глобявани с до 500 евро за \"злоупотреба с обществено пространство\" и за възпрепятстване на трафика, докато преговарят с потенциални клиенти. \n\tПредвиждат се глоби и за хората, които пият алкохол навън през нощта или ходят разголени по улиците. При най-екстремните случаи на антисоциално поведение туристите ще бъдат гонени от града. Новите мерки се вписват в усилията на контролирания от консерваторите общински съвет на северния италиански град да наложат спазване на обществения ред, отбелязва Ройтерс.  \n\tПрез февруари местните власти въведоха такса от 3 евро за хората, които посещават Венеция за един ден. При това тя ще бъде повишена от догодина до между 6 и 10 евро, в зависимост дали сезонът е слаб или силен. \n\tОколо 25 милиона туристи посещават Венеция всяка година, препълвайки алеите и ренесансовите църкви покрай каналите. 14 милиона от тези хора прекарват в града само един ден. \n\tЗа сметка на това населението на Венеция е намаляло рязко от около 175 000 души в края на Втората световна война до приблизително 50 000 в наши дни. Местните жители се оплакват, че градът буквално е превзет от туристите, а те са онези, които плащат цената. ", "date": "2019.05.18", "title": "Венеция взе на мушка проститутките и пияните туристи"}
{"url": "https://clubz.bg/83089-korupcionen_skandal_trese_pravitelstvoto_na_avstriq_video", "text": "Голям скандал се разрази в Австрия с вицеканцлера и лидер на крайнодясната Австрийска партия на свободата (АПС) Хайнц-Кристиан Щрахе, който бил записан тайно от две германски издания да обещава строителни проекти на мнима племенница на руски олигарх в замяна на дарения за неговата формация. Аферата, която се разрази броени дни преди изборите за Европейски парламент, поставя под натиск управляващата коалиция, като опозицията поиска оставката на Щрахе, а канцлерът Себастиан Курц планира да направи днес изявление по случая, предаде ДПА, цитирана от ДПА. Видеозаписът бе публикуван вчера от списание \"Шпигел\" и вестник \"Зюддойче цайтунг\". Той е бил направен на испанския остров Ибиса още през юли 2017 г. - три месеца преди парламентарните избори в Австрия, които изведоха АПС до властта и направиха Щрахе втория човек в правителството. \n\t Жената на записа се представя като племенница на руски олигарх и казва, че иска да инвестира около 250 милиона евро в Австрия. Щрахе й обяснява как да дари пари на неговата партия посредством сигурна неправителствена организация. \n\tЛидерът на АПС дава на жената да разбере, че може да се надява да получи строителни проекти, които преди са били поверявани на голямата австрийска компания Щрабаг (Strabag). Австрийският вицеканцлер освен това съветва жената да купи най-големия вестник в страната - \"Кронен цайтунг\" - който след това да го подкрепи по време на предизборната кампания. Някои от журналистите в медията обаче ще трябва да бъдат сменени, отбелязва той и добавя: Срещата е била организирана от Йохан Гуденус - политик от АПС, който е учил в Русия и е в управителния съвет на Австрийско-руското дружество за приятелство.  Щрахе и Гуденус признали за срещата, след като били попитани от германски медии. В писмено изявление лидерът на АПС отбелязва, че на няколко пъти е казал на жената, че австрийското законодателство трябва да бъде спазено. Записът потвърждава тези негови думи, потвърждава \"Шпигел\".  Щрахе освен това твърди, че става въпрос за \"строго частна\" среща в \"небрежна, спокойна ваканционна атмосфера с пиене във весела обстановка\". Канцлерът Себастиан Курц от консервативната Австрийска народна партия (АНП) е свикал кризисна среща късно снощи, предаде Ройтерс. \n\tКурц ще направи днес изявление по случая, съобщи неговият говорител, цитиран от ДПА. Агенцията отбелязва, че въпреки че АНП и АПС управляваха съвместно досега до голяма степен в хармония, през последните седмици на повърхността се появиха напрежения заради връзки на крайнодясната партия с екстремистко, ксенофобско движение. Опозицията поиска оставката на Щрахе и нови парламентарни избори, предаде ТАСС. Сметната палата на Австрия пък поиска от АПС да даде разяснения за своето финансиране. ", "date": "2019.05.18", "title": "Корупционен скандал тресе правителството на Австрия (ВИДЕО)"}
{"url": "https://clubz.bg/83071-v_sredata_na_kampaniqta_uchastnicite_poharchiha_26_mln_lv_za_medii", "text": "До изборите за членове на Европейския парламент (ЕП) от Република България остават 10 дни, като участниците са похарчили над два и половина милиона лева за медийно отразяване до момента. Това показва редовният мониторинг на  . Актуалността на данните е към 15 май. Според изборното законодателство медиите, отразяващи предизборната кампания, трябва да публикуват сключените с различните политически субекти договори в тридневен срок след подписването им и да ги премахнат не по-рано от обявяване на резултатите от изборите. Институт за развитие на публичната среда следи разходите на 27-те регистрирани партии, коалиции и инициативни комитети за медийно отразяване. Наблюдението обхваща официалните страници на 44 национални и регионални медии – 11 телевизии, 3 радиостанции, 16 вестника и 14 информационни сайтове и агенции. Отворен парламент: Медийната цена на кампанията – 1,6 млн. лв за 10 дни Според Изборния кодекс заплащането на медийните услуги става предварително  и при спазване на обявените от съответния доставчик ред, условия и цени, които трябва да са еднакви за всички. Към 15 май вече 30 от мониторираните медии са публикували договори за предизборно отразяване на участниците в кампанията. Останалите 14 медии нямат или не са публикували сключени договори с участниците. Това са: телевизиите – Алфа ТВ и ТВ+, вестниците – \"Дума\", \"Монитор\", \"Телеграф\", \"Борба\", \"Черно море\", \"Старозаорски новини\", \"Утро\", \"АрдаNews\" и агенциите – Novini.bg, Blitz.bg, TopNovini.bg, \"ВяраНюз\". Въпреки че от в. \"Черноморски фар\" са публикували договори с 4-ма участници в кампанията – ПП ВМРО, КП “БСП за България”, ПП ГЕРБ и с инициативния комитет на независимия кандидат Ваня Григорова, медията е заличила сумите, за които се извършва отразяването. Марешки - нарушител на Изборния кодекс с търговска предизборна тв реклама Интересна и иновативна е кампанията на КП “БСП за България” в партийния в. Дума, където в страницата с поместената кръстословица на фон е поставен номерът на коалицията в бюлетината.  Въпреки че някои медии не са публикували сключени договори, на интернет страниците им ясно се вижда политическа реклама. Такива са вестниците \"Борба и \"Утро\", констатират от Отворен парламент. От публикуваните до този момент договори става ясно, че най-много средства са привлечени от групата на bTV (587 636.15 лв. без ДДС). Следващите най-предпочитани медии са групата на NOVA (397 923.52 лв. без ДДС) и телевизия Евроком (211 759.50 лв. без ДДС). Според публикуваните данни за договори в 30-те медии, 3-ма от регистрираните в кампанията субекти не са изразходвали средства за медийна кампания. Това са, както следва: Венислава Атанасова – независим кандидат, Десислава Иванчева – независим кандидат и ПП “ДОСТ”. Телевизия Евроком продължава да сключва безвъзмездни договори с политически субекти. Към 15 май такива са сключени с ПП “Възраждане”, ПП „Движение презареди България“, Коалиция “Движение Заедно”, Коалиция “Воля – Българските родолюбци”, независимият кандидат Минчо Куминев. Всички тези субекти имат и договори за платено отразяване в телевизията. Останалите шестнадесет формации, които през изминалия период са сключили договори с мониторираните медии, са разходвали общо 2 601 526.94 лв. (без ДДС). Към 15-и от КП “БСП за България” са вложили най-много средства за медийно отразяване – 566 507.28 лв. (без ДДС). В тази сума са включени и индивидуални договори на Сергей Станишев с Канал 3 (4000 лв.) и Dir.bg (2496.88 лв.). На второ място по разходи за медии в кампанията е ПП ГЕРБ – 478 358.46 лв. (без ДДС), а на трето – КП “Воля – българските родолюбци” – 367 674.02 лв. (без ДДС). В графиката по-долу може да се запознаете със средствата разходвани за медийно отразяване на участниците в кампанията, както и медиите, които те са предпочели  Продължава практиката от предишни избори партиите, управляващи партийни телевизии, да сключват договори за отразяване с тях. Такива има сключени между БСТВ и КП “БСП за България”, СКАТ и Валери Симеонов. Въпреки отразяването на кампанията на АТАКА от телевизия АЛФА, няма данни за сключени договори между тях.   Средствата от медийни пакети ще бъдат обект на последващ наш анализ на база на протоколите от заседанията на Централната избирателна комисия. Марешки - нарушител на Изборния кодекс с търговска предизборна тв реклама", "date": "2019.05.18", "title": "В средата на кампанията: участниците похарчиха 2,6 млн. лв. за медии"}
