{"url": "https://clubz.bg/92486-slujeben_kabinet_ot_dnes_v_severna_makedoniq_izbori_na_12_april", "text": "Парламентът на Северна Македония единодушно избра тази вечер служебно правителство със 101 гласа „за“, съобщиха местните медии, цитирани от световните агенции. Министър-председател до провеждането на предсрочни избори на 12 април и формирането на редовен кабинет ще е Оливер Спасовски. По-рано Зоран Заев подаде оставка, парламентът я прие, а президентът на страната Стево Пендаровски възложи мандат за сформиране на служебно правителство на досегашния министър на вътрешните работи Оливер Спасовски. Той бе номиниран от управляващия Социалдемократически съюз. До ситуацията в съседната държава се стигна, след като Европейският съюз отказа да даде дата за начало на преговори за членство на Северна Македония. Още тогава Заев заяви, че се оттегля от премиерския пост и ще поиска нови избори. Оставката му днес бе посрещната с аплодисменти от опозицията в парламента, а лидерът на ВМРО-ДПМНЕ Никола Мицевски заяви, че „днес е денят, в който държавата и македонският народ се освободиха от най-неспособната, най-корумпираната, най-криминалната власт, която е имала“. По-късно президентът Пендаровски връчи във вила Водно, резиденцията на държавния глава, мандат за съставяне на преходен кабинет на Спасовски.  Преди гласуването на служебния кабинет той заяви пред депутатите, че страната се насочва към изключително важен период, който изисква приемственост в дейността на всички институции. По думите му трябва да се организират честни и демократични избори, но и да се продължи работа по дейностите, свързани с присъединяването към НАТО и ЕС. В преходния кабинет на Северна Македония има и кадри на опозицията от ВМРО-ДПМНЕ - вътрешният министър Наке Чулев от Дирекцията за разузнаване, Рашела Мизрахи - министър на труда, както и зам.-министри във финансите, земеделието и администрацията. Част от министрите на Заев остават и в служебното правителство - това с Радмила Шекеринска - министър на отбраната, Никола Димитров – на външните работи, Буяр Османи – вицепремиер по европейските въпроси, нов вицепремиер по икономическите въпроси е Мила Царовска (досегашен социален министър), Рената Дескоска - на правосъдието, Нина Ангелковска - на финансите.  Служебният кабинет ще управлява 100 дни, до изборите, а залогът е голям - вотът може да доведе до завой в политиката на Скопие и отдалечаване от европейската цел.", "date": "2020.01.03", "title": "Служебен кабинет от днес в Северна Македония, избори на 12 април"}
{"url": "https://clubz.bg/92479-edin_zaginal_i_dvama_raneni_pri_ataka_s_hladno_oryjie_kraj_parij", "text": "Поне трима души са били ранени при нападение с хладно оръжие близо до Париж, съобщи CNN. Новината е потвърдена от местната полиция. По-късно се разбра, че един от пострадалите е починал, останалите са настанени в болница в тежко състояние, съобщи БТА, цитирайки \"Ройтерс\".  Според властите във френската столица нападателят е бил \"неутрализиран\". Стана ясно, че полицията го е застреляла на мястото на атака - френския град Вилжюиф, недалеч от столицата. Инцидентът е станал около 14 ч местно време. Нападателят е мъж. Призивът на полицията е гражданите да избягват района на атаката.   Тече разследване на мотивите на нападателя. ", "date": "2020.01.03", "title": "Един загинал и двама ранени при атака с хладно оръжие край Париж"}
{"url": "https://clubz.bg/92482-velika_pobeda_v_sidni_bylgariq_bi_velikobritaniq_na_tenis_video_snimki", "text": "България поднесе голяма изненада още в първия ден на новия отборен турнир ATP cup в Австралия - победа с 2:1 над световната сила в тениса Великобритания. След разменени победи на сингъл, Григор Димитров и Александър Лазаров хвърлиха сензация на двойки, надвивайки двама от добрите играчи в света - Джейми Мъри и Джо Солзбъри - 7:6(5), 6:7(2), 11:9. В шампионския тайбрек българите спасиха два мачбола. Битката приключи след 3 часа след полунощ местно време на обновената арена в Сидни. Григор и Алекс играха заедно за първи път. Първата ни ракета не е специалист на двойки, а Лазаров е много млад, той е извън топ 500 на сингъл и също няма опит на двойки. Срещу себе си имаха състезатели от елита при дуетите. Григор се измъчи, но надви Евънс, България изравни на британците Димитров игра два мача поред (към четири часа общо) - той първо води битка, продължила два часа и половина срещу Даниел Евънс. Спечели и изравни - 1:1. Минути по-късно реши да излезе на корта отново, вместо заявения предварително Адриан Андреев. Големият герой обаче е Лазаров, който се представи феноменално. Това е една от причините в интервюто на корта след срещата Григор да прикани репортера на ATP първо да говори с по-младия му съотборник, а не с него. Британците очакваха да спечелят без особени трудности - най-малкото на двойки. Че ще имат проблеми обаче пролича още в откриващата среща на Камерън Нори срещу Димитър Кузманов - 2:1 сета. България започна със загуба в новия турнир ATP cup В решителния сблъсък на двойки играещият капитан Димитров и Лазаров демонстрираха отличен синхрон, самочувствие и вяра. Първият сет вървеше гейм за гейм, а нашите се оказаха с по-здрави нерви в тайбрека.  Във втория сет братът на Анди Мъри и неговият съекипник рано стигнаха до пробив, върнат в решителен момент - при 4:5. Този път тайбрекът беше за тях. В шампионския българите догонваха през цялото време.  След грешка на Димитров островитяните стигнаха до два мачбола. Капитанът ни обаче бързо се реабилитира с отличен бекхенд ретур по диагонала   Впоследствие се стигна до обрат, мачбол за България и победа след отлични изяви на Лазаров в последното разиграване - форхенд по правата      Имаше доста сълзи в очите на всички, а доста българи със знамена и фланелки с трикольора видяха триумфа. Не малко от тях останаха за емоционалния трети мач. В неделя предстои мач с Молдова, отборът на която падна преди часове от Белгия с 0:3. В българския щаб през цялото време е Крис Гро, новият треньор на Григор Димитров, който дава указания на всички и е облечен с официалния екип на нашия отбор. България започна със загуба в новия турнир ATP cup", "date": "2020.01.03", "title": "Велика победа в Сидни - България би Великобритания на тенис (ВИДЕО, СНИМКИ)"}
{"url": "https://clubz.bg/92446-kmetyt_kojto_gi_iztepa_vsichkite", "text": "Историята на скандалния дългогодишен кмет на Симитли Апостол Апостолов и неговото семейство е разказ, белязан от ключовите думи на прехода - кьотек, мутри, бухалки, депутати, бизнес, тото, футбол, избори без избор, обществени поръчки и разбира се – Бойко Борисов Накратко историята е следната. Половин час след настъпването на новата година в кафене в центъра на града възниква конфликт с участието на кмета Апостолов, неговия син - депутата от ГЕРБ Стефан Апостолов, бизнесмена Методи Бачев и техните компании. Кметът на Симитли Поли Апостолов и синът му замесени в масов бой Според МВР става дума за \"сдърпване\", което не е ескалирало сериозно и няма пострадали. Апостолов-старши твърди, че само опитал да въдвори ред, тъй като компанията на Бачев хвърляла пиратки, което той бил забранил. В мирния си опит да ги помоли да престанат, описан като \"отидох с бутилка шампанско да ги поздравя\", кметът дори \"изял няколко шамара по стечение на обстоятелствата\". Другата страна, разбира се, не е съгласна - според Бачев кметът и синът му се държали агресивно, заплашвали ги, депутатът от ГЕРБ дори го душил, а баща му ударил сестрата на Бачев. По непотвърдена информация, която се върти в социалните мрежи като разкази на други очевидци, Стефан Апостолов спазил стари депутатски традиции, поставени от коалиционните му партньори от \"Атака\" и размахвал депутатската си карта с думи и действия, които предполагат да не държи малка пластика с имена, а по-скоро магически артефакт за всемогъщество и безсмъртие. Но историята на Апостол Апостолов далеч не започва от първите минути на 2020 г., а в настоящия момент си струва да припомним част от нея. Политическият път на бившия футболен съдия, какъвто е днес и синът му, стартира на местите избори през далечната вече 2003-та, когато печели още от първи тур. 16 години по-късно той все още е на поста, като в последните два случая практически дори не се явява на избори. Да, няма грешка - на вота за местна власт в края на отишлата си 2019 г. Апостолов е единствен кандидат за кмет на общината. И това не му се случва за първи път - 4 години по-рано, през 2015-а, отново до място в бюлетината на местната избирателна комисия не успява да се добере нито един друг желаещ. Всички обичат кмета на Симитли Тогава Апостолов е кандидат на местна коалиция \"Бъдеще за община Симитли\" - със същата коалиция обещава бъдеще, когато е избран за първи път и през 2003 г. На последните избори преди няколко месеца той вече е кандидат на... \"Партия на зелените\". Чисто формално това дава основания на ГЕРБ да твърди, макар неговият син да е в редиците на партията като депутат, че Апостолов-старши не е неин кмет. Още повече, както вероятно биха казали хората на Борисов - макар ГЕРБ да не издига конкурент на Апостолов за поста, партията все пак участва в изборите за общински съветници. Подобна теза веднага се опровергава от няколко факта. На първо място - ако искаше наистина някаква промяна в Симитли, Бойко Борисов можеше да издигне конкурент на Апостолов. Но за близките политически отношения между Борисов и Апостолов говори и друго - на изборите за общински съвет се явяват само две листи - тази на кмета и тази на ГЕРБ. Куриозно, двете листи дори са представени заедно, на общо събитие. Освен местата в общинския съвет на Симитли, по подобна схема са разделени и шестте населени места в общината - Брежани, Долно Осеново, Крупник, Полена, Полето и Черниче. Избори за кмет, подобно на случая в Симитли, практически не се провеждат в нито едно от споменатите шест населени места. Нещо повече - буквално както са подредени по азбучен ред, те са разделени между ГЕРБ и Апостолов - три на три. В първите три единствените кандидати са от \"Партията на зелените\", а във вторите три - от ГЕРБ. Изборен сценарий, на който без съмнение би завидял и един култов герой на Алеко Константинов. В такава ситуация човек би се запитал - къде е опозицията на национално ниво и защо нито една партия дори не се опитва да наруши хегемонията на Апостол Апостолов? На този въпрос си заслужава да бъде потърсен отговор например от \"Позитано\" №20.  Това обаче би важало само за последните избори, тъй като 2015-а БСП е част от коалицията \"Бъдеще за Симитли\", която издига Апостолов отново като единствен кандидат. Способностите на Апостолов да решава конфликтни ситуации с шампанско в ръце дават някои възможни отговори за липсата на конкуренция, в която той се оказва твърде често на политическата арена. И тук историята отново не започва от тази година. Така през 2018-а пред Нова телевизия \"помирителят с шампанското\" Апостолов отговоря на обвинения от страна на Велислав Елезов - пресаташе на футболния клуб \"Пирин\", че бил нападнат в гръб от кмета на Симитли. Култовото му включване при Милен Цветков трудно може да бъде описано. Елезов нарича поведението на кмета \"неадекватно и неконтролируемо\" и обяснява, че бил нападнат \"в гръб със зверски шут\", а след това му били нанесени \"удари по главата\". Колорит донася обвинението, че Апостолов заплашвал Елезов \"с половите си органи\". Освен да съобщи пред медиите, Елезов внесе жалба в полицията, по която не е известно да е последвало нещо за Апостолов. Футболен функционер: Нещото кмет на Симитли ме преби Отбелязване си струват и някои събития около местните избори през миналата година. Както вече стана дума, още през 2015-а Апостол Апостолов е единствен кандидат за четвърти мандат като кмет. Петият му мандат също изглежда като гарантиран, когато през лятото на м.г. местният вестник \"Струма\" съобщава гръмко: \"Изненада в Симитли! СДС изправя шампиона и почетен гражданин Методи Стойнев срещу вечния кмет Апостол Апостолов\". Стойнев е представен официално от местното ръководство на СДС, в това число от председателя му Здравко Ушатов. Няколко дни по-късно СДС се отказва от горещата си подкрепата за Стойнев, като тихомълком споменава аргумента за споразумение с ГЕРБ на централно ниво, въпреки че на много места из страната двете партии са конкуренти – като Видин, Калояново, Асеновград, Костинброд и други. СДС в Симитли все пак има желание да участва поне в изборите за общински съвет, но общинската избирателна комисия не ги допуска с аргумента за документални проблеми. Партията обжалва, но по-късно оттегля жалбата си и оставя \"Партията на зелените\" (Апостолов) и ГЕРБ като единствените в \"борбата\" за общинския съвет. Любопитен момент добавя новина от криминалната хроника в града - във времето между отказа от регистрацията на листата и оттеглянето на жалбата срещу това решение, колата на лидера на СДС в Симитли Здравко Ушатов става обект на вандалски акт. Задното стъкло е строшено с камък, докато автомобилът е паркиран пред дома на Ушатов. Полицията е уведомена, а резултат от дейността ѝ отново не е известен. Последният епизод от тази чудата тази история е, че Методи Стойнев за кратко отново се оказва кандидат - припознат от партия \"Възраждане\". ОИК в Симитли първоначално отказва регистрация и на нея, но от \"Възраждане\" обжалват и ЦИК се произнася в нейна полза, връща казуса на ОИК, откъдето този път допускат формацията до вота. В крайна сметка обаче Методи Стойнев и \"Възраждане\" мистериозно така и не се явяват на изборите, като в решенията на ОИК-Симитли не може да бъде открито заявление за оттегляне на кандидата им. За други инциденти мълчи и криминалната хроника. Но още през 2011 г. могат да бъдат посочени други два любопитни случая. Местните разказват, че малко след изборите е пребит младият регионален лидер на \"Атака\" Любомир Станков, който си позволил да се яви в изборната надпревара срещу Апостолов и кандидата на ГЕРБ Александър Костов. Станков печели 200 гласа и взима под 3%, а Апостолов печели още на първи тур. Случаят не достига до медиите, за разлика от този с общинския координатор на ГЕРБ-Симитли Георги Лунджов. В началото на февруари 2012-а той е нападнат от двама неизвестни мъже пред дома му. Те изскочили с бухалки от джип и му нанесили няколко удара, вследствие на които е приет в болница с комоцио и лицево-черепна травма. В допълнение към случая с Любомир Станков от \"Атака\" пък е любопитно да се отбележи, че 4 години по-късно, на следващите избори, той вече е кандидат и е избран за общински съветник от листата на кметската коалиция \"Бъдеще за Симитли\". Колко няма общо ФК „Витоша“ Бистрица с ГЕРБ? През 2009 г. пък шефове на футболни клубове в Югозападната \"В\" група се оплакват на пресконференция, че са били заплашвани от Апостол Апостолов. Това се случва след скандален двубой между \"Витоша\" (Бистрица), където е картотекиран Бойко Борисов, все още кмет на София, и отборът на Апостолов - Септември (Симитли). Мачът така и не се състои поради меле между двата отбора, арестувани са 16 души. По-късно зад тях застават и други клубове, а цитиран от други медии е представителят на \"Ботев\" (Ихтиман) Илия Велев, който твърди, че кметът на Симитли ги заплашвал, че \"ще ни бесят един по един на гредите\". Сред главните обвинени лица е и тогавашният футболист на Септември Методи Стойнев - същият, който десет години по-късно е на косъм да влезе в надпревара за кметското място с Апостолов, но това така и не се случва. Победите на Апостолов не се само на футболния, политическия и други рингове, но ги обединява способността му да ги печели с всякакви методи и накрая да излиза чист. Разследване на вестник \"Банкерь\" през 2009 г. обръща внимание на странния начин, по който са отработвани сигнали за злоупотреби от негова страна, свързани с режима за възлагане на обществени поръчки, опорочени конкурсни процедури и т.н. Последната широко отразена проява преди новогодишната на сина на Апостол Апостолов - депутатът от ГЕРБ Стефан Апостолов - е от април 2018 г., когато Апостолов-младши направи комичен опит да чете от трибуната текстове от Закона за физическото възпитание и спорта, демонстрирайки сериозни затруднения с тази задача, сричане и куп лапсуси. Освен в българския футбол, Апостолов има опит и като международен съдия, като също през 2018 г. влезе в международния обмен със спорните си отсъждания по време на мача между Розенборг и Валур, когато отсъди три дузпи, а и двата отбора имаха сериозни претенции към него след мача. Реферът депутат Стефан Апостолов е със спрени права У нас на терена също не липсват скандали - той е изваден от съдийството за известно време през лятото на миналата година, по-късно правата му са възстановени. Двамата мъже в семейство Апостолови не са единствените, които могат да се похвалят с медийно внимание и горещи събития около себе си. През 2015 г. в новините попада и дъщерята на Апостол - Полина Динкова, която постигна страхотна победа на различна арена, като печели над 7 милиона лева от тотото. Новината първи разкрива именно баща ѝ Апостол Апостолов.  За финал не би било коректно към читателите, ако не припомним, че разигралата се навръх Нова година разправия между Апостолов и Бачев не е тяхната първа обща история. През 2016 г. се появи видео от тържество на площада в симитлийското село Черниче, когато видимо почерпеният шеф на строителната компания \"Агромах\" Методи Бачев, най-меко казано, направи намек за интимни отношения между кмета Апостолов и премиера Борисов. По-късно компанията, която минаваше за една от любимите на ГЕРБ, смени името си на \"Грома Холд\". Всички обичат кмета на Симитли Каквато и да е конкретната истина за случката от вечерта на 31 декември срещу 1 януари, в историята на Апостол Апосполов и неговото семейство се преплитат един куп ключови за българския преход думи и словосъчетания – побоища и мутренски разправии, футболни кавги и съдии, депутати и депутатски карти, неграмотност, опорочени избори и безпринципни политически договорки, тото, бизнес, обществени поръчки. И разбира се – каква история от България без щипка Бойко Борисов...  „Генерация Z“ – с подкрепата на „Америка за България“ Всички обичат кмета на Симитли Футболен функционер: Нещото кмет на Симитли ме преби Колко няма общо ФК „Витоша“ Бистрица с ГЕРБ? Реферът депутат Стефан Апостолов е със спрени права Всички обичат кмета на Симитли „Генерация Z“ – с подкрепата на „Америка за България“", "date": "2020.01.03", "title": "Кметът, който \"ги изтепа всичките\""}
{"url": "https://clubz.bg/92481-tesla_svali_cenata_na_elektromobila_kojto_proizvejda_v_kitaj", "text": "Tesla намали началната цена на произвеждания в Китай седан Model 3 с 16% до 299 050 юана (42 919 долара), след като получи китайски субсидии за електрически превозни средства. Това показва справка в сайта на американската компания, съобщи Investor.bg.  По-ранната начална цена на електромобила е била 355 800 юана. Производителят води активна политика за китайския пазар, като имаше намаляване и на цените на автомобилните аксесоари и домашните зарядни, предава Ройтерс. Tesla заяви, че планира на 7 януари да започне доставките на колите, които произвежда в своя завод за 2 млрд. долара в Шанхай. Доставките започват година след началото на строежа на единствения завод на Tesla извън САЩ. По-рано тази седмица компанията на Илон Мъск обяви, че 30% от китайската ѝ верига за доставки е локална. Целта обаче е, за да може да са намали още цената на електромобилите, доставките на материали да станат напълно от местния пазар.  Заводът в Шанхай е постигнал капацитет да произвежда над 1000 автомобила седмично, като крайната цел е да се достигне производство на 3 000 автомобила, съобщава \"Блумбърг\".  Продажбите на произведения в Китай седан досега са „много добри“, допълват от концерна. В момента компанията на Илон Мъск планира да изгради Gigafactory и в Германия. В Грюнхайде (Одер-Шпрее) близо до Берлин от 2021 г. ще се произвежда компактният SUV модел Y. Строителството на площадката от 300 хектара е планирано да започне през първата половина на 2020 г.", "date": "2020.01.03", "title": "Tesla свали цената на електромобила, който произвежда в Китай"}
{"url": "https://clubz.bg/92484-analizatori_vs_gerb_presileno_e_da_se_govori_za_scenarij_sreshtu_vlastta_za_pernik", "text": "Не може да се говори за сценарий за сваляне на властта, когато става дума за водната криза в Перник - зад този извод застанаха двама анализатори - политологът Стойчо Стойчев и социологът Андрей Райчев пред бТВ.  За \"сценарий\" и дори за \"преврат\" заговориха от ГЕРБ в началото на седмицата, като дори за пример бяха дадени протестите от 201 г., когато Бойко Борисов подаде оставката на първото си правителтво.  ГЕРБ видя нов февруарски преврат в кризата с водата Райчев обаче видя по-скоро възможност някой да се възползва от ситуацията, както, по думите му, е било през 2013 г. и високите сметки за ток, които доведоха до масови протести и сваляне на властта: В \"Студена\" има вода за 56 дни. А воден апокалипсис не идвал Той добави, че при случая с водната криза в Перник става дума за страшна управленска грешка. В \"Студена\" има вода за 56 дни. А воден апокалипсис не идвал", "date": "2020.01.03", "title": "Анализатори vs ГЕРБ: Пресилено е да се говори за сценарий срещу властта за Перник"}
{"url": "https://clubz.bg/92477-koj_e_kasem_solejmani", "text": "Убитият днес от американски въздушен удар генерал Касем Солеймани беше командващ на иранските елитни сили \"Кудс\", архитект на военната мощ на страната си, командващ задграничните ѝ тайни операции. Шестдесет и две годишният генерал майор беше почитан като национален герой в борбата на Иран със САЩ, единствен носител на високия орден \"Золфикар\" сред иранските военни от началото на ислямската революция през 1979. Тих човек, \"добър слушател\", който \"винаги получава това, което иска\" според Ройтерс, той отговаряше само пред върховния духовен лидер на Иран, аятолах Али Хаменей.   Германски политици: След убийството на Солеймани има опасност от терор в Европа От 1998 г. Солеймани командваше \"Кудс\" - елитните бригади на Корпуса на революционните гвардейци, главната въоръжена сила на теократичния режим в Техеран. Главната задача на \"Кудс\" са операциите в чужбина, с които Иран се старае да се наложи като регионална сила. През 2019 г. САЩ обявиха Революционните гвардейци за терористична организация. \"Кудс\" спаси сирийския президент Башар Асад от поражение в избухналата през 2011 г. в страната му гражданска война. Същите бригади помогнаха да разгрома на групировката \"Ислямска държава\" в Ирак. Солеймани изгради мрежа от въоръжени шиитски милиции в Ирак, които са вече част от политическата и отбранителна структура на страната. Иран е главната финансова и военна опора на Хизбула в Ливан и на бунтовниците хуси в Йемен. Макар и да не могат да се сравняват по мощ със САЩ, с мрежата си по света иранските сили са способни да нанасят болезнени удари по американски и други западни интереси в региона и в по-широкия свят.  Иранският върховен лидер: Ще отмъстим за смъртта на ген. Солеймани Пентагонът: Влиятелният генерал Касем Солеймани  е убит в Багдад Солеймани беше хардлайнер. Когато през 2019 г. САЩ обявиха Революционните гвардейци за чуждестранна терористична организация, той отговори рязко - каквито и да са преговори с Вашингтон биха означавали \"пълна капитулация\". През 2018 г. Солеймани не се поколеба да предизвика лично американския президент Доналд Тръмп:  Досегашният командир на \"Кудс\" започна военната си кариера през 1980 г. в началото на осемгодишната война с Ирак. Година по-рано, при избухването на ислямската революция той се е присъединил към Корпуса на революционните гвардейци. Стига до командир на дивизия на ирано-иракския фронт. По-късно участва в задгранични операции в подкрепа на противопоставящите се на Саддам Хюсеин шиити и кюрди в Ирак, на Хизбула в Ливан и на Хамас в Палестинските територии. Иран дължи нарастващото си влияние в следвоенен Ирак на изградените под ръководсвото на Солеймани шиитски милиции, които проникват в официалната структура на държавата. Ударът, на който стана жертва е в отговор, на въоръжените нападения срещу американското посолство в Багдад през последните дни, зад които се смята, че стои той. Пентагонът към Иран: Играта се промени Солеймани произхожда от земеделско семейство в югоизточен Иран. Тринадесетгодишен започва работа в строителството в Керман, за да помага на баща си да изплаща заеми, според ирански източници, цитирани от Ройтерс. Когато през 1978 г. започва революцията за сваляне на шаха Мохамад Реза Пахлави, Солеймани работи в общинското водоснабдяване в Керман и организира демонстрации срещу монарха. Начело на \"Кудс\" негов приемник от днес е Есмаил Гаани, предадоха Франс прес и Ройтерс, цитирани от БТА. Гаани бе заместник-командващ \"Кудс\" от 1997 г. Иранският върховен лидер: Ще отмъстим за смъртта на ген. Солеймани Пентагонът: Влиятелният генерал Касем Солеймани  е убит в Багдад Пентагонът към Иран: Играта се промени", "date": "2020.01.03", "title": "Кой е Касем Солеймани?"}
{"url": "https://clubz.bg/92483-nqma_nereglamentirano_iztichane_na_voda_ot_qzovir_bebresh", "text": "Няма нерегламентирано изтичане на вода от язовир \"Бебреш\", подава се вода единствено за нуждите на населението - това са резултатите от проверката на водните съоръжения, разпоредена от премиера Бойко Борисов. Извънредната проверка, направена от \"Напоителни системи\", сочи че ВЕЦ \"Бебреш\", който е собственост на фамилията на Валентин Златев, не работи и последния ден, в който е функционирала, е 25 септември 2018 г. Тя бе разпоредена вчера от Борисов след среща с кмета на Ботевград и явно \"Напоителни системи\" са решили да я направят светкавично. Градоначалникът своя страна твърдеше, че проблемът е именно във ВЕЦ-а. Инспектирана е и цялата тръбопроводна мрежа и съоръжения на язовир \"Бебреш\", чрез които се водоснабдява населението на община Ботевград. На огледа са присъствали кметовете на Ботевград и Правец, съобщи БНР. Борисов разпореди проверка на ВЕЦ на Васил Златев заради язовир \"Бебреш\" При огледа обаче е открито тръбно отклонение със спирателен кран, който към момента на проверката не подавал вода и е видно, че от него отдавна не е подавана вода, както и че спирателният кран е затворен - обясняват експертите. Според тях от 2012 г. по това отклонение не се подава вода за промишлени нужди.  Не е установено и наличие на байпасни връзки за нерегламентирано подаване на вода към територията на община Правец. Въпреки това е взето решение да бъде затапен главният водопровод веднага след последния водоползвател на територията на община Ботевград, посока Правец. Целта е да няма съмнения у населението за нерегламентирано ползване на вода. В \"Студена\" има вода за 56 дни. А воден апокалипсис не идвал „Напоителни системи“ ЕАД посочва в съобщението си, че миналата година е установен завишен разход на вода от ВЕЦ „Бебреш” за периода 20.05 - 28.05.2019 и 18.06 -24.06.2019 г.. По информация на дружеството-собственик на МВЕЦ “Бебреш”, разходваната вода е била използвана за профилактика на машините и съоръженията му. Тази вода е използвана, когато водното ниво на яз. „Бебреш” е било под определената минимална кота за водовземане от 490,48 м, посочена в разрешителното, издадено от Министерството на околната среда и водите на дружеството, собственик на ВЕЦ-а. За извършената проверка е уведомена Басейнова дирекция „Дунавски район” за предприемане на последващи действия от тяхна страна, се посочва в съобщението. В \"Студена\" има вода за 56 дни. А воден апокалипсис не идвал", "date": "2020.01.03", "title": "Няма нерегламентирано изтичане на вода от язовир \"Бебреш\""}
{"url": "https://clubz.bg/92472-ide_li_nova_vojna_v_blizkiq_iztok", "text": "Изправен ли е Близкият изток пред нова опустошителна война? Това се пита днес светът, след като американски въздушен удар уби ген. Касем Солеймани, командир на елитните ирански сили \"Кудс\", архитект на военната мощ на страната си и отговарящ за операциите ѝ в държавите от региона - Ирак, Сирия, Ливан, Йемен. При обстрела беше убит и командирът на проиранските иракски милиции Абу Махди ал Мухандис. Иран и съюзниците му - Сирия, шиитската групировка Хизбула, -  на всички нива се заканиха да отмъстят на САЩ за удара, нареден лично от президента Доналд Тръмп, без за това да бъде уведомен Конгресът. Групировките Хамас и Ислямски джихад също осъдиха ликвидирането на Солеймани.  Служебният премиер на Ирак Адел Абдул Махди заяви, че след убийството на Солеймани страната е изправена пред нов разрушителен конфликт. За опасна ескалация и възможна война в региона говорят американските и много международни медии.  САЩ призоваха гражданите си, живеещи в Ирак незабавно да напуснат страната. Американският конгрес се оказа разделен в оценката на операцията по междупартийната линия. Докато републиканците похвалиха Тръмп за смелостта, демократите, които искат да го отстранят от длъжност, го осъдиха отново за безразсъдна авантюра, която, обратно на обещанията му, може да вкара САЩ в нова война. Британският външен министър Доминик Рааб призова в писмено изявление за деескалация на напрежението. Същото направи председателят на Европейския съвет Шарл Мишел. Китай също призова към сдържаност. Русия предупреди, че смъртта на Солеймани ще засили напрежението в Близкия изток и по повод на нея външното министерство изказа съболазнования на иранския народ.  Израелският премиер Бенямин Нетаняху прекъсна посещение в Гърция и се върна спешно в страната си, чийто главен противник в региона е Иран. Еврейската държава постави армията си в повишена бойна готовност. Пазарите реагираха на събитието с повишаване на котировките на петрола и бягство на инвеститорите към т.нар. сигурни валути  като японската йена и швейцарския франк. Иранският върховен лидер: Ще отмъстим за смъртта на ген. Солеймани Корпусът на гвардейците на Ислямската революция и антиамериканските сили в мюсюлманския свят ще отмъстят за убийството на Солеймани. Това предупреждение отправи днес говорителят на иранските гвардейци Рамазан Шарих, предаде Ройтерс, цитирана от БТА. Убитият Абу Махди ал Мухандис беше вторият човек в Хашд аш Шааби - паравоенната проиранска групировка, която миналата година беше включена в силовите структури на Ирак. \n\t  Заради развитието на събитията Махди призова иракския парламент да се събере на извънредна сесия. Сирия остро осъжда вероломната и престъпна американска агресия, довела до убийството на иранския генерал-майор Касем Солеймани, което представлява сериозна ескалация на напрежението в Близкия изток, заяви сирийското външно министерство, цитирано от Ройтерс и Франс прес. Да отвърне на удара с удар е екзестенциален въпрос на режима в Техеран, който в края на миналата година беше изправен пред безпрецедентни протести заради икономическите трудности на страната - следствие от американските санкции. Аятоласите потушиха със сила бунтовете, обхванали 100 града. Според Амнести интернешънъл кървавите репресии са взели стотици жертви, а според Ройтерс - над 1500. \"Амнести\": Жестоки репресии в Иран, най-малко 304 убити  Ройтерс: 1500 убити при потушаването на протестите в Иран Иран не може да се конфронтира пряко със САЩ. Това би означавало те да го унищожат. Но иранският режим може да нанесе удари срещу американските интереси на много места по света, започвайки от Ирак, където благодарение на Солеймани, Техеран се радва на силно влияние. Иран може да използва паравоенните си групировки в региона като например Хизбула в Ливан и Сирия, шиитските милиции в Ирак и бунтовниците хуси в Йемен.  Кога? Как? Трудно е да се предвиди възможният отговор на Иран след смъртта на една от най-популярните фигури в страната, защото досега не е случвало подобно нещо. \n\tЕдно е сигурно, уверява пред АФП Рамзи Мардини, изследовател от Американския институт на мира. - вече говорим за челен сблъсък. Видни републиканци в САЩ приветстваха снощи въздушния удар срещу Солеймани, предаде Франс прес, цитирана от БТА. Видни представители на Демократическата партия в САЩ реагираха с остри критики на снощния удар, предадоха Ройтерс и Асошиейтед прес, цитирани от БТА. Бившият вицепрезидент и вероятен съперник на Тръмп в битката за Белия дом на изборите тази година Джо Байдън обвини президента, че е \"хвърлил пръчка динамит в буре с барут\". По подобен начин се изрази и сенаторката Елизабет Уорън, една от кандидатките за президентската номинация на демократите. Външното министерство на Русия заяви, че разглежда ликвидирането на Солеймани като \"авантюристична стъпка, която ще предизвика нарастване на напрежението в целия регион\". То припомня \"преданата служба на Солеймани\" в защита на иранските национални интереси.   \"Амнести\": Жестоки репресии в Иран, най-малко 304 убити  Ройтерс: 1500 убити при потушаването на протестите в Иран", "date": "2020.01.03", "title": "Иде ли нова война в Близкия изток?"}
{"url": "https://clubz.bg/92480-germanski_politici_sled_ubijstvoto_na_solejmani_ima_opasnost_ot_teror_v_evropa", "text": "След убийството на втория по важност човек в Иран – генерал Касем Солеймани, Германия затяга мерките за сигурност около американски и израелски и еврейски институции и културни центрове.  Говорител на външното министерство на Германия обяви, че Берлин споделя вижданията на САЩ за деструктивната политика на Иран и осъжда остро последното нападение над посолството на САЩ в Багдад от ирански милиции. Германия обаче не се включва в стратегията на САЩ за максимален натиск над Иран. Иде ли нова война в Близкия изток? Според информации на германското разузнаване генерал Солеймани е подготвял голям атентат срещу американски граждани и това е наложило незабавната реакция на американците. Но с отстраняването на генерал Солеймани опасността далеч не е отминала. Заместник-председателят на парламентарната фракция на либералната Свободна Демократична партия граф Александер Ламбсдорф предупреди: Разузнаванията на съюзниците ни трябва да работят заедно по предотвратяването им. Ламбсдорф нарече Солеймани терорист в униформа и мъж, много по-опасен от Осама бен Ладен, защото е имал контрол над армията, тайните служби и икономиката на една цяла държава. Пентагонът: Влиятелният генерал Касем Солеймани  е убит в Багдад За риск от атентати и ответен удар предупреди и бившият шеф на германското разузнаване Аугуст Хенинг. Според Хенинг и сигурността на Германия е застрашена. В страната има около 1000 поддръжници на Хизбула. Според него обаче до открита война едва ли ще се стигне. Отговорът ще е под формата на терористични удари като фоейрверк, смята експертът по тероризъм Петер Науман. Солеймани се е погрижил да има наследници на лидерската позиция в случай, че бъде ликвидиран, така че ескалация тепърва ще има, смята той. Според вестник „Ди Цайт“ елиминирането на генерала може да се сравни с убийството на австрийския престолонаследник в Сараево през 1914 година. Факт е, че Солеймани е директен или индиректен виновник за смъртта на десетки хиляди араби и за огромен бежански поток. Не само Буш и Обама се сдържаха обаче от отстраняването му, Мосад също го следеше изкъсо, но така и не направи тази последна крачка. Иранският върховен лидер: Ще отмъстим за смъртта на ген. Солеймани Какъв би бил отговорът на Иран сега? Една от възможностите са директни удари по американск ивоенни баз ив региона. На това Тръмп ще трябва да реагира отново. Техеран си дава сметка за мощта на американците и може да избере друга тактика. Твърде вероятно е вместо САЩ да пострадат съюзниците му, като най-вероятна цел ще са петролните съоръжения на Саудитска Арабия. С това ще бъде засегната цялата световна икономика. Ирански ракети могат вече да достигат и Европа. Твърде вероятно е Хаменей да се откаже от ролята си на миротворец и да се оттегли от атомното споразумение. Както и да се развият нещата в следващите месеци, рискът за цяла Европа и САЩ е огромен. Пентагонът: Влиятелният генерал Касем Солеймани  е убит в Багдад Иранският върховен лидер: Ще отмъстим за смъртта на ген. Солеймани", "date": "2020.01.03", "title": "Германски политици: След убийството на Солеймани има опасност от терор в Европа"}
{"url": "https://clubz.bg/92478-rusiq_sprq_nefta_za_belarus_no_ne_i_tranzita", "text": "Русия спря доставките на петрол за Беларус, тъй като усилията страните да се споразумеят за цената на черното злато се провалиха, съобщи днес беларуската агенция Белта, позовавайки се на държавната беларуска петролна компания \"Белнефтехим\". Компанията посочи, че сега работи по договори с \"алтернативни източници\", съобщи БТА. Предишният договор с Русия изтече на 31 декември. Заради трудните преговори беларуският президент Александър Лукашенко разпореди да бъдат потърсени петролни доставки от други източници, включително използването на влакове за превоз на петрол от пристанищни градове на Балтийско море. Руските петролни доставки за европейски страни западно от Беларус не са засегнати от спирането на доставките за беларуския пазар, според руския оператор на петролопроводната система \"Транснефт\". Беларуските резерви са достатъчни до средата на месеца според \"Белнефтехим\" и не се очаква недостиг на гориво по бензиностанциите в страната, отбелязва ДПА От 1 януари Русия спря доставките на петрол в Беларус, двата нефтопреработвателни завода в страната продължават да работят, но натоварването им е сведено до минимално допустимото равнище, съобщи още \"Белнефтехим\".  ", "date": "2020.01.03", "title": "Русия спря нефта за Беларус, но не и транзита"}
{"url": "https://clubz.bg/92465-elektronen_kalkulator_za_stolichani_za_danyk_avtomobil", "text": ", чрез който всеки гражданин на София може да сметне новия данък за автомобила си, вече е достъпен онлайн по поръчка на Столичната община. Собствениците на моторно превозно средство в столицата могат да изчислят какъв налог ще дължат. Общинският съвет вече одобри по-високи данъци за автомобилите в последните дни на 2019 г. Столичните общинари вдигнаха данъка за най-замърсяващите и мощни коли Формулата, по която се формира данъкът за автомобилите, включва годината на производство, мощността и екологичният стандарт на колата. С промени в Наредбата за местните данъци, приети от Столичния общински съвет на 30 декември м.г., бяха повишени ставките за автомобили с по-ниски евростандарти – от 0 до Евро 4, както и за мощност над 74 kW (над 100 конски сили). Коефициентът за година на производство на автомобила е определен от Закона за местните данъци и такси, който е в сила от 2019 г. и не може да се променя от общините. В калкулатора за регистрираните в София автомобили са заложени всички коефициенти, които формират данъка за МПС. Данните за колата, които трябва да се нанесат в калкулатора, за да се изчисли нейният данък, са вписани в документите за автомобила – в малкия талон (за по-новите МПС) или в големия талон (за МПС, регистрирани по-отдавна):  Калкулаторът е изработен от държавната фирма \"Информационно обслужване\" и ще бъде достъпен и на сайта на Столичната община.", "date": "2020.01.03", "title": "Електронен калкулатор за столичани - за данък \"автомобил\""}
{"url": "https://clubz.bg/92476-grigor_se_izmychi_no_nadvi_evyns_bylgariq_izravni_na_britancite", "text": "Григор Димитров донесе на България първа победа и точка в новия отборен турнир ATP cup, който се играе в Австралия. Първата ни ракета спечели много труден успех над Даниел Евънс с обрат - 2:6, 6:4, 6:1. Така България изравни на Великобритания - 1:1, след като по-рано днес Димитър Кузманов отстъпи пред Камерън Нори отново в голяма битка. Предстои мач на двойки, в който островитяните са фаворити. България започна със загуба в новия турнир ATP cup Мачът Димитров - Евънс продължи близо два часа и половина и предложи много интересен развой. Бившият №3 в света не започна добре, търсеше стила си и ритъма на игра. Той допусна пробив за 1:2, след това и за 1:4, българинът върна единия брейк, но моментално последва нов - пак за Евънс. Малко след това първата ракета на Великобритания затвори сета. Втората част вървеше равностойно, а макар и бавно започна да се усеща подобрение в представянето на Гришо. Той проби за 4:2. Но изравняването на общия резултат не стана лесно - битката все така вървеше ожесточено. България с Григор Димитров започва участието си в първия ATP cup Евънс върна брейка в момент, в който Димитров сервираше за сета - при 3:5. Все пак най-добрият ни тенисист довърши започнатото, като още в следващия гейм отново проби началния удар на опонента си - 6:4 и 1:1. В третия сет Григор се доближи до най-добрия си тенис и имаше проблеми само в петия гейм, в който трябваше да се справя с две точки за пробив. Съумя да го стори, а след това набързо грабна още два гейма срещу поуморения си съперник - 6:1 и 2:1. Така Григор Димитров започна с победа годината. Велика победа в Сидни - България би Великобритания на тенис (ВИДЕО, СНИМКИ) България с Григор Димитров започва участието си в първия ATP cup Велика победа в Сидни - България би Великобритания на тенис (ВИДЕО, СНИМКИ)", "date": "2020.01.03", "title": "Григор се измъчи, но надви Евънс, България изравни на британците"}
{"url": "https://clubz.bg/92469-v_studena_ima_voda_za_56_dni_a_voden_apokalipsis_ne_idval", "text": "В язовир \"Студена\" има вода за още месец и 25 дни - това се разчбра от специалния брифинг, свикан днес от министърката на регионалното развитие Петя Аврамова и заместника й Николай Нанков, посветен на състоянието на язовирите в страната.  След въвеждането на едноразовото спиране на водата в Перник авариите са намалели от 14 на 6 на ден, което беше отчетено като добра новина. Нанков заяви, че в момента в язовир \"Студена\" има 3.8 млн. кубика вода общо. Продължавало обаче търсенето на варианти за увеличаване на притока. От днес Перник и прилежащите му населени места са с по-строг воден режим, като вода се пуска само следобед за час по-малко, отколкото досега.  Водата в Перник - с час по-малко от днес Ситуацията с водоснабдяването в страната министър Аврамова обобщи така:  БСП пита: А какво стана с онзи половин милиард за язовирите Аврамова продължи, цитирана от \"Фокус\": В областта около столицата ставало дума за по-малки населени места.  Като проблем в страната Петя Аврамова посочи, че битовите абонати дължат на ВиК дружествата над 80 млн. лева, а общите дългове са за над 100 млн. лв.  Според информацията, изнесена от министърката, язовир „Тича“ (снабдяващ Шумен и Търговище) разполага с вода за 30 месеца. „Тя ще стигне за това време, ако водата се използва за питейно-битови нужди“. В язовир \"Камчия\", откъдето идва питейната вода за Варна и Бургас, има запас за 10 месеца, а в \"Асеновец\" на територията на област Сливен - за четири месеца и половина. Борисов разпореди проверка на ВЕЦ на Васил Златев заради язовир \"Бебреш\"   БСП пита: А какво стана с онзи половин милиард за язовирите Борисов разпореди проверка на ВЕЦ на Васил Златев заради язовир \"Бебреш\"", "date": "2020.01.03", "title": "В \"Студена\" има вода за 56 дни. А воден апокалипсис не идвал"}
{"url": "https://clubz.bg/92475-riosv_pleven_firmata_s_bokluka_e_proverqvana_nqma_samo_razreshenie_za_izgarqne", "text": "Фирмата \"Феникс Плевен\", на чиято територия е складиран вносен италиански боклук, както стана ясно след акция на МВР вчера, няма разрешение за изгаряне на отпадъци. Това съобщиха от РИОСВ - Плевен по повод започналата проверка на разследващите органи. По-рано през деня от прокуратурата в Плевен обясниха, че проверяват сички издадени разрешителни и документите, свързани с вноса на смет и съхранението му. Констатирани били пропуски при съхранението на отпадъка.  Кметът на града Георги Спартански пък каза, че ТЕЦ-Плевен не може да гори смет, защото няма такава инсталация. Италиански боклук в Плевен: какво се знае до момента Екоинспекцията обаче не потвърди за пропуски в съхранението. През 2019 г. РИОСВ-Плевен е извършила пет проверки за дейността на дружеството \"Феникс - Плевен\", като последните от тях са през октомври, ноември и на 18 декември 2019 г. Това е ставало с участието на Икономическа полиция. Премиерът анонсира: МВР с акции на още 7 места заради боклука За отпадъците са представени всички документи по законодателството и се води съответна отчетност, казват още от екоинспекцията. Според данните на площадката се осъществяват дейности по сортиране и рециклиране на отпадъци от внос и местни такива в количества, съгласно издадените разрешителни. Не се предвижда депониране на отпадъците, тъй като те са изцяло рециклируем материал, който се влага като суровина за последваща обработка. РИОСВ - Плевен е предоставила на компетентните органи цялата налична информация за дейността на дружеството и оказва съдействие за изясняване на случая.  Премиерът анонсира: МВР с акции на още 7 места заради боклука", "date": "2020.01.03", "title": "РИОСВ-Плевен: Фирмата с боклука е проверявана, няма само разрешение за изгаряне"}
{"url": "https://clubz.bg/92461-kak_rok_titanite_ni_pomahaha_v_twitter_za_praznicite_video", "text": "Животът не е само сарми, кисело зеле и пържоли. Той е също така поздрави и топлота между хората. Както и милиарди $ и €, изкарани от феновете... Удивително е колко много звезди са бил трезви и на себе си по празниците. Или по-вероятно е личните им PR щабове да са били.  \"Ролинг Стоунс\": едни 300 години, които цъкат в Туитър Както и преди е ставало въпрос, голяма част от рок титаните предпочитат Туитър за пряка връзка с феновете си. А такива като \"Кис\" и \"Металика\" никога не пропускат и да продадат по нещо там. Било то мърчандайз, турне, билети или дори благотворителна кауза. Ето някои от  поздравите от дните преди, по време на и след Нова година. Започваме с тези, които с начина си на живот през 1960-те и 1970-те едва ли са си и помисляли, че ще доживеят 2020-а. Вижте само как младее Рони Ууд с близначките:   Сър Мик Джагър обаче е избрал кадър на цялата банда:   А ето и поздрава на самите Техни величества \"търкалящите се камъни\", които явно не планират да хващат мъх и през 2020 г.:   Има и още един - абе, струва ли ни се или Кийт Ричардс поизбяга поуплашен от този нинджа-шпагат?!   Ето и още един от този калибър:       Пол Стенли от \"Кис\" - винаги с послание:       Храна за размисъл ни дава и страхотният Ники Сикс - като  ни пита как си представяме цяло предстоящо десетилетие.   Сега... това по-долу е от 28 декември и е спорно как да се тълкува - дали е точно новогодишен поздрав. Малко прилича на бабка реститутка от \"Графа\", която се фръцка. Ама каква бабка само...    На целия този фон - младежите от Guns са си пуснали такава свирепа картинка, че ще речеш, че тряскат някой дет метъл, не    Чудите ли се какво е общото например между Дейв Мъстейн и Бон Джоуви? Че предпочитат да ни зарадват със собствения си лик:   Всъщност даже полуиталианецът се е извъртял не точно откъм лика...   \"Металика\" се изявявят като отборни играчи с този кадър на... скромната им сцена.   А \"Деф Лепард\" ни правят съпричастни на забавно видео от \"кухнята\"     Дядо ви Алис Купър също е тук с вече малко комичното си кърваво шоу... Не му придиряйте и за пеенето - при всички случаи е достоен за уважение.   А пък вчера Ози припомни и песента си Alive... То при него наистина си е повод за отделно честване!  ", "date": "2020.01.03", "title": "Как рок титаните ни помахаха в Twitter за празниците (ВИДЕО)"}
{"url": "https://clubz.bg/92467-bylgariq_zapochna_sys_zaguba_v_noviq_turnir_atp_cup", "text": "Тимът на България губи от Великобритания с 0:1 в първия си мач от новия тенис турнир ATP cup в Сидни. След двучасова битка Димитър Кузманов отстъпи пред Камерън Нори с 2:6, 6:3, 2:6.  Пловдивчанинът (№423 в световната ранглиста) се раздаде срещу 53-тия в света и има за какво да съжалява в третия сет, когато няколко точки решиха спора. Далеч по-опитният на високо ниво Нори с лекота поведе в първата част - Кузманов за първи път в кариерата си игра на такава сцена. Във втория обаче Мико промени играта си, стана по-агресивен и уверен. България с Григор Димитров започва участието си в първия ATP cup След два пробива той поведе убедително и изравни сетовете. В третия обаче пролича умора в Кузманов, той получи мускулен спазъм на лявата ръка и рана на крака. Сетът предлагаше пробив след пробив, а по-високата класа и по-добра физическа подготовка на Нори наклониха везните. Играещият капитан на нашите Григор Димитров беше край корта само в първия сет, след което отиде да загрява. На нашия отбор помага неговият нов треньор Крис Гро. Следва мачът на първите ракети на двете страни - Григор и Даниел Евънс.", "date": "2020.01.03", "title": "България започна със загуба в новия турнир ATP cup"}
{"url": "https://clubz.bg/92466-borisov_leti_nad_tnar_balkanski_potok_sprete_da_go_narichate_turski_potok", "text": "Премиерът Бойко Борисов днес отново бе на живо във фейсбук, но този път не шофира с джипа, а летя с хеликоптер. Целта - инспекция и по въздух, и на земята на строителството на продължението на \"Турски поток\" през България, което той продължава да нарича \"Балкански поток\". Нещо повече - настоя всички да го наричат така, когато става дума за тръбата през България, свързваща турската и сръбската граница.  , анонсира министър-председателят, а от борда на хеликоптера искаше да се види ясно как тръбите са до хоризонта. И обясни, че трябва \"хората да видят проекти с какъв мащаб се строят в България\".  Сам настояваше пилотът на вертолета да прелети над самите изкопи и тръби по трасето - за да се вижда по-добре. Разказваше и как като се положат тръби, хумусният слой на почвата се връща обратно, а наоколо - ниви.  Путин с \"неумолим ултиматум\" пред българските власти за \"Турски поток\" Балансът според Борисов: \"Белене\", \"Турски поток\" и координационен център на НАТО във Варна Министър-председателят изброи, че са доставени и положени 18 000 тръби, други 3 700 тръби са на бургаското пристанище, на терен работят 400 работници - италианци, българи и саудитците от \"Аркад\", които са официалният изпълнител на трасето. Стоят се по 5 км на ден, по две влакови композиции тръби, а над изпълняващия се участък днес полетът бил 45 минути.  Борисов заяви, че до края на май газопроводът трябва да е готов. Тъй като и италианци работят по трасето - министър-председателят съобщи, че в края на януари у нас пристига италианският му колега Джузепе Конте и \"ще го докарат тука да види\".  Първият въпрос от журналист към Борисов, когато кацна около строежа, бе дали изграждането на тръбата ще продължи с оглед на приетите от САЩ санкции за компаниите, свързани със \"Северен поток\"-2 и \"Турски поток\". Още преди питането да бъде довършено, министър-председателят го прекъсна: После, след като разказа какво е видял, продължи мисълта си:  Борисов обаче впоследствие се върна на темата със санкциите на САЩ и обясни, че геополитика се прави с прозрачност, а не като БСП, когато казвали, че не били спрели \"Южен поток\", но заповедта за това била представена. На база на споразумението със САЩ премиерът декларира, че статегическото положение на България значи, че \"ние сме се съгласили, че тука ще има азерски, американски, катарски, израелски, гръцки, кипърски, турски, руски газ и когато имаш газова магистрала - по нея ще могат да превозват всички, които имат газ\". Лавров: \"Северен поток-2\" и \"Турски поток\" ще заработят въпреки US санкциите     Балансът според Борисов: \"Белене\", \"Турски поток\" и координационен център на НАТО във Варна Лавров: \"Северен поток-2\" и \"Турски поток\" ще заработят въпреки US санкциите", "date": "2020.01.03", "title": "Борисов лети над т.нар. Балкански поток: Спрете да го наричате \"Турски поток\" "}
{"url": "https://clubz.bg/92468-izbqgaliqt_shef_na_renault_letql_s_chastna_turska_kompaniq_tq_podade_jalba", "text": "Частната турска авиокомпания \"МНГ джет\" (MNG Jet) е подала жалба за незаконно ползване на услугите й за бягството на бившия ръководител на Нисан (Nissan) и Рено (Renault) Карлос Гон от Япония в Ливан, предадоха световните агенции, цитирани от БТА. Служител на компанията признал, че е фалшифицирал регистрите и твърди, че е действал сам, без разрешението на \"МНГ джет\". Бившият шеф на Renault избяга от Япония... в калъф на музикален инструмент? На 29 декември 2019 година операторът дал под наем два частни самолета на двама различни клиенти - един от Дубай до Осака и от Осака до Истанбул, а друг - от Истанбул за Бейрут, посочва на сайта си компанията, цитирана от \"Ройтерс\". Двата договора не изглеждали свързани помежду си и името на Гон не фигурирало в официалните документи на нито един от полетите. Интерпол издаде заповед за арест на бившия шеф на Renault  След като научила от медиите, че наетите самолети са ползвани от Карлос Гон и от недекларирани официално пътници, компанията е извършила вътрешно разследване и е подала жалба в Турция на 1 януари 2020 година срещу замесените лица. Вчера турската полиция задържа няколко души, след като вътрешното министерство започна разследване на преминаването през страната на бившия шеф на групата Рено-Нисан Карлос Гон, който избяга в Ливан, след като беше поставен под домашен арест в Япония. В Турция задържаха 7 души, помогнали за бягството на бившия шеф на Renault Частната агенция ДХА уточни, че са били задържани седем души - четирима пилоти, мениджър на товарна компания и двама служители на летището. \n\tВъв вторник Гон лично потвърди, че е избягал от Япония в Ливан, за да избегне от несправедливото японско правосъдие.  Интерпол издаде заповед за арест на бившия шеф на Renault  В Турция задържаха 7 души, помогнали за бягството на бившия шеф на Renault", "date": "2020.01.03", "title": "Избягалият шеф на Renault летял с частна турска компания. Тя подаде жалба"}
{"url": "https://clubz.bg/92474-intelektualci_pishat_na_koshlukov_zashto_ni_lishavate_ot_%E2%80%9Eumno_selo%E2%80%9C", "text": "Писмото, изпратено и до „Площад Славейков“, е подписано още от над 40 интелектуалци, между които директорът на Националната галерия Ярослава Бубнова, председателят на СБХ Любен Генов, Станислав Памукчиев, Павел Койчев, Валентин Старчев, Антон Стайков, Минчо Минчев, Стефан Цанев, Рада Москова, Деян Енев, Георги Господинов, Божана Апостолова, Манол Пейков, Боян Биолчев, Нешка Робева… Екипът на предаването „Умно село“, което върви от 21 години по БНТ, съобщи, че на 28 декември 2019-а се излъчва последният му брой. Нещо \"умно\" ще остане ли в БНТ? Предлагаме ви пълния текст на писмото:", "date": "2020.01.03", "title": "Интелектуалци пишат на Кошлуков: Защо ни лишавате от „Умно село“?"}
{"url": "https://clubz.bg/92459-angelkova_otchita_edva_002_spad_na_turistite_sprqmo_rekordnata_2018_g", "text": "Слуховете за смъртта на туристическия сезон са силно преувеличени.  Това следва да се разбира от отчет на ведомството на Николина Ангелкова за чуждестранните посещения у нас за периода януари-ноември 2019 г.. В него изрично се отбелязва, че те са След 5 г.: Ангелкова спасява туризма с... анализ за половин милион Данните са на Националния статистически институт. Пловдив - Европейска столица на културата, донесла 1% ръст на туризма И въпреки това, от Министерство на туризма се хвалят: 8 832 405 са чуждестранните туристически визити у нас. Само за ноември 2019 г. туристическите визити на чужденци у нас са 442 178, което представлява ръст от 7,5% в сравнение с ноември 2018 г. Ангелкова след фалита на \"Томас Кук\": Ще има сериозни затруднения за планирането на сезон 2020 За 11-те месеца на 2019-а са отбелязани ръстове от редица пазари:  Румъния остава първи входящ пазар по брой туристически посещения с над 1,2 млн. визити. В топ 5 са още Гърция с 1 073 557 посещения, Германия - 742 979, Турция – 594 948 и Северна Македония – с 511 113 туристически визити.  Руските туристи все по-малко харесват България През същия период на годината туристическите пътувания на българи в чужбина възлизат на близо 6,5 млн., което е нарастване с 4,1 на сто. Пловдив - Европейска столица на културата, донесла 1% ръст на туризма Ангелкова след фалита на \"Томас Кук\": Ще има сериозни затруднения за планирането на сезон 2020 Руските туристи все по-малко харесват България", "date": "2020.01.03", "title": "Ангелкова отчита \"едва 0,02%\" спад на туристите спрямо \"рекордната 2018 г.\""}
{"url": "https://clubz.bg/92470-volejbolistite_trygnaha_na_posledna_misiq_za_tokio_2020", "text": "Националният ни отбор по волейбол замина за Берлин, където от 5-и до 10 януари е последната олимпийска квалификация за Токио 2020. Селекцията ни е в група с Франция, Сърбия и Холандия, а първи съперници са \"петлите\" в понеделник от 18 часа. С отбора не замина разпределителят Георги Братоев, който страда от травма, получила усложнение в последните дни. От разширения състав отпадна и посрещачът Георги Петров. На 31 декември и 1 януари България игра два приятелски мача с Египет в София и успя да ги спечели с 3:1 и 3:0. Втората среща се игра без публика и с допълнителен гейм.", "date": "2020.01.03", "title": "Волейболистите тръгнаха на последна мисия за Токио 2020"}
{"url": "https://clubz.bg/92471-premieryt_anonsira_mvr_s_akcii_na_oshte_7_mesta_zaradi_bokluka", "text": "На още 7 места в страната след Плевен МВР и останалите правоохранителни органи подготвят акции заради темата с боклука. Това съобщи премиерът Бойко Борисов по време на днешната си обиколка за инспекция на обекти в строеж. Това са продължението на \"Турски поток\" през България за Сърбия, което Борисов настоява да се нарича \"Балкански поток\", както и магистрала \"Хемус\".  Италиански боклук в Плевен: какво се знае до момента МВР свързва депо за отпадъци в Плевен с мафиотската групировка Ндрангета За акцията, свързана с наличие на вносен боклук от Италия в Плевен и какво следва оттук нататък министър-председателят сам заговори - не изчака да го питат журналистите. Той започна с благодарност към МВР, ДАНС и прокуратурата. И добави:  коментира премиерът във връзка с решението на РИОСВ за съхранение и горене на боклук на плевенската фирма, която не е имала нужния капацитет за подобна дейност.  Коментарът бе по време на инспекцията на строежа на т.нар. от Борисов \"Балкански поток\" - тоест продължението на газопровода \"Турски поток\" през България до границата със Сърбия.  Борисов лети над т.нар. Балкански поток: Спрете да го наричате \"Турски поток\"  Обиколката на министър-председателя след това продължи с обход и включвания на живо от джипа и извън него по строителството на магистрала \"Хемус\". С него е и вицепремиерът Томислав Дончев.                     МВР свързва депо за отпадъци в Плевен с мафиотската групировка Ндрангета Борисов лети над т.нар. Балкански поток: Спрете да го наричате \"Турски поток\" ", "date": "2020.01.03", "title": "Премиерът анонсира: МВР с акции на още 7 места заради боклука"}
{"url": "https://clubz.bg/92473-pochina_sekretarqt_na_prezidenta_po_vynshna_politika_dimityr_arnaudov", "text": "На 61-годишна възраст внезапно почина секретарят на президента по външна политика Димитър Арнаудов, съобщиха от прессекретариата на държавния глава Румен Радев. Професионалният път на Димитър Арнаудов започва през 1986 г. в Министерството на външните работи, където заема различни постове в дипломатическата си кариера. Бил е трети и първи секретар в посолството ни в Атина, Гърция, съветник и временно управляващ посолството ни в Дъблин, Ирландия, съобщиха от прессекретариата на президента. В периода 2012 г. - 2017 г. е извънреден и пълномощен посланик на Република България в Република Албания. Президентът Румен Радев поднася искрените си съболезнования на семейството, близките и приятелите на Димитър Арнаудов.  ", "date": "2020.01.03", "title": "Почина секретарят на президента по външна политика Димитър Арнаудов"}
{"url": "https://clubz.bg/92458-istinskata_istoriq_zad_%E2%80%9Edvamata_papi%E2%80%9C_trejlyr", "text": "Продуциран и разпространяван от „Нетфликс“, той има четири номинации за „Златен глобус“ – за най-добър драматичен филм, за водеща мъжка роля (Джонатан Прайс), за поддържаща мъжка роля (Антъни Хопкинс) и за най-добър сценарий за Маккартън. „Изненада“ за критиците в номинациите за „Златен глобус“, сега всички очакват филма и в предложенията за „Оскар“, които ще бъдат обявени на 13 януари.  „Двамата папи“ разказва за абдикацията на папа Бенедикт XVI от 2013 г. Филмът повдига въпроса дали Църквата трябва да се променя заедно със света, или е по-силна, ако се държи за своите догми. В главните роли са кардинал Хорхе Берголио (Прайс) и папа Бенедикт XVI (Хопкинс). Техните различия според идеологиите и темперамента, както и теологичните спорове, които водят, направляват действието на филма. Наличен в платформата на „Нетфликс“ от 20 декември 2019-а, в момента филмът е в списъка с най-търсените продукции. В базата данни IMDb зрителският рейтинг на „Двамата папи“ е 7,7 от 10, подобна оценка дават и критиците със 75% позитивни ревюта. Маккартън е новозеландец, работи като журналист, преди да стане сценарист през 80-те. „Най-мрачният час“, биографичен филм за Уинстън Чърчил за времето на Втората световна война, му носи номинация за „Оскар“ през 2018 г. (като продуцент). На същия успех, плюс номинация за най-добър адаптиран сценарий, се радва и „Теорията на всичко“ – биография на Стивън Хокинг, преди болестта да го прикове към инвалиден стол. „Теорията на всичко“ носи на Маккартън „Бафта“ за 2018 г. Сам възпитан в католическата вяра, Маккартън споделя пред сайта „Скрийндейли“, че възкачването на Франциск на папския престол е като „глътка свеж въздух“, докато преди Църквата е била като „задушна стая“. Както и в предишните филми на Маккартън, всеки сериозен момент се компенсира със забавен. В една от сцените например, насред изобилието от антики във Ватикана, Бенедикт пие „Фанта“, детайл с исторически контекст от израстването му в нацистка Германия. Филмът не е документален, по-голямата част от сюжета е плод на въображението на Маккартън. Темите, които засяга обаче, имат важност далеч не само зад вратите на Ватикана – обетът за безбрачие, ролята на жените в Църквата, скандалите с католическите свещеници… Папа Бенедикт е представен като силна, волева личност и мъж, който се чувства по-удобно, когато работи над проекти в помощ на бедните, отколкото по време на ватиканските ритуали. Това може и да не е далеч от истината, пише Алехандро де ла Гарса в списание „Тайм“, но да сведем кардинала просто до християнски пастир би било погрешно. За да бъде разбран сюжетът по-добре, може би зрителят трябва да се запознае и с истинската история, вдъхновила събитията в „Двамата папи“. В родната си Аржентина Хорхе Берголио бързо се изкачва в католическата пирамида на властта и още на 36 години става глава на йезуитите в страната и в съседен Уругвай. Обещаващ религиозен лидер, в следващите години начело той започва да губи доверието на духовенството, когато се разиграва т. нар. „Мръсна война“ в Аржентина (1976 – 1983), военна кампания на правителството, в която двама свещеници са отвлечени от режима. Берголио е обявен за ултраконсервативен, което води до отнемането на поста му през 1990 г. Изпратен в Кордоба, той прекарва две години, преживявайки „голяма вътрешна криза“, както ще сподели години по-късно. Отдава се на помощ на бедните в града, което му дава нова перспектива. Постепенно се завръща на властова позиция и приема по-либерални възгледи за ролята на Църквата в борбата с бедността и неравноправието – именно това начертава пътя му към Ватикана. Папа Бенедикт XVI, роден като Йозеф Ратцингер, е глава на католическата църква от 2005 до 2013 г. Във филма е представен като твърд лидер, който не прави компромиси и смята, че най-правилният път на Църквата, бореща се с проблемите на съвремието, е завръщане към строгостта на традициите, обобщава критикът на „Тайм“. В реалността Ратцингер е родом от Германия и е дете, когато нацистите поемат властта през 1933 г. На 14 години става част от Хитлеровата младеж, макар и семейството му да е против фашисткия режим. Няколко години по-късно е мобилизиран. Ратцингер дълги години преподава теология и догми, автор е на редица теологически трактати, с които католиците го възприемат като прогресивен. С годините обаче възгледите му стават все по-консервативни. През 1977 г. го избират за архиепископ на Мюнхен и Фрайзинг. Заради задълбочените си познания в теологията, от 1981 г. действа като надзорник на папа Йоан Павел II. Върши тази работа над две десетилетия и се прочува със своите строгост и интелигентност. По време на управлението му като папа се разразява скандалът с обвиненията в педофилия срещу някои от свещениците на Ватикана. Многократно е осъждал това поведение, започвал е разследвания и през 2010 г. дори създава нови правила за свещениците с цел да се дисциплинира „хищническото“ поведение сред тях. Мнозина обаче отбелязват, че папата не желае да задълбочи разследването до високите етажи на Църквата. През 2013 г. Бенедикт обяви абдикация, като се позова на напредналата си възраст и влошаващото си здраве. Това бе първата оставка на папа от 700 години насам. Въпреки различията между Бенедикт и Хорхе Берголио, „Двамата папи“ завършва с приятелска, дори комедийна нотка, когато Франциск и Бенедикт XVI похапват пица и гледат Световното първенство по футбол. В реалността обаче връзката между двамата не е безоблачна – през април 2019 г. 92-годишният Бенедикт XVI разпространи писмо, в което осъжда посегателството над деца в Католическата църква, либералните теолигически идеи, както и западната култура, позволила всичко това да се случи. Не толкова впечатлена от тази история и реализацията ѝ на екран е кинокритичката Уенди Айд. В ревю за „Обзървър“ тя дава 3 от 5 звезди на филма, но отбелязва, че „това е неочаквано забавен материал, предвид, че действието в „Двамата папи“ е заето от учтивите теологични спорове на двама възрастни мъже“. Това, казва тя, се дължи на уменията на сценариста, специализиран в „лъскавите биографични драми“. \n\t", "date": "2020.01.03", "title": "Истинската история зад „Двамата папи“ (ТРЕЙЛЪР)"}
{"url": "https://clubz.bg/92447-bulevard_vodopad_srutishte_vyv_varna", "text": "Работата по основната реконструкция на варненския бул. „Васил Левски“, чието трасе от около 3 км погълна над 113 млн. лв., се превърна в трагикомичен низ от гафове. Той беше препроектиран набързо, изпълнен некачествено и открит за движение преждевременно без необходимите книжа за пускането му в експлоатация. Така „най-скъпият пътен проект“ в страната се превърна в добра илюстрация на времето, в което е започнало проектирането му – късния социализъм, и на това, в което бе изпълнен – управлението на късния Борисов. В края на април т.г. при едно от внезапните си посещения във Варна, в присъствието на журналисти премиерът Бойко Борисов нареди на кмета Иван Портних: „Кажи им да пускат движението!“. След този ултиматум, въпреки продължаващите довършителни работи, загражденията по бул. „Васил Левски“ бяха премахнати. Движението беше пуснато, а социалните мрежи бяха залети от снимки и видеоклипове на необезопасени пешеходни подходи на височина 10 м над пътните платна, на недовършени и неизползваеми пешеходни надлези, на стълбища без предпазни парапети и без асансьори за хора с двигателни проблеми. На 22 май Борисов пристигна във Варна за втори път в рамките на един месец, все така изненадващо, както и първия път. Пътуването му през града обаче по традиция бе излъчвано на живо в профила му във Фейсбук. Така виртуалните приятели на премиера видяха как на задната седалка в джипа, който управляваше сам, в ролята на екскурзовод седеше не друг, а варненският кмет. Иззад гърба на премиера той даде строен отчет за усвояването на 113 млн. лв. – официално обявената цена за реконструкцията на бул. „Васил Левски“. А Борисов го похвали. Този път пороят не беше от снимки. Пролетният дъжд над Варна срути части от конструкцията на едно от трите двуетажни кръгови кръстовища по булеварда, повали стълб на осветлението му, а върху пътното платно на първото му ниво се свлякоха камъни и строителни материали. Въпреки това пресцентърът на Иван Портних обяви, че „проблеми по самото трасе няма“. Сякаш за да докаже, че може да отговори на всяко предизвикателство на варненската администрация, само два дни по-късно природата срути и тонове земна маса върху едното от платната на новия булевард. Свличането по чудо не взе жертви. Но дори и това не принуди Портних да падне по гръб. В светкавична реакция той обясни случилото се с теч от спукан незаконен водопровод, хвърли вината за него върху обитателите на циганското гето „Максуда“ и се закани: „Влизаме и събаряме!“. А като потвърждение на печалната поговорка, че „злото никога не идва само“, историята на дефектите по новия булевард на Варна бе допълнена с още един – при това съвсем скоро след първите два. При поредния пороен дъжд видео, наречено „Варненският водопад“, показа друго от двуетажните кръгови кръстовища по булеварда, от което към първото му ниво се изсипваше плътна завеса от тонове вода. На кадрите се виждаше как автомобилите, пътуващи по платното, нямат никаква друга възможност за реакция, освен да преминат през нея с риск да попаднат под отломки от съоръжението, падащи заедно с водата. Но отвъд комичното има и трагично. Това е само финалът на дълга поредица от нарушения на закона, претупвания и недомислици, съпътствали реконструкцията на този ужасно скъп булевард. И е добър пример как се харчат парите на данъкоплатците, раздавани без контрол и единствено с решение на премиера. И инспектирани пак от него. Да започнем с обема на проекта. Превръщането на бул. „Васил Левски“ в градска магистрала бе сравнено от кмета на Варна със строителството на „втори Аспарухов мост“. За реконструкцията на булеварда през есента на 2017 г. община Варна поръча преработка на стар проект отпреди 30 години. За тази цел на дружеството „Трафик холдинг“ бяха платени 830 хил. лв. (без ДДС). Договорът за преработка на проекта беше подписан на 11 октомври 2017 г. Само два дни по-късно – на 13 октомври, правителството отпусна за строителството 80.5 млн. лв., въпреки че към тази дата работата по проекта няма как да е била приключена, а и едва ли изобщо е била започната. По-късно прокурорска проверка, назначена по сигнали на неправителствени организации, показа, че изграждането на булеварда е започнало и е било извършвано без задължителните по закон строителни книжа. Те са били издадени едва шест месеца по-късно. Куриозен е и фактът, че кметът на Варна е насрочил публично обсъждане на проекта повече от месец след като вече е сключил договор за изработването му. В крайна сметка нещо като проект на новото трасе на булеварда беше публикуван едва четири месеца по-късно. Той съдържаше само графична част и компютърни визуализации, в които по-късно строителни експерти откриха несъответствия в очертаните регулационни граници, кръстовищата, проектирани върху частни терени, и серия от нарушения на стандарти, зададени със Закона за устройство на територията. Резултатите от това упражнение по „ударно строителство“, което напомня бурните години на социализма в България, станаха явни още през пролетта на миналата година. Новото трасе на градската магистрала „прегази“ футболния стадион „Спартак“, като премина буквално през няколко реда от трибуните му. Това се случи въпреки уверенията на кмета на града, дадени само месец по-рано, че „нито една седалка от стадиона няма да бъде бутната“. След това се оказа, че при строителството на нови платна са били блокирани гаражите на жилищни блокове, а дъждовната канализация край тях е била разрушена. Тъй като местната администрация високомерно пренебрегна сигналите на гражданите, живеещи до булеварда, те повикаха на помощ медиите. В същото време друг порой потопи Административния съд във Варна. Заради прибързаното начало на строителните работи, а и заради изпълнението им без предварително изготвен технически проект съдът беше буквално засипан от жалби за неадекватни обезщетения за отчуждени частни имоти. Коригираните размери на компенсациите бяха между два и четири пъти по-високи от предвидените, което допълнително оскъпи проекта. С колко точно, не е ясно и до този момент. Скоро след неофициалното откриване на булеварда от Камарата на архитектите в България обявиха, че едно от трите двуетажни кръгови кръстовища по трасето му е изградено под наклон при недопустима разлика във височините от около 4 м. Вместо кръгло, кръстовището се оказа яйцевидно, което го прави опасно за шофиращите, а по проекта бе работено при пълна липса на отношение към детайлите и архитектурната му визия. Задочният и ироничен отговор на премиера дойде месец по-късно – ден след като дъждът вече бе срутил част от друго кръстовище. В интервю за „Нова телевизия“ премиерът каза: Но справка за количеството на валежите в деня, в който кръстовището пропадна, показа, че дъждът във Варна е бил около 12 литра на квадрат, което е твърде далече от стихия. Така строителството на пътна отсечка с дължина малко над 3 км във Варна се превърна в илюстрация на всичко, което е сбъркано при големите проекти в страната днес. Но то беше подсилено и от неадекватността на местната администрация. Но и на местния актив на ГЕРБ в града. В същия ден, в който министър-председателят нареди пускането на движението, Марица Гърдева, председател на групата местни съветници, публикува следния пост в профила си във фейсбук: Достатъчно е да се отбележи, че тази публикация бе бързо изтрита от профила на общинския съветник. Извън този странен възторг трезвата преценка сочи, че бяха похарчени огромно количество пари за нещо, което прилича много на времето, в което е родено. Идеята за бул. „Васил Левски“ като градска магистрала се появява някъде в средата на 80-те години на миналия век и е точно толкова разточителна и безполезна, колкото и други мегапроекти от времето на социалистическото прахосничество в България. Булевардът не води доникъде. Той свършва в стар и отдавна отеснял път край брега на Варненското езеро. А както Борислав Игнатов припомни, пътните магистрали в големите градове са отживелица, защото не решават проблема с трафика, а привличат нов. Но за това никой никога няма да говори. Според премиера Борисов в следващите пет години Варна ще е най-перспективният град в страната. С други думи, „златният дъжд“ на мегаломанското разточителство тепърва предстои. ----- намек за корупция и нецелесъобразо усвоени средства от ЕС.   ", "date": "2020.01.03", "title": "Булевард, водопад, срутище, във Варна"}
{"url": "https://clubz.bg/92454-pentagonyt_vliqtelniqt_general_kasem_solejmani_e_ubit_v_bagdad", "text": "Пентагонът заяви, че по нареждане на президента Доналд Тръмп в Багдад е бил убит при ракетен удар командващият елитните ирански Бригади Ал Кудс генерал Касем Солеймани, предадоха Франс прес и ДПА, цитирани от БТА. Иранският върховен лидер: Ще отмъстим за смъртта на ген. Солеймани Солеймани  , се казва още в изявлението. Пентагонът към Иран: Играта се промени Белият дом все още не е взел отношение по новината, но президентът Тръмп пусна в туитър американското знаме - без никакъв коментар - малко след съобщението за смъртта на Солеймани в Багдад. Конгресът на САЩ не е бил предварително уведомен за нанасянето на ракетен удар в Ирак срещу иранския генерал Касем Солеймани, заяви председателят на комисията по външните работи в Камарата на представителите, демократът Елиът Енгъл в комюнике. САЩ държат отговорни Солеймани и Бригадите Ал Кудс за смъртта на стотици военнослужещи от САЩ и водената от Вашингтон коалиция. Те заявиха, че Солеймани е организирал ракетния обстрел от 27 декември, в който беше убит американски цивилен подизпълнител в Ирак. Иранските Гвардейци на революцията потвърдиха смъртта на Солеймани. В тяхно изявление, излъчено по иранската държавна телевизия, се казва, че Солеймани е  Демонстранти се опитват да щурмуват посолството на САЩ в Ирак (ОБНОВЕНА) Бригадите Ал Кудс са една от най-боеспособните части на иранските Гвардейци на революцията и активно участват във военните конфликти в Сирия и Ирак. Смята се, че ефективността на това специално подразделение до голяма степен е зависела от способностите на неговия командир генерал Касем Солеймани. Представители на администрацията на Тръмп са заявявали, че за тях Солеймани е терорист, припомня още БТА. Смъртта на влиятелния ирански генерал Касем Солеймани в американски въздушен удар в Багдад по заповед на президента Доналд Тръмп е \"изключително опасна и безразсъдна ескалация\", предупреди в туитър иранският външен министър Мохамад Джавад Зариф. По думите му убийството на Солеймани е \"акт на международен тероризъм от страна на САЩ\", цитига го ТАСС. Според министъра САЩ ще носят отговорността за всички последствия . Солеймани беше най-ефективната сила в борбата с \"Ислямска държава\", Ал Каида и сирийската групировка Фронт Ан Нусра, заяви Зариф, цитиран от \"Ройтерс\". Цените на петрола скочиха с над 4 процента след новината за смъртта на Касем Солеймани. Барелът американски суров петрол (West Texas Intermediate) поскъпна с 4,3 процента до 63,84 долара, а курсът на барела европейски суров петрол Брент нарасна с 4,4 процента до 69,16 долара. Пентагонът към Иран: Играта се промени Демонстранти се опитват да щурмуват посолството на САЩ в Ирак (ОБНОВЕНА)", "date": "2020.01.03", "title": "Пентагонът: Влиятелният генерал Касем Солеймани  е убит в Багдад"}
{"url": "https://clubz.bg/92460-gyrciq_izrael_i_kipyr_se_obqviha_protiv_turska_namesa_v_libiq", "text": "Решението на Турция да дислоцира свои войски в Либия е сериозна заплаха за регионалната стабилност и грубо нарушение на резолюция 1970 на Съвета за сигурност на ООН. Това се казва в съвместно изявление на премиерите на Гърция и Израел Кириакос Мицотакис и Бенямин Нетаняху и президента на Кипър Никос Анастасиадис, цитирано от Франс прес. \"Либерасион\": Либия е новата граница на амбициите на Ердоган Изявлението беше разпространено от гръцкото правителство след срещата на лидерите на трите страни в Атина по повод подписването на междуправителствено споразумение за изграждането на Източносредиземноморския газопровод (EastMed) между Гърция, Израел и Кипър. Вчера турските депутати разрешиха на президента Реджеп Тайип Ердоган да изпрати военни части в Либия в подкрепа на международно признатото Правителство на националното съгласие в Триполи, чиито сили воюват с войските на силния човек в Източна Либия маршал Халифа Хафтар, които се опитват да превземат Триполи от април, припомня БТА.", "date": "2020.01.03", "title": "Гърция, Израел и Кипър се обявиха против турска намеса в Либия"}
{"url": "https://clubz.bg/92464-specprokuraturata_iska_otstranqvane_ot_dlyjnost_na_kmeta_na_nesebyr", "text": "Специализираната прокуратура внесе в Специализирания наказателен съд искане за отстраняване от длъжност на кмета на община Несебър Николай Димитров. Съобщението дойде от държавното обвинение ден, след като Димитров трябваше да поеме управлението на морската община. Той бе преизбран на местните избори през есента на 2019 г., но още по време на кампанията бе арестуван по обвинение за организирана престъпна група за купуване на гласове. И все пак: кметът на Несебър излезе от ареста На 23 декември Димитров беше пуснат от ареста срещу парична гаранция от 50 000 лева.  Тогава съдът определи, че не е налице опасност той да се укрие, отпаднала е и опасността да извърши ново престъпление, доколкото са събрани значителен обем доказателства по досъдебното производство. От 2 януари Димитров пое отново управлението на община Несебър. Сега Специализираната прокуратура иска отстраняването му от длъжност до приключване на досъдебното производство, тъй като в качеството си на кмет той е основен работодател на голям брой фирми и лица в общината и разполага с възможности да повлияе на свидетели. Интересното в този казус е, че още от първия ден адвокат Ина Лулчева твърди, че престъплението \"купуване на гласове\" изобщо не е подсъдно на спец институциите - прокуратура и съд. На същото основание съдът пусна един от евентуалните \"съучастници\". Ядовете на кмета със спецпрокуратурата обаче продължават.", "date": "2020.01.03", "title": "Спецпрокуратурата иска отстраняване от длъжност на кмета на Несебър"}
{"url": "https://clubz.bg/92463-italianski_bokluk_v_pleven_kakvo_se_znae_do_momenta", "text": "Нарушения на изискванията за съхранение на отпадъци и разпит на служители на местната екоинспекция заради издадени протоколи, че всичко е наред - това прави към момента Окръжната прокуратура на Плевен по казуса с откритите 9000 тона италиански боклук в имот в града. Преди ден се проведе мащабна полицейска акция в града заради съмнения за незаконен трафик на отпадъци от Италия, съхраняват на територията на града. Главният секретар на МВР Ивайло Иванов съобщи, че се търси връзка между откритото в Плевен депо и арестите в Италия, свързани с незаконен износ на боклук с влакова композиция от Милано за България. Той припомни, че имаше и арести на представители на италианската Ндрагета.  Открити са неопасни отпадъци – пластмаса, метал и хартия. Засега е ясно, че балите с отпадъци на площадката са пристигнали у нас от Италия, но по море. Разследването е започнало на 30 декември 2019 г. уточни окръжният прокурор. с оглед на депото, допълни Савова. Видимо е било, че отпадъкът е в разпръснато състояние в двора на бивш завод, където няма ток и вода, нито машини за преработка на отпадъци, уточни тя. След незаконния боклук от Италия: въвежда се контрол На разпит са привикани четири служителки от РИОСВ – Плевен, които са изготвили протоколите, че в обекта всичко е наред. По данни на прокуратурата обаче депото за боклук има разрешение от РИОСВ и разрешение за внос от Италия, което е подписано от зам.-министър на околната среда и водите. Името му не бе назовано. По думите на прокурорката - тече проверка дали има издадено и разрешение за внос или съхранение на опасни отпадъци. Кметът на Плевен Георг Спартански обяви, че не е възможно боклук да се изгаря в ТЕЦ–Плевен, защото той работи с газ и няма инсталация за горене на твърди отпадъци. МВР свързва депо за отпадъци в Плевен с мафиотската групировка Ндрангета Той посочи, че по официална информация на РИОСВ няма основание за притеснение. Община Плевен не е официално сезирана със сигнали за площадката със складирани отпадъци. По информация на Нова тв, разпространена още снощи, в историята с проверяваното складиране на боклук в Плевен можело да е замесена същата фирма, която беше струпала отпадъци под магистрала \"Струма\", които се запалиха, а от това бе увреден мост на аутобана. Потвърждение за тази информация за момента няма. Телевизията твърди, че според нейни източници компанията е взела разрешително от регионалната екоинспекция за горене на боклука от Италия, въпреки че не е имала капацитет за това. Проверява се дали разрешителното е фалшиво. Операцията по разкриване на нелегални сметища в Италия, наречена \"Четвъртото копие\" приключва на 6 декември 2019 година с двадесет ареста, осъществени от прокуратурата на Ламеция и Катандзаро. Всичко започва през юни 2018 година по сигнал на местен жител, който забелязва съмнително движение на камиони през нощта и без да се двоуми, съобщава на полицията. Оказва се, че две от дълбоките пещери край местни градчета са препълнени с нелегални отпадъци. Вредните нелегални сметища са били запълвани  в продължение на 15 години. МВР свързва депо за отпадъци в Плевен с мафиотската групировка Ндрангета", "date": "2020.01.03", "title": "Италиански боклук в Плевен: какво се знае до момента"}
{"url": "https://clubz.bg/92462-borisov_radev_dps_kakvo_predrichat_zvezdite", "text": "Звездата на Бойко Борисов ще продължи да изразходва ядрените си ресурси и от фазата на син гигант ще преминава към червено джудже, с тенденция да се превърне в гигантска черна дупка. Гравитацията на тази дупка ще е толкова голяма, че ще бъде в състояние да погълне цялата управленска мрежа и прокурорския ѝ чадър, а при злощастно развитие на нещата и парите на някои спестители, както стана в случая \"КТБ”. Глътне ли нещо черната дупка, оттам и светлина не се връща. Най-много да се появи някое калпаво прокурорско обвиненение от 10 хиляди страници, което обаче е просто звезден прах в очите на хората. За да предотврати подобно развитие на нещата, премиерът ще продължи да търси инвеститори за ядрените си мощности в АЕЦ “Белене”. Ще продължат и молитвите за дъжд, които - за разлика от търсенето на инвеститори - все пак ще дадат някакъв резултат, особено през пролетните месеци. В първата част на годината ще се появят руски влъхви, предрешени като инвеститори, които всъщност ще искат да ни продадат останалото оборудване за въпросната централа. От баницата с късметите на премиера му се падна “ДПС”, което означава, че Движението ще продължи да го подкрепя при определени взаимно изгодни условия. Астрологията потвърждава късмета от баницата, защото медийният асцендент на Борисов си остава във фазата на полумесеца. Тоест, дори да е червено джудже, на синия екран и в кафявата преса той пак ще изглежда като син гигант. Политическата звезда на Корнелия Нинова има уникалната способност да изгрява и да залязва на изток. И през 2020 година тази звезда отново ще кръжи около звездата на Спаската кула в Кремъл. Поради тази неадекватност на траекторията си БСП няма да успее да убеди хората, че е автентична алтернатива на ГЕРБ, а не просто опит да се наложат Путинови политики в относително демократична среда. И тъй като и самата ГЕРБ се вдъхновява от Путин в областта на съдебната система и медиите, съвсем не става ясно на какво точно е опозиция БСП. От новогодишната баница на Корнелия Нинова отново ѝ се падна “Виктор Орбан”. На БСП пък се падна “консервативен социализъм”, в което мнозина виждат лош знак за предстояща политическа суша. ДПС навлиза във фазата на комерсиалния Меркурий. Движението ще продължи да кешира успешно  политическото си влияние. Медийната му империя не само ще се запази, но и ще завладява Нова територия. Пристанището на Ахмед Доган ще привлича все повече държавни инвестиции и лека-полека ще започне да измества пристанищата във Варна и Бургас. В крайна сметка от тази политика ще спечелят ДПС и пристанището в Констанца, а България ще загуби инвестиции, правова държава и медиен плурализъм (доколкото все още ги има). На ДПС от новогодишната баница му се падна самата баница. Паднаха му се още баклавата, суджукът и разпределението на порциите. Патриотите ще продължат да се разединяват и през 2020, защото звездите им следват различни траектории. Звездата на Волен Сидеров дърпа силно в евразийска посока и се връща в европейска орбита само срещу кеш. Звездата на Валери Симеонов върви на запад с регулярни избухвания, които застрашават да изпепелят цялата малка коалиция-мъглявина, прикриваща алъш-вериша между звездите на ГЕРБ и ДПС. Най-интересна е звездата на ВМРО, която през 2019 изпадна в протуберанс заради покупката на осем Ф-16 за българската авиация. След инцидента с евродепутата Ангел Джамбазки в края на годината, звездата на ВМРО взе да криволичи по политическия небосклон, поради което посоката ѝ през 2020 остава неясна. От новогодишната баница на Патриотите се падна “зелева чорба за изтрезняване”, което мнозина свързват с необходимост от охлаждане на страстите. Само че в страната няма толкова зелева чорба, която да охлади \"патриотичното” опиянение. Звездите предричат влизане на ДБ в следващия парламент. Но само ако черна котка не им мине път и не решат пак да се явяват на изборите поотделно. Звездите на ДБ не излизат от жълтопаветния спектър, което силно ограничава политическата гравитация на формацията. За да разширят спектралното си покритие, демократите ще трябва да надскочат специализираните теми и да представят цялостна алтернативна концепция за управление. Що се отнася до традиционната баница, „Демократична България\" я замени с щолен, кристмас пудинг и панетоне, при което късметите някъде се загубиха и хората ги глътнаха без да ги прочетат. През 2020 година ще има изгряващи звезди и падащи метеори. Още не е ясно в коя от тези две групи ще се окаже Слави Тифонов, въпреки че асцендентът му е възходящ (което е тавтология, допустима в астрологията). И през 2020 година генералската звезда на президента Радев трудно ще се трансформира в политическа. Едно е да светиш на пагон и фуражка, друго нещо са политическият небосклон и синият екран. Но с дисциплина и постоянство звездата на Радев направи през 2019 серия успешни коремни възхождания при налагането на вето и връщането на кандидатурата на Иван Гешев за главен прокурор. От особена важност беше позицията на президента по рокадата Цацаров-Гешев, с която Радев даде сериозна заявка, че се възприема като алтернатива на ГЕРБ. Но след като не получи подкрепа от БСП в това си начинание, решителността му се сломи. В резултат президентът бързо подписа втория указ и започна консултации за промяна на конституцията - като един вид компромис между решимост и безсилие. Този компромис със сигурност ще маркира и 2020 година. От новогодишната баница на президента се паднаха трохите, защото ГЕРБ и ДПС лакомо излапаха лъвския пай, Патриотите се сбиха за остатъка, а парчето на Корнелия Нинова бе изядено от Георги Гергов и енергийните лобита в БСП.", "date": "2020.01.03", "title": "Борисов, Радев, ДПС: какво предричат звездите"}
{"url": "https://clubz.bg/92457-iranskiqt_vyrhoven_lider_shte_otmystim_za_smyrtta_na_gen_solejmani", "text": "Иранския върховен лидер аятолах Али Хаменей се зарече да отмъсти за смъртта на генерал Касем Солеймани, убит по-рано днес при американски ракетен удар в Багдад, съобщи Франс прес, цитирана от БТА. Пентагонът: Влиятелният генерал Касем Солеймани  е убит в Багдад Иранската телевизия \"Прес ТВ\" съобщи, че Хаменей е обявил тридневен национален траур в Иран във връзка с убийството на генерал Солеймани, който командваше подразделението за специални операции \"Ал Кудс\" на Корпуса на гвардейците на ислямската революция. Иран и \"свободните нации в региона\" ще отмъстят за смъртта на Солеймани, заяви иранският президент Хасан Рохани, цитиран от Франс прес.", "date": "2020.01.03", "title": "Иранският върховен лидер: Ще отмъстим за смъртта на ген. Солеймани"}
{"url": "https://clubz.bg/92455-bsp_pita_a_kakvo_stana_s_onzi_polovin_miliard_za_qzovirite", "text": "Водната криза не е бич Божи, а е в резултат от грешно управление - и това е отговорност на правителството. Има стотици язовири, за които държавата не знае чия собственост са. Няма никаква информация как е похарчен онзи половин милиард лева, който през 2018 година кабинетът наля в Държавната консолидационна компания (ДКК) за спешния ремонт на над 400 изкуствени водоема. Мастодонтът ДКК вече харчел онези 500 млн. лв. за язовирите. Но как? Това заяви в студиото на бТВ депутатът от левицата Крум Зарков, коментирайки вота на недоверие към правителството, който БСП смята да внесе след ваканцията на парламента. Както е известно, той е мотивиран с \"провала в политиката по околната среда и водите\" - водната криза в Перник, проблемите с чистотата на въздуха, информациите за незаконен внос на опасен боклук в България и пр. БСП внася вот на недоверие срещу правителството На въпрос какво са правили през годините общинските съветници на БСП в Перник, за да обърнат внимание върху проблемите с водоснабдяването, Зарков посочи, че това не е въпрос за местния парламент, а за правителството.  ГЕРБ видя нов февруарски преврат в кризата с водата Бе помолен да коментира и изказванията на премиера Бойко Борисов, че при управлението на БСП не е имало дори пречиствателни станции, както и че от ГЕРБ подозират нов сценарий тип \"февруарските протести\" от 2013-а, принудили първия кабинет \"Борисов\" да подаде оставка. Борисов: При управлението на БСП хората излизаха от морето с разстройство По думите му това, че някой назад във времето не си е свършил работата, не дава основание на последващите управления да правят същото. БСП внася вот на недоверие срещу правителството ГЕРБ видя нов февруарски преврат в кризата с водата Борисов: При управлението на БСП хората излизаха от морето с разстройство", "date": "2020.01.03", "title": "БСП пита: А какво стана с онзи половин милиард за язовирите"}
{"url": "https://clubz.bg/92453-vodata_v_pernik_s_chas_po_malko_ot_dnes", "text": "Водният режим в Перник се затяга още и от днес гражданите на града и околните села ще имат вода с час по-малко, съобщи БНР. Във всички населени места в общината, които са с режим на водоснабдяване, водата ще се пуска само следобед. Това се отнася и за пернишкия квартал „Църква”, чиито жители вчера настояха режимът им да бъде уеднаквен с останалите квартали в града. От местното дружество ВиК обявиха официално, че цената на водата и в шестте общини в областта остава същата и няма да бъде увеличена, въпреки решението на Комисията за енергийно и водно регулиране от последните дни на 2019-а. Караниколов: Цената на водата в Перник няма да се увеличава В централната част на град Перник и в кварталите „Изток”, „Мошино” и „Тева” водата ще се пуска в 15 часа и ще се спира в 22 часа. На същия график са град Батановци, селата Люлин, Мещица, Витановци,  Кладница, Драгичево, Рударци и луксозното селище „Делта Хил”. В селата Големо Бучино, Дивотино, в квартал „Кало” в село Рударци, в пернишките квартали „Църква”, „Могиличе”, „Ралица” и в района на Профилакториума вода ще има във времето от 16 до 23 часа. По шест часа - от 17 до 23 часа, вода ще имат живущите в махала „Шевърляк” в пернишкия квартал „Калкас”, а по пет часа - живущите в блоковете в квартал „Бела вода” и в селата Богданов дол, Черна гора, Ярджиловци и Лесковец, като водоподаването ще е от 17 до 22 часа. Днес по график община Перник ще  раздава минерална вода  в  кварталите „Варош”, „Драгановец” , „Клепало” и в центъра на Перник.", "date": "2020.01.03", "title": "Водата в Перник - с час по-малко от днес"}
{"url": "https://clubz.bg/92456-norvegiq_prekrati_tyrseneto_na_dvamata_bylgarski_morqci", "text": "Норвегия прекрати спасителната операция по издирване на двамата български моряци, които падната зад борда на товарния кораб \"Стара планина\" в Норвежко море вчера. Причината за края на операцията е лошото време - силен вятър и 8-метрови вълни, които затрудняваха издирването от самото начало. А и при тези условия е твърде малко вероятно да се оцелее толкова време. Новината за край на спасителната операция без успех потвърди пред бТВ и посланичката в Кралство Норвегия Вера Шатилова. Двама българи паднали зад борда на кораб \"Стара планина\" край Норвегия", "date": "2020.01.03", "title": "Норвегия прекрати търсенето на двамата български моряци"}
