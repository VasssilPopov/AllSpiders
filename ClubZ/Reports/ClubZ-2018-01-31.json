{"url": "http://clubz.bg/63603-pochteno_mule_se_razkaq_i_vyrna_parite_na_izmamena_baba", "text": "Възрастна жена в Кюстендил се довери на класически \"полицай\" по телефона и му пусна 2378 лв. и златни накити, но извади неочакван късмет. Това съобщават от Главна дирекция \"Национална полиция\", откъдето разказват случая на фейсбук страницата си. Жертвата се доверила на обадил се по стационарния й телефон мъж по класическата схема: той е полицай и тя може да съдейства за залавянето на престъпници. Уверил я, че е създадена нужната организация, че наблюдават извършителите и  . Жената събрала всички налични пари За неин късмет наетият от измамниците куриер се оказал почтен човек. 39-годишният мъж бил нает по телефона от фирма за дограма от Русе. „Фирмаджиите“ взели телефонният му номер от интернет, помолили го да занесе „чертежи“ за цялостна смяна на дограмата на жилището, поръчката била спешна, а за изпълнението на курса щял да получи хонорар от 300 лв. След като взел пакета, мъжът с изненада установил, че в него има пари и накити и веднага се досетил, че е попаднал неволно в схемата. Незабавно занесъл парите и ценностите в полицията в Кюстендил и след като обяснил ситуацията, полицейските служители се заели и скоро открили жертвата, на която върнали парите и ценностите. По случая е започнато досъдебно производство в РУ Кюстендил, а работата по него продължава под наблюдението на прокуратурата. 12 \"мулета\" арестувани в България за измами с банкови карти Припомняме, че по същата схема – куриерска услуга за фирма за дограма, бе направен опит да бъде измамена 80-годишна кюстендилка миналата година. Бяха ѝ поискани 6 000 лв. Тогава наетият за куриерската услуга гражданин", "date": "2018.01.31", "title": "Почтено \"муле\" се разкая и върна парите на измамена баба"}
{"url": "http://clubz.bg/63620-plevneliev_vijdam_opasen_opit_za_prezidentska_republika_po_ruski_model", "text": "В студиото на „Още от деня“ Росен Плевнелиев, президент на България между 2012 и 2017 г., заяви, че вижда белези да се направи опит да се въведе президентска република. Той подчерта, че това е грешен избор за България. Повод за коментара му е направеният анонс за ново движение, което ще работи за въвеждането на президентска република. Такава заявка направи бившият директор на Националния исторически музей Божидар Димитров. Божидар Димитров прави \"Кан Кубрат\". С професори - като през 1935-1943 г. Плевнелиев допълни, че вижда двоен стандарт в поведението на настоящия президент Румен Радев и за пример даде позициите му за санкциите срещу Русия, търговското споразумение с Канада и Истанбулската конвенция. Росен Плевнелиев подчерта, че е „за“ ратифицирането на конвенцията и че не вижда алтернатива на сегашното управление. Според Плевнелиев думите на Радев за атрофиращата парламентарна република са опасни. Той допълни, че е останал със съмнения и притеснения, че в България ще се направи опит да се инсталира президентска република. Плевнелиев заяви още, че президентската република е „руски модел“ и че той винаги се е противопоставял на подобни идеи. По думите му тези идеи са били лансирани от президента Първанов и „един телевизионен водещ и неговите сценаристи“. В референдума на „телевизионния водещ и сценаристите му“ е имало три противоконституционни въпроса, които са водели към идеята за президентска република, допълни Плевнелиев. Според него е важно президентът да говори категорично по спорните въпроси и по думите му той е правил точно това. За да се върнат младите българи, трябва да постигнем ниво на иституционална култура и защита на правата на човека, заяви Плевнелиев, с което обясни защо на Дванайсетата годишна среща на бизнеса с правителството е повдигнал въпроса за Истанбулската конвенция. Плевнелиев каза, че е сигурен в приемането на Истанбулската конвенция. Росен Плевнелиев обвърза чуждите инвестиции в България със състоянието на правата на човека, но уточни, че според него държавите, които не са ратифицирали конвенцията, не са задължително антиевропейски. Според Росен Плевнелиев президентът Радев говори едно в Европа, а в България - друго. Според него така се губи тежест в чужбина. Плевнелиев заяви, че и той би наложил вето на антикорупционния закон, но по други причини. Той каза, че България се развива добре и управляващите вършат „нелоша работа“ и не вижда алтернатива на управлението.", "date": "2018.01.31", "title": "Плевнелиев: Виждам опасен опит за президентска република по руски модел"}
{"url": "http://clubz.bg/63607-zashto_se_biqt_ruski_jurnalisti_v_efir_zaradi_stalin_video", "text": "Двама известни руски журналисти се сбиха в ефира на радио \"Комсомолская правда\". Боят помежду им бе наблюдаван на живо в YouTube. Поводът бе личността на Йосиф Висарионович Сталин.  Обсъждаше се въпросът дали сталинизмът е опасна болест, която трябва да бъде лекувана. В полза на кървавия диктатор говореше журналистът Максим Шевченко, а против - Николай Сванидзе.     Москва забрани филма „Смъртта на Сталин“. Бил екстремистки Все пак прожектираха \"Смъртта на Сталин\" в московско кино Причина за боя бяха думите на Шевченко, че като хули Сталин, колегата му плюе по гробовете на съветските войници, загинали край Москва. Завърза се следният диалог: Тогава Сванидзе скочи от стола си, приближи се до Шевченко и го удари по лицето. Отговор бяха два мощни удара на Шевченко, които свалиха Сванидзе на земята. Побойниците бяха разтървани от други журналисти, нахлули в студиото. Държани далеч един от друг, те продължиха да си подхвърлят заплашителни реплики. Така приключи предаването на живо. И Сванидзе, и Шевченко са членове на Съвета по правата на човека при президента на Руската федерация. По този повод журналисти попитаха говорителя на Кремъл Дмитрий Песков дали те няма да бъдат наказани. Все пак прожектираха \"Смъртта на Сталин\" в московско кино", "date": "2018.01.31", "title": "Защо се бият руски журналисти в ефир? Заради Сталин (ВИДЕО)"}
{"url": "http://clubz.bg/63616-hotelieri_ot_nesebyr_iskat_borisov_da_uvolni_angelkova", "text": "В отворено писмо до премиера Бойко Борисов и вицепремиера Валери Симеонов сдружение на хотелиери от Несебър искат да бъде \"уволнена заради несправяне\" с работата министърката на туризма Николина Ангелкова. Срокът, който дават, е до следващото заседание на МС, което е на 7 февруари. Причината за недоволството им е одобрената от Министерството на туризма схема за разполагане на павилиони и атракциони в курортната община.  Делът на младежите, посещаващи курорта в периода 20 юли - 10 август е едва 8-12% от общия дял туристи. В изследване на нагласите на туристите, посещаващи к.к. \"Слънчев бряг“, поръчано от Booking.com, над 67% от интервюираните туристи от пазари като Великобритания, Русия и Германия заявяват, че възприемат курорта, като място за семейна ваканция, и че биха го посетили отново с децата си, се казва в писмото. Хотелиерите напомнят, че Ангелкова е \"назначена за министър на туризма, а не за министър на търговията на дребно в павилиончета\" и я съветват да се съобразява с мнението на бранша. Според бизнесмените от Несебър, тя не е успяла за периода, в който управлява, да вдигне туристическия имидж на страната. Николина Ангелкова с нов маркетингов ход: праща 400 000 картички на туристи - Да се демонтират всички временно преместваеми обекти по чл. 56 от ЗУТ от алеите, тротоарите и плажната ивица в к.к. \"Слънчев бряг\", които от дълги години нарушават неговата цялостна визия и нивото на курортния комплекс. Това може да бъде постигнато чрез изменение и допълнение на ЗУТ и ЗУЧК, като се предвидят изключения за тези обекти, с които се осъществяват задължителните и спортно-развлекателни дейности по плажовете; - Да се прекратят неуредиците с инфраструктурата в курортния комплекс, които произтичат от това, че собствеността й е държавна, и спешно трябва да бъде прехвърлена за безвъзмездно управление на община Несебър по примера на община Бургас, която управлява държавна собственост – остров \"Света Анастасия\", мостика и историческото ядро на Морската градина. С това действие ще се постигне осъвременяване на цялостната инфраструктура на к.к. \"Слънчев бряг\", която изостава с близо 30 години от хотелиерството - проектиране и изграждане на канализация за събиране на дъждовните води, алеи, улици, тротоари, зелени площи, осветление, сметосъбиране и сметоизвозване, машинно метене и миене на комплекса. - Предприятието \"Слънчев бряг\" АД да се преобразува от държавно в общинско дружество; - Да се спазват правилатаq заложени в нормативните документиq за силата на звука и височината на децибелите, които са допустими за питейните заведения и да важат за всички. Това ще се постигне чрез изменение и допълнение на Закона за защита от шума в околната среда; - Да се спазват разпоредбите, регламентиращи озвучаването на откритите питейни заведения във времето от 14.00 часа до 16.00 часа и след 23.00 часа и да важат за всички. Това може да се постигне чрез изменение и допълнение на Закона за защита от шума в околната среда; В писмото си хотелиерите от Несебър припомнят, че те са адресирали същите проблеми до Ангелкова и вицепремиера Симеонов още миналото лято. Те изразяват възмущение, че тя приписва ръста на туристите в България на своите усилия, а \"за всички е ясно, че ръстът е следствие на международната обстановка\".", "date": "2018.01.31", "title": "Хотелиери от Несебър искат Борисов да уволни Ангелкова"}
{"url": "http://clubz.bg/63618-turski_amatorski_klub_plashta_na_futbolist_s_bitkojni", "text": "Аматьорският турски клуб \"Харунустаспор\" привлече футболист, на който ще плати с биткойни, съобщава в. \"Хюриет\". 22-годишният Юмер Фарук Кироглу ще играе в отбора до края на сезона и ще получи криптовалута на стойност 2500 турски лири (666 долара).  \"Харунустаспор\" е от региона Сакария (Северозападна Турция) в група В на Първа аматьорска дивизия. Досега не е известен случай на разплащане с биткойни във футбола - било то като трансферна цена или заплата. Не и официално.", "date": "2018.01.31", "title": "Турски аматьорски клуб плаща на футболист с биткойни"}
{"url": "http://clubz.bg/63619-moskov_a_dali_ne_se_narushavat_prava_na_beli_hetero_hristiqni", "text": "Дали няма дискриминация срещу категориите хора   и   за сметка на някакви други хора - този въпрос зададе бившият министър на здравеопазването Петър Москов. Пред бТВ Москов, който е противник на ратификацията н Истанбулската конвенция, сподели отново мотивите за позицията си, но този път намекна, че първо трябва да се отговори дали не са нарушени правата на описаните от него групи. По думите на Москов никой не е против това да няма дискриминация и насилие над жени, нито против това държавата да поеме ангажименти и да промени законодателството по начин, по който жените да бъдат по-добре защитени, а насилниците - наказвани. Според него и в учебните програми има място за обучение в това мъжете и жените да имат равнопоставеност - което са и част от аргументите на защитниците на конвенцията срещу насилието над жени и домашното насилие. Москов обаче отново оспори, че конвенцията е насочена към това. За да докаже това си твърдение цитира пасаж от т.нар. \"обяснителен доклад\" към конвенцията, който е 73 страници. Бившият министър се спря на точка 53 от  в който се казва, че \" (тексът на български е от неофициален превод - оригиналът можете да видите по-горе в линка на английски език - б.р.) По-нататък обаче, в същия обяснителен доклад, на който се позовава Москов - в точка 313, е изрично посочено, че \"страните могат,  да разширят тълкуването на текстовете от конвенцията  Бившият здравен министър каза още, че решението на проблемите с общинските болници на първо място зависи от приемането на Националната здравна карта.", "date": "2018.01.31", "title": "Москов: А дали не се нарушават права на \"бели, хетеро, християни\""}
{"url": "http://clubz.bg/63612-bnt_veche_e_s_nov_obshtestven_syvet_eto_devette_imena", "text": "БНТ има нов обществен съвет от днес, съобщиха от обществената телевизия. Ето ги и деветте имена в консултативния орган: Проф.   (филолог, писател и ректор на СУ „Св. Климент Охридски“ в периода 1999 – 2007 година) Доц.   (социален антрополог и преподавател)  (общественик и министър по европейските въпроси в периода март 2007- юли 2009 година)  (писател)  (джаз певица)  (изпълнителен директор на Сдружение „Национален борд по туризъм“)  (спортист, медалист от Олимпийски игри, Световни и европейски първенства по кану-каяк)  (публицист и анализатор)  (преводач и рекламист). Проф. Биолчев е избран за председател на обществения съвет, а Хилда Казасян за заместник-председател на първото заседание днес. Общественият съвет е независим консултативен орган, който подпомага изпълнението на обществените функции на БНТ. Неговите членове наблюдават баланса на различните гледни точки и интереси в програмите на националната телевизия и съдействат за налагане на българската културна идентичност и език. Съветът може да обсъжда и предлага идеи за предавания, свързани с обществения характер на медията.", "date": "2018.01.31", "title": "БНТ вече е с нов обществен съвет - ето деветте имена"}
{"url": "http://clubz.bg/63615-nqkolko_dni_ot_bita_i_dushevnostta_na_bylgarskata_oligarhiq", "text": "Докато седна да нахвърлям коментар на решенията на Конституционния съд (КС), с които постанови, че оставка на депутат не се гласува и увековечи съдебната номенклатура, дойде новината за оставката на ген. Ангел Антонов като шеф на НСО. Привидно, трите събития нямат нищо общо, но всъщност те говорят много за това как на практика се управлява страната ни – онова, което наричаме „задкулисие“, „дълбока държава“, „неписана (анти-) конституция“. А има и общи сюжети, които ги обединяват. Едно по едно: От събитията около решението на КС по повод оставката на Делян Добрев, става ясно, че Делян Добрев вероятно е знаел от рано какъв ще бъде резултатът. Това обяснява защо месеци след скандала, оставката си и нейното отхвърляне, Добрев изведнъж се присети преди Нова година и тихо си „оттегли оставката“. Сега това се използва като основен безочлив аргумент от ГЕРБ той да си остане в парламента. В същия ден, по искане на главния прокурор, КС постанови, че Конституцията разрешава един и същи човек да заема ръководни позиции в съдебната власт без прекъсване, стига да се парашутира от институция в институция. С това т.нар. вечни началници в съдебната власт получиха конституционна защита и съдебната номенклатура възтържествува. От известно време беше ясно, че Румен Радев се опитва да се освободи от човека на Борисов начело на НСО. Вероятно е имал подозрения от къде „изтичат“ изобилните битови компроматчета около съпругата му. А покрай дреболиите, текат и по-важни неща. Стана ясно и друго – Антонов е бил притиснат по прокурорска линия. Общите знаменатели: Цацаров е основно действащо лице и в трите случая.  Той е гарант за това, че нито кум-гейт, нито суджук-гейт ще бъдат разплетени, но и ще стоят на трупчета, за да гарантират, че ГЕРБ и Борисов ще бъдат управляеми, например, когато става дума за руски енергийни интереси. Самият Цацаров е дестилат на съдебната номенклатура – цял живот е работил шеф. С искането си за тълкуване на конституцията по отношение на статута на съдебните шефове, той се грижи за „своите“. Нещо повече, вероятно това тълкуване на конституцията е елемент от сделките, около договарянето на следващия главен прокурор. Срещу този тип услуги Цацаров очаква да получи място в Конституционния съд, който вече е превърнат в нещо между Парнас и дембел-хане, дето се издигат най-заслужилите представители на съдебната номенклатура и от там, в тихо шушукане със силните на деня гарантират неприкосновеността на дълбоката държава. Малко изненадващото съдействие, което Цацаров оказва на Радев по казуса НСО, е индикатор за две неща. Едно, Цацаров очаква да бъде номиниран за КС от президента и това може да включва разтягане на процедурата, така че да не му се налага да се отказва от поста главен прокурор прекалено рано. Второ, така Цацаров се отблагодарява на Радев. Президентът обилно спекулира с темата за борбата с корупцията, понякога споменава съдебната реформа и напоследък почна да се кахъри за състоянието на демокрацията. И трите неща опират до реформата на прокуратурата, която обаче Радев не смее дори да спомене. Борисов е в режим на оцеляване. Лично. Това изисква, първо, да не се разплитат сюжети като кум-гейт и суджук-гейт. Второ, да има гладко предаване на властта в прокуратурата на следващ Цацаров, който ще пази корупционното статукво. Но и, трето, да си отвори пътя към президенството на следващите избори, защото разбира, че нито може да се пенсионира, нито да остава премиер вечно и му трябва застраховка. Доколко окончателно е „изрязан“ от НСО ще съдим по наследника на Антонов. Ако това е човек, върху когото Борисов няма влияние, това ще означава сериозна загуба на реална власт за премиера. Вероятно не без съгласието на Пеевски. В тези няколко дни от бита и душевността на българската олигархия виждаме какво на практика значи корупционен захват на държавата. Виждаме три институции, които играят ключова роля за поддържането на статуквото: Прокуратурата, която не разследва когато не трябва, почва разследвания когато трябва и държи материали на трупчета, за когато потрябва. НСО в ролята на преторианска гвардия и „златна клетка“ на държавния ни елит, която събира компромати, претаква информация и държи висши политически лица в шах (нали помните как беше „махнат“ Местан – с “махане“ на охраната пред жилището му). Конституционният съд, който има грижата да обслужва статуквото като не позволява конституцията да се пречка излишно и, същевременно е нещо като финален тих пристан за заслужили функционери. Физически, КС се намира на последния етаж на Министерски съвет и за един конституционен съдия или председател на КС е много лесно да слезе от асансьора на етажа на премиера и да пие кафе с него просто като избере второто вместо последното копче. Виждаме механизма на управление чрез компромати, зависимости и писани и неписани привилегии. Но виждаме и как са възможни схеми, въвличащи много институции, предполагащи една отровна хармония в действията на множество хора и разгръщащи се в течение на доста време. Виждаме, най-сетне, една паразитна прослойка, изпълваща институциите. В магистратурата, службите, администрацията се отглеждат генерации хора, чийто занаят е аморалността, търговията с правомощия и разпродаването на държавността на „вторични суровини“. Организирани са в различни кланове, професионални номенклатури, тайни общества и ловни дружинки. Имат своята суб-култура, висока степен на фамилна приемственост и забележителен рефлекс за вътрешно разбирателство. И, естествено, корените на цялата тази токсична екосистема са във властовите структури на комунистическия режим: ДС, държавно-организирания криминалитет, партийно-бюрократичната номенклатура в центъра и по места. Има. Нито лесен, нито бърз, нито окончателен. Все пак, дори и в историята на последните десетилетия у нас има примери как с решителна гражданско-политическа мобилизация и смели реформи се отвоюва институционален и властови терен. В този смисъл, има конкретни институционални и по-общо политически рецепти. Ето няколко примера: За споменатите институции   - извеждане от съдебната власт  - поставяне в режим на ясна демократична отчетност на главния прокурор,  - ре-селекция на прокурорите и следователите; - и, заедно с това, решителна реформа на МВР.  и основаване на нова и силно редуцирана служба, която охранява много по-малък кръг лица (и никакви резиденции, ловни стопанства и обслужващ персонал). - Въвеждане на пряка конституционна жалба за гражданите, така че да се прекрати възможността в рамките на олигархията да се договарят и питанията, и решенията; - Въвеждане на гаранции за реален подбор основан на качествата (характер и компетентност) на бъдещите конституционни съдии; - Преместване на КС в друга сграда, а най-добре извън София (например сградата на Учредителното събрание във Велико Търново – за повдигане на морала). - Революция на селекцията и кариерния процес чрез утвърждаване на конкурсното начало и реално атестиране; - Реални проверки за лоялност към държавата и за корупция, провеждани от прочистени служби; - Електронно управление, което да повиши взривно отчетността, прозрачността и изискванията за компетентност и ефективност; - Лустрация, вкл по отношение на принадлежност към структури на „дълбоката държава“ след 89 г. Изграждане на партийни машини, които са в състояние да излъчват качествен човешки материал в паламента и по върховете на институциите. Това изисква утвърждаване на нова политическа култура и вътре в партиите, и в отношенията им с гражданите. Изисква усилено партийно строителство с правилни цели и селекция на хора, не заради тяхната лоялност и морална всеядност, а заради характер (!), компетентност и чувство за приличие. В крайна сметка, това е, което заедно с приятелите ни от партиите на демократичната общност се опитваме да предложим на избирателите: - Доказана (при всичките ни грешки и слабости) привързаност към демокрацията и законността; - Ясна програма за ре-старт на ключовите институции и преосноваване на държавността; - Качествени хора (ако се съмнявате – вижте настоящия състав на парламента). Имаме още работа, но и работим изключително напрегнато във всяка от тези посоки. Алтернативата е още безперспективна „стабилност“ и свличане на държавата в геополитическата периферия на ЕС и НАТО. \n\t", "date": "2018.01.31", "title": "Няколко дни от бита и душевността на българската олигархия"}
{"url": "http://clubz.bg/63614-rusiq_se_opasqva_za_skakalci_po_vreme_na_svetovnoto", "text": "Стадиони и тренировъчни терени може да бъдат нападнати от ята скакалци по време на световното в Русия това лято, предупреди Пьотр Чекмарев, шеф на департамента по растениевъдство към руското министерство по селско стопанство. Чекмарев направи изказването на национално съвещание на руските агрономи и предизвика смях в залата, но подчерта, че опасенията му са напълно сериозни. Русия има проблеми с насекомите в южните си части. Той посочи като едно от рисковите места Волгоград, домакин на мачове от група G, в която са Белгия, Англия, Тунис и Панама. Стадионите на световното по футбол в Русия (СНИМКИ) Световното се открива на 14 юни, а финалът е на 15 юли. Мачовете ще се играят на 12 стадиона в 11 града.", "date": "2018.01.31", "title": "Русия се опасява за скакалци по време на световното"}
{"url": "http://clubz.bg/63601-puchdemon_prizna_kraj_na_nezavisima_katalunq_jertvat_go_video", "text": "С независима Каталуня е свършено. Признанието прави не друг, а доскорошният й премиер Карлес Пучдемон. Това става ясно от негови SMS-и до бившия регионален здравен министър Тони Комин. И двамата в момента са в изгнание в Белгия.     Разкритията бяха направени от тв канала \"Телесинко\", който показа снимки от екрана на посланията. Кореспонденцията по мобилните телефони е водена вчера, броени часове, след като парламентът в Барселона отложи за неопределено време гласуването за Пучдемон - единствения кандидат-премиер. Заради отлагането сепаратистките партии в Каталуня се скараха люто помежду си. Жоан Тарда, за когото става дума, е депутат от сепаратистката Републиканска левица на Каталуня (РЛК). Преди два дни той заяви, че при необходимост хората му ще пожертват Пучдемон, ако Конституционният съд постанови, че той не може да управлява областта от разстояние. Сепаратистите в Каталуня се скараха заради шефа на парламента В следващия SMS Пучдемон признава, че Мадрид  е успял с плана си: Пучдемон има предвид бившия каталунски вицепремиер Ориол Жункерас и вътрешния ексминистър Жоаким Форн. И двамата в момента са в ареста по обвинения в сепаратизъм. Причина за отлагане на парламентарната сесия бе решението на Конституционния съд, че той не може да управлява Каталуня от разстояние. Отлагането стана с решение на председателя на парламента Роже Торен, който е от РЛК. С това обаче партията разгневи партньорите си от \"Заедно за Каталуня\", която се оглавява от Пучдемон. Партията на експремиера искаше сесията да се състои въпреки забраната. Мадрид: Пучдемон не може да стане премиер от дистанция След огласяването на SMS-ите Пучдемон призна в туитър, че те са негово дело. И написа в микроблога:     Мадрид: Пучдемон не може да стане премиер от дистанция", "date": "2018.01.31", "title": "Пучдемон призна - край на независима Каталуня. Жертват го (ВИДЕО)"}
{"url": "http://clubz.bg/63608-veche_finalno_masud_i_terez_zaminavat_za_holandiq_do_kraq_na_sedmicata", "text": "Двете лъвчета Масуд и Терез, с чиято съдба се наложи да се ангажира лично премиерът Бойко Борисов, заминават за спасителния център в Холандия до края на седмицата. Това съобщи за Клуб Z Явор Гечев от фондация \"Четири лапи\", която се грижи за животните. Ден по-рано, от Министерство на околната среда и водите и Българската агенция по безопасност на храните (БАБХ)  , че лъвчетата заминават днес. Това обаче няма как да се случи, уточни Гечев, защото трябва да се организира цялостната логистика по транспортирането им. Това ще стане по изискванията на Европейския съюз при транспортиране на животни. Издадени са всички необходими документи, ще се използва специална \"линейка\". За Холандия се очаква да замине и 3-годишният Асен, който също е в лошо здравословно състояние, но откакто е поверен на грижите на ветеринарите от столичната зоологическа градина, състоянието му се подобрява. Асен ще замине малко след Масуд и Терез.  Заминават ли Терез и Масуд? Премиерът дава, министърът не дава Казусът с двете лъвчета, родени преди няколко месеца в разградската зоологическа градина, се превърна в национална кауза и в показно за това как действат институциите на всички нива. Дори и в този на вид крайно отдалечен от политиката въпрос, в него се намеси и собственикът на \"Телеграф\" и \"Монитор\" Делян Пеевски.  Зоологическата градина в Разград няма лиценз за отглеждането им. Още при раждането биват изпотъпкани от останалите лъвове в клетката. Вследствие се оказва, че нямат гълтателен рефлекс, т.е. не могат да се хранят естествено. Отделно са обременени и от факта, че са плод на серия кръвосмешения. Животните бяха поети от неправителствените организации \"Дивите животни\" и \"Четири лапи\", които буквално спасиха животите им. Намериха им и  , а оттам и в Южна Африка, където, след като се закрепи здравето им, да бъдат пуснати в естествена среда. Протест срещу изпращането на лъвчетата Масуд и Терез в Пазарджик (ВИДЕО) \"Телеграф\" обаче поде кауза за оставането им в България и прехвърлянето им в зоологическата градина в Пазарджик (традиционно избирателен район на Пеевски), след като вестникът дари 2000 лева за храна на лъвчетата. Последваха протести пред Министерския съвет през декември м.г., в следствие на които Борисов и екоминистърът Нено Димов обявиха, че те ще заминат за Холандия. Общинският съвет в Разград обаче, формално собственик на животните, на два пъти гласува те да бъдат дарени на зоокъта в Пазарджик. Това доведе до поредния протест на граждани - вчера - с искане лъвчетата да заминат незабавно за спасителния център в чужбина. Наложи се личната намеса на Борисов, който през главата на Нено Димов, пое отново ангажимент за изпращането на Масуд и Терез. По обяд Димов обясняваше, че законът не му позволява да ги изпрати и те все пак ще заминат за Пазарджик, а следобяд стана ясно, че законът вече не му пречи и обяви, че заминават за Холандия. Протест срещу изпращането на лъвчетата Масуд и Терез в Пазарджик (ВИДЕО)", "date": "2018.01.31", "title": "Вече финално: Масуд и Терез заминават за Холандия до края на седмицата"}
{"url": "http://clubz.bg/63610-prof_veselka_duleva_nacionalen_konsultant_po_hranene_bylgariq_postavq_pred_es_temata_za", "text": "Моделът на хранене и хранителният статус са ключови детерминанти на здравето и един от фокусите на превантивната стратегия за редукция на риска от хронични неинфекциозни заболявания. Eпидемията от затлъстяване още от ранна детска възраст е едно от най-сериозните предизвикателства за общественото здраве. Затлъстяването при децата води до рискове за здравето, свързани с ранна поява на високо артериално налягане, висок холестерол, инсулинова резистентност и диабет тип 2, ставни, дихателни, чернодробни проблеми, като и рискове, свързани с нарушено социално, физическо и емоционално развитие. Затлъстяването в детска възраст обуславя по-голяма вероятност от затлъстяване в зряла възраст и увеличен риск от сърдечно-съдови заболявания, диабет, метаболитен синдром, ракови заболявания и др. Съществуват убедителни доказателства, че храненето през ранния живот има ключова роля за метаболитно програмиране на физическото и интелектуално развитие на децата, за метаболитно програмиране на риска от хронични заболявания. Данните от национално представителни проучвания, проведени в периода 1998 - 2014 г. от НЦОЗА, МЗ и РЗИ, за оценка на храненето и хранителния статус на различни възрастови групи  деца, показват висока честота на свръхтегло и затлъстяване още от най-ранна възраст. При националното проучване през 2014 г. е установено, че децата на 1-4 години са с 5% затлъстяване, а 30.1%  от децата на възраст 5 до 18 години са с наднормено тегло (19.8% със свръхтегло и 10.3% със затлъстяване). До 2011 г. се запазва тенденцията сред учениците значително да се увеличават свръхтеглото и затлъстяването. През 2014 г. за пръв път при 7-годишните първокласници в България се наблюдава намаляване на затлъстяването при момчетата и задържане на честотата на свръхтегло и затлъстяване при момичетата. Намалява също затлъстяването във възрастта 7–9 години (от 18,5% на 13,2%) и на 14–18-год. (от 7,9% на 5,6%). В групата 10–13 години затлъстяването запазва нивата си. По данни на СЗО, всяко едно от три деца на възраст до 11 години е със свръхтегло или затлъстяване. Високата консумация на наситени мазнини, трансмастни киселини, високият прием на захар и сол и ниската консумация на плодове и зеленчуци са общи проблеми в Европейския съюз. Неподходящите практики за маркетинг и реклама на храни за деца също допринасят за нездравословен модел на хранене. Европейската комисия и  държавите-членки на Европейския съюз са предприели мерки за подобряване храненето и хранителния статус и за борба със затлъстяването при децата. Европейската комисия на експертно ниво работи по конкретни инициативи, касаещи подобряване състава на храните, маркетинга, изискванията към храните при осъществяване на обществените поръчки в училища и детски градини и др. Въздействието върху един от основните здравни детерминанти – храненето – по време на целия жизнен цикъл, е предпоставка за здравословен начин на живот и положителен ефект върху здравето на хората. Специфичен аспект, който ще бъде адресиран приоритетно по време на Българското председателство, ще бъде здравословното хранене при децата. Конференцията включва четири панела, в които ще бъдат обсъдени приоритетни области, свързани със здравословно хранене при децата. Основните теми, които ще бъдат засегнати са: първият панел е посветен на темата „Безопасността - не е достатъчна“, дискусията ще засегне влиянието на храненето и съставките на храните върху здравето, ще бъдат обсъдени проблемите от кърменето до епигенетиката; „Маркетингът и децата“ е темата на втория панел, в който ще се обсъждат подходи  и политики, регулиращи маркетинга и рекламата на храните, предназначени за деца; „Качеството има значение“ е третата част на конференцията, през която ще се представят традиционни хранителни модели в различните региони на ЕС и тяхното влияние върху здравето, ще се обсъдят възможностите как да се запазят положителните и здравословни традиции в храненето; „Успешни практики“ е последната – четвърта част, през която ще бъдат посочени добрите практики и примери от дейности в страни от ЕС като Хърватска, Унгария, и примери за това как посланията се превръщат в реалност. Поканените презентатори са представители на Европейската комисия, Световната здравна организация, УНИЦЕФ, на университети от Ланкастър, Ливърпул, МУ София, БАН и др. Българското председателство ще осигури дискусии на няколко последователни етапа, които следва да приключат с приемането на кратък текст на Заключения на Съвета, с конкретни и ясни политически послания. Ролята на родителите и модела на хранене в семейството е изключително важна за изграждане на здравословни хранителни навици и за добро здраве на детето. Възпитанието на детето, включително и формирането на здравословен начин на живот започва в семейството. Важно е родителите да показват положителен пример по  отношение храненето, да включват децата в  избор на храните, например при пазаруване или готвене. Спазването на режим на хранене в семейството, храненето заедно в приятна обстановка е предпоставка за изграждане на здравословни навици. Разбира се, трябва да се подбира и здравословно, разнообразно и балансирано меню за детето. За улеснение на родителите и децата при избора на храна, специалистите по хранене от НЦОЗА, сме  разработили препоръки за здравословно хранене, които обхващат цялото развитие на детето - още от времето на бременността,  за кърмачета и малки деца, за деца от 3-7 год., за ученици . Проблемът е комплексен и изисква комплексно решение. Основните аспекти в които се предприемат дейности в страните от европейския съюз са: подкрепа за здравословен старт в живота; насърчаване на здравословната среда, особено в училищата; повишаване на възможностите за здравословен избор и превръщането им в най-лесен избор; ограничаване на маркетинга и рекламата на храни за децата; повишаване информираността на семействата и подпомагането им; насърчаване на децата да бъдат физически по-активни. Изграждането на здравословен хранителен модел и поведение при децата, осигуряване на балансирано и разнообразно хранене с достатъчно енергия и хранителни вещества за съответната възраст, спазване на режим на хранене и подходяща физическа активност е ефикасен начин за справяне със затлъстяването. Това е въпрос, който има различен отговор в зависимост от възрастта, физическата активност, физиологичното състояние на всеки човек. Специалистите по хранене препоръчваме спазване на основните принципи на здравословно хранене, а именно  включване ежедневно в менюто:  зърнени храни; при всяко хранене зеленчуци и плодове; мляко и млечни продукти с ниско или намалено съдържание на мазнини и сол; представители на групата на белтъчните храни - постни меса, бобови храни, поне 1-2 пъти седмично риба. Ограничаване влагането на мазнини, сол и захар при избора и приготвяне на храните, предпочитане на растителни пред животински мазнини, избягване пърженето и използване на здравословни кулинарни технологии е част от здравословното хранене. Чрез обучение, разговори и примери родителите биха могли да повлияват избора на храни от детето, но трудно могат да контролират, напълно храненето  на децата извън семейната среда. Отново важен е примерът, в къщи, но също и модела на средата в която расте детето, приятели, училище. На национално ниво  са разработени и нормативни документи, които определят изискванията за здравословно хранене на децата в организирани колективи – от 0-3 години, в детски градини и в училища. За улесняване практическото приложение на наредбите за здравословно хранене при организирани колективи деца, са разработени и сборници с рецепти, всеки от които включва над 400 рецепти и практическо ръководство за приготвяне на здравословна храна. Предстои преглед и актуализиране на изискванията заложени в тях, като те ще бъдат съобразени с най-добрите практики, идентифицирани в ЕС. Определено има. Много повече хора вече се ориентират към здравословното хранене и се интересуват от качеството и съставките на храната, която приемат. Интересът определено нарасна през последните няколко години, но трябва много да се внимава какви източници на информация се използват. Много нестандартни и алтернативни мнения и съвети от неспециалисти се разпространяват в публичното пространство, медиите, интернет. Напоследък много родители задават въпроси, свързани с храненето на децата им, в МЗ или при нас в НЦОЗА, което показва, че младите семейства търсят надеждна, базирана на научни доказателства информация.", "date": "2018.01.31", "title": "Проф. Веселка Дулева, национален консултант по хранене: България поставя пред ЕС темата за здравословното хранене при децата"}
{"url": "http://clubz.bg/63606-rusiq_kontrolira_zapadnite_balkani_chrez_energetikata", "text": "Това се казва в доклада на Центъра за изследване на демокрацията, озаглавен  . Той бе представен във Вашингтон и се отнася за Македония, Сърбия, Босна и Херцеговина и Черна гора. Доклад: Русия има доминираща роля в икономиката на България Размерът на руския икономически отпечатък в региона се запазва относително стабилен през последното десетилетие, с изключение на Черна горa, където той се свива чувствително, установява докладът. Присъствието на Русия е концентрирано в няколко ключови сектори - енергетика, банкиране, металургия и недвижими имоти. ЕС vs Русия: Кой ще снабдява с природен газ Западните Балкани? Използваните от Русия средства са известни: Докладите излизат дни преди обявяването на 6 февруари от Европейската комисия на нова стратегия за Западните Балкани. Целта ѝ е да даде по-ясна перспектива за интегрирането на целия полуостров в Европа. Освен това евроинтеграцията на района е сред основните приоритети на българското председателство на Съвета на ЕС. В Черна гора икономическото влияние на Русия е най-силно. Въпреки че политическите отношения между двете страни се влошават, след като Черна гора започва активно да работи за присъединяването си към НАТО, икономическият обмен не намалява, установява изследването. Кулминация на политическото неразбирателство между двете страни настъпва при неуспелия опит за преврат, в който се подозира участието на Русия, и руската подкрепа за черногорската опозиционна партия Демократичен фронт. Дори тогава обаче размерът на руските инвестиции не пада под 10 % от общите преки чуждестранни инвестиции. Икономическото влияние на Русия в Македония е по-незначително в сравнение с другите страни в региона. Съществуват обаче косвени каналите на влияние. Приходите на руските компании, работещи в Македония, са се увеличили четири пъти - от 63 милиона евро през 2006 г. на над 212 милиона евро през 2015 г. Голяма част от руските инвестиции в Македония минават през трети държави, включително чрез офшорни дестинации като Кипър и Белиз, като по този начин се скрива истинският размер на руския икономическия отпечатък. Русия също така застрашава македонската енергийна независимостта като контролира единствения газов маршрут в страната - Трансбалканския газопровод. Отбелязва се риска руското икономическо влияние в страната да нарасне заради готвените енергийни проекти през следващото десетилетие. Руски компании пряко или косвено контролират до 10% от икономиката на Сърбия, отчита още доклада. Корпоративното присъствие на руски фирми в страната, измерено по обем на приходи и активи, е дори по-голямо, отколкото в Черна гора, където руските преки чуждестранни инвестиции са една трета от БВП на страната. Ключова за руско-сръбските отношения е подкрепата на Русия за непризнаването от Сърбия на едностранната декларация за независимост на Косово. Освен това през 2008 г. двете страни сключват енергийно споразумение, което включва придобиването от страна на \"Газпром\" на най-голямата държавна компания за петрол и газ в Сърбия - Naftna Industrija Srbije (NIS).  Според Дейтънското споразумение, Босна и Херцеговина се състои от две части –Федерация Босна и Херцеговина и Република Сръбска. В Република Сръбска, където има сръбско малцинство, позицията на Русия е най-силна.  Босна и Херцеговина е изцяло зависима от руските доставки на газ, отбелязва доклада. Двете рафинерии, с които страната разполага и които се намират на територията на Република Сръбска, също са под контрола на руски фирми. Русия от години е най-големия чуждестранен инвеститор в Република Сръбска и е на четвърто място в Босна и Херцеговина със своите около 547 милиона евро преки чуждестранни инвестиции през периода 2005 – 2016 г. ЕС vs Русия: Кой ще снабдява с природен газ Западните Балкани?", "date": "2018.01.31", "title": "Русия контролира Западните Балкани чрез енергетиката"}
{"url": "http://clubz.bg/63600-kogato_andjelina_djoli_vleze_v_nato", "text": "Изнасилването се използва като оръжие във военни конфликти, но за това рядко се говори. Това заяви специалният пратеник на Агенцията на ООН за бежанците актрисата Анджелина Джоли в съвместна пресконференция с генералния секретар на НАТО Йенс Столтенберг. Анджелина Джоли зове за край на войната в Сирия Жените са сред най-засегнатите от насилието на терористични организации като \"Даеш\" и \"Ал Кайда\" и НАТО има отговорността да защитава техните права при военни дейстия, заяви Столтенберг. Двамата се обединиха около три приоритета: обучение на войниците на НАТО как да помагат на жертви на сексуално насилие и как да се справят с извършителите; задължително съобщаване за сексуално насилие на бойните полета и повишаване на информираността. Според Джоли ключово за решаване на проблема е участието на жените. В първия режисьорски дебют на актрисата - филма \"В земя на кръв и мед\", който разказва за войната в Босна и Херцеговина, са показани сцени на сексуално насилие над жени мюсюлманки, пленени от босненски сърби по време на конфликта.  ", "date": "2018.01.31", "title": "Когато Анджелина Джоли влезе в НАТО"}
{"url": "http://clubz.bg/63597-nacionalnata_hudojestvena_akademiq_shte_ima_filial_v_burgas", "text": "Правителството прие на заседанието си днес постановление, с което се открива филиал на Националната художествена академия (НХА) в Бургас. Решението е взето по предложение на ръководството на висшето училище и въз основа на положително оценен от Националната агенция за оценяване и акредитация проект, съобщават от пресцентъра на Министерския съвет. Във филиала ще може да се обучават 300 студенти по специалности от направление \"Изобразително изкуство\" за придобиване на степените \"бакалавър\" и \"магистър\". Новината за това обаче е от 25 май м.г., когато се честваше 120-ата годишнина от създаването на Националната художествена академия. Предвижда се филиалът да се помещава в сградата на \"Магазия 1\" в пристанищната зона. В новия филиал на НХА ще бъдат представени специалностите \"Живопис\", \"Стенопис\", \"Графика\", \"Книга, илюстрация, печатна графика\", \"Плакат и визуална комуникация\", \"Рекламен дизайн\", \"Мода\" и магистърска програма \"Арттерапия\", стана ясно тогава. В Бургас има две висши учебни заведения - Бургаският свободен университет и университет \"Проф. д-р Асен Златаров\".", "date": "2018.01.31", "title": "Националната художествена академия ще има филиал в Бургас"}
{"url": "http://clubz.bg/63609-grami_2018_dokato_se_boreha_s_rasizma_izbuq_seksizmyt", "text": "Президентът на Американската академия за звукозапис Нийл Портноу предизвика масово възмущение в социалните мрежи с коментар по повод значително преобладаващия брой мъже сред наградените на „Грами 2018“ (вече се появи и хаштаг #GrammysSoMale), съобщава „Варайъти“. Портноу е заявил, че ако искат и те да побеждават, жените ще трябва да се трудят по-усилено. Точните му думи, казани след края на церемонията в неделя в отговор на въпрос защо почти няма отличени жени, са били: Както отбелязва потребител в Туитър, нарекъл се Inclexed Mushrooms: Деветкратната носителка на „Грами“ Шерил Кроу написа: Във вторник сутринта, в редакцията на „Варайъти“ са получили ново изявление на Портноу, с което той дава леко заден ход: Е, това изявление също не беше прието добре от всички. Едно е сигурно: догодина жените ще доминират сред наградените. За расовото многообразие няма гаранция.", "date": "2018.01.31", "title": "Грами 2018: Докато се бореха с расизма, избуя сексизмът"}
{"url": "http://clubz.bg/63594-ivo_torinoto_e_zadyrjan_za_otvlichaneto_na_adrian_zlatkov", "text": "Четирима души са обвинени за отвличането на 25-годишния Адриан Златков след вчерашната мащабна операция срещу криминалния контингент. Синът на бизнесмена Тони Златков беше похитен и държан 11 дни в плен през миналото лято. Според бТВ са задържани   и още трима. Според медии сред тях има една жена. МВР беседва със Златко Баретата и Ториното Ториното и още над 30 души от криминалния контингент бяха привикани в различни служби на МВР вчера. Тове бе предшествано от кратко съобщение на МВР, че се провежда \"специализирана полицейска операция по линия на активния криминален контингент\". Но в него нямаше нито едно име. Въпреки това стана ясно, че сред призованите и Златомир Иванов–Баретата, който през годините е считан за шеф на Ториното. Официално от прокуратурата: Златко Баретата няма да влиза в затвора Баретата обаче е освободен и според източници на бТВ е само свидетел. Разследващите смятат, че групата за отвличането на Златков е събрана еднолично от Ториното. Задържаните остават за 72 часа в ареста. Семейството на Адриан Златков не е уведомено за ареста на заподозряната група, каза пред телевизията Тони Златков. В момента младежът е на почивка. Според Златков-старши соченият за тартор на бандата Ивайло Борисов-Ториното е идвал като клиент в тяхната автокъща. „Идвал е в автокъщата ми 2-3 пъти да гледа коли. В никакъв случай не ми е познат или близък. Никога не сме имали бизнес отношения с него”, категоричен беше Тони Златков. Неговият бизнес е продажба на употребявани автомобили в най-високия луксозен сегмент. Отвличането на сина на Тони Златков беше типичен пример за \"хепиенд\", макар че не се разбра защо бащата хем плати огромен откуп, хем... с просълзени очи от тв ефира благодари на министър-председателя Бойко Борисов, който го приел вкъщи. Бойко Борисов посрещнал вкъщи бащата на отвлеченото момче Още по-рано Ториното влезе във фокуса на общественото внимание през 2016 г., когато негова група гардове (които после просто се оказаха приятели) с отработени жестове засича и тероризира с палки и бой момче и момиче при пътно спречкване на Околовръстното. Задържаха 4 гавази на Иво Ториното - пребили шофьор с палки Те малтретираха хората, без да се притесняват, че ги снимат и записват на видео. По повода дори се събраха Сотир Цацаров и ръководството на МВР и обявиха началото на крути мерки срещу \"знаковите\" лица, които се возят с регламентирани или не кортежи. Досега не се е чуло да има отнет лиценз например на охранителна фирма за това. МВР проверява частни кортежи и заведения (ВИДЕО) Официално от прокуратурата: Златко Баретата няма да влиза в затвора Бойко Борисов посрещнал вкъщи бащата на отвлеченото момче Задържаха 4 гавази на Иво Ториното - пребили шофьор с палки МВР проверява частни кортежи и заведения (ВИДЕО)", "date": "2018.01.31", "title": "Иво Ториното е задържан за отвличането на Адриан Златков"}
{"url": "http://clubz.bg/63577-vojnite_na_cacarov_zebri_gazovi_butilki_nargileta_i_detski_pyureta", "text": "Завчера - 29 януари, бТВ излъчва трогателната история на бивш военен и неговата съпруга. Станислав Бутенко, вече болен и пенсиониран, остава без ведомствено жилище. Още на следващия ден, т.е. вчера, същата медия разпространява: Не че е лошо Бутенко да има жилище, въпросът е има ли напоследък тенденция за вдигане на отчайващия имидж на държавното обвинение с акции и действия, които, меко казано, е дискусионно дали са работа на главния прокурор. Тази седмица изобщо беше много активна за Цацаров. В понеделник от 4-тия етаж на Съдебната палата долетя поредният \"Комар\", т.е.  срещу богати народни изедници. Придобити имоти за над 500 000 лв. (от тях отделен специален \"сегмент\" за тези над 800 000) и придобити коли от 5 топ марки ще са обект на проверка от НАП и МВР. Да видим...  Чудесна инициатива: широките народни маси никак не обичат хора с \"Майбах\" и \"Бентли\"   Между другото, той не влиза в нито една от споменатите категории, защото освен че живее на хотел, прокуратурата търси  и само коли и къщи, придобити през 2015-2016 г., а не примерно дялови участия в Дубай, офшорки и пр. Също вчера по тв информация главният прокурор издаде заповед да се проверят за злоупотреби \"БДЖ-Товарни превози\". Самосезирал се по тв материал. А също така   от КЕВР, които имат отношение към цените на газа, особено тази, които приемат отчетите на Сашо-Дончевата \"Овергаз\". По чисто съвпадение това става след \"оная\" среща в ЦУМ. С поредица от актове ВАП протестира и повишението на цените на ВиК услугите, утвърдено от КЕВР, в цели 19 дружества на страната. Прокуратурата подхвана улиците по морето и затвори дискотеки в Пловдив. Още по преди се зае с язовирните стени и стопанисването на водоизточниците (покрай наводненията) и с дейноста на служба КОС покрай парадоксите ала \"Петко от Лясковец\". И по двете държавното обвинение излезе с остри предписания. Друг е въпросът дали се контролира докъде се спазват - такава информация няма официално, но за КОС е почти сигурно, че са до кривата круша и още нямат дори общ национален регистър на узаконените цеви. Чу се, че през ноември 2017 г. главният прокурор е сезирал премиера  И толкоз. Цацаров насочи ВАП и към отрудения залък на катаджиите: А изводите бяха еднозначни:  Не става ясно само къде са парите от нарушителите - нали основен принцип в криминалистиката е \"следвай парите\"? Е, може би затова написаха писмо до директора на националната полиция Христо Терзийски. Изобщо в лицето на ВАП народът има сигурен съюзник: \"извършена е поредна проверка по реда на надзора за законност спрямо разпоредби на подзаконови нормативни актове, приети от общински съвети, с които се налагат  \". Факт е, че правната грамотност в общините и нормативният интегритет на актовете, които издават, са такива, че е блага работа постоянно да ги атакуваш и събаряш. Това обаче вероятно може да направи и стажант-юрист. Важни са заглавията: Цацаров атакува и... атаката срещу фамозния екоминистър Нено Димов, и попадането му в скандала \"Калиакра\". В смисъл - оправда го мигновено. \"ВАП проверява заповедите на МОСВ относно защитена зона “Комплекс Калиакра“. Стана и нещо любопитно, което портиворечи на критиките, че имаме бавна съдебна система - прокуратурата се произнесе за един ден в полза на министъра, а именно: че \" . Преди това на ЕК и Съда на ЕС в Люксембург им отне 4 + 2 години, за да избистрят казуса и да се произнесат... осъдително срещу България.  Все пак дочакахме и това заглавие: Стига, бе! Този доклад ще се запомни с това, че първо МВР само подозираше за съществуването му. После го поиска от Интерпол, а ония си нямат работа и взеха че ни го дадоха. После самият главен прокурор чакаше от МВР да му го изпратят. Накрая му го изпратиха в края на работния ден. Когато все пак дойде новата работна седмица, вече нямаше време да се занимава с това дали  защото бързаше за едно битово убийство на малко момиченце в Момчилград. Без да звучи цинично: общото при битовите убийства е, че там в 99,9% от случаите се установява лесно сигурен извършител. Това обикновено Но да се върнем към по-ведрите тоналности: Върховната административна прокуратура не забравя в грижите си и най-малките. Отдъхнахме си със съобщение от 22 декември 2017 г.: Обвинителите проверяваха и данните за извращения в дома \"Хризантема\" в Габрово, а също и спазване правата на децата при настаняването им в специализирани институции и осиновяване. Точно в предния ден - 21 декември, бе известната среща в МВР, на която се събраха двама министри - Валентин Радев и Николай Нанков, с главния прокурор и обявиха, че са преброени дните на... шарените пешеходни пътеки. Де юре, те наистина не отговарят на нормативите, конкретно Наредба № 2 от 2001 г. за сигнализация на пътищата с пътна маркировка. Още не са изнесени резултати от проверката, тъй като не е минал 2-месечният срок за разследване. И още съобщения: Няма майтап: А ето и нещо безспорно сериозно: На 18 януари главният прокурор Сотир Цацаров издаде заповед за тотална проверка на срочността и ефективността на мерките и действията по привеждане в изпълнение на присъди. Оказа се, че дори не се знае колко са отклонилите се от изтърпяване на наказанието. Макар че преди това специално за Варна вече бе възложена такава проверка. В същия ден - буквално, не метафорично Върховната административна прокуратура се самосезира по повод множество публикации в медиите, Само два дни преди това пък СГП атакува пред Административния съд-София-град решението, с което общината отпуска прословутия терен на бул. \"Иван Евст. Гешов\" и \"България\" на фирма НИКМИ за строеж на небостъргач. Прокуратурата: НИКМИ е получила незаконно терена за небостъргач на бул. \"България\" Изобщо ако сте си мислили, че един друг е \"най-зеленият\" човек с \"най-зеленото\" правителство, не е вярно - Цацаров е! Разбира се, не под всички изредени по-горе действия и постановления стои подписът на Цацаров. Но с оглед структурата на държавното обвинение и стила, наложен от 4-тия ни демократично избран главен прокурор за 5 години, надали и една от изброените операции става без негово благоволение. Включително и прессъобщенията за тях. Е, долното конкретно не знаем дали го е видял: Безспорно, когато работиш толкова много, все нещо минаваш \"през пръсти\". Освен че надали ще излезе нещо интересно около \"Булгартабак\", няма и данни за ни най-малко нарушение, камо ли за престъпление по изнесените от БСП твърдения, че  .  Точка.", "date": "2018.01.31", "title": "Войните на Цацаров: зебри, газови бутилки, наргилета и детски пюрета"}
{"url": "http://clubz.bg/63599-matematici_ili_strugari_kak_reshavat_v_ruse_koq_paralelka_da_sykratqt", "text": "Поредно училище се готви да протестира - този път в Русе, където математическата гимназия \"Баба Тонка\" е на път да остане с една паралелка по-малко. Това става, след като предложението от страна на гимназията да има 5 паралелки и в предстоящата учебна година, както досега, е било отхвърлено от Регионалното управление на образованието. Вместо това училището трябва да намали паралелките на 4. Причините, обясняват от РУО, са свързани с демографската криза - през тази година гимназиите в Русе биха имали 1872 места, ако запазят същите паралелки, но в общината има едва 1274 ученици за 7-и клас. Тоест близо 600 не достигат, за да бъдат запълнени 100% от заявките на училищата. Част от тях могат да дойдат и от широката община, но в региона има достатъчно гимназии, за да не може да се разчита, че учениците от по-малките населени места ще продължат в областния център. Не може обаче просто да се намалят паралелките във всички гимназии в Русе. В някои от тях трябва да се разкрият нови, защото това иска бизнесът, обясняват представителите на РУО. Наблягането на професионалното образование и търсенето на мнението на бизнеса бе една от ключовите образователни политики на ГЕРБ в предизборната кампания. Според директора на математическата гимназия Митко Кунчев обаче решението за това в кои гимназии да се съкратят паралелки не става по ясни критерии. Интерес към Математическата гимназия обаче има. В отворено писмо в социалните мрежи Кунчев подчертава, че МГ \"Баба Тонка\" е на 15-о място в страната и на първо на държавните изпити по български език и литература. И че в момента сградата на гимназията се ремонтира за 3,5 млн. лв., а с решението за съкращаване на паралелките \"общината предвижда да е празна до 2-3 години\". От РУО-Русе обаче не са съгласни с оценката на Кунчев за собственото му училище. Те отбелязват в официална позиция, че МГ \"Баба Тонка\" има безспорно високи резултати в държавните изпити по математика, но е редно да се сравняват не с местните училища, които не са с профил математика, а с националните гимназии. Там постиженията на русенската гимназия не са толкова впечатляващи - нейните представители не са съпоставими с тези от СМГ-София, ПЧМГ-София, ПМГ-Бургас, МГ-Варна, МГ-Плевен и прочие. Ученици от МГ \"Баба Тонка\" нямат и участие в международни състезания. За сметка на това приемът през последните години сочи, че русенската гимназия е свалила сериозно изискванията си, за да може да запълни и петте паралелки.  Според тях намаляването на паралелките е \"оздравителна мярка, а не репресия към училището\".", "date": "2018.01.31", "title": "Математици или стругари? Как решават в Русе коя паралелка да съкратят"}
{"url": "http://clubz.bg/63605-prostrelqha_banker_v_moskva_video", "text": "Руски банкер бе прострелян в търговски комплекс в центъра на Москва, съобщи агенция Рамблер. Пострадалият е Александър Осетров - бивш съсобственик на една от мвосковските банки. Това твърди каналът Mash в приложението Telegram.     Той е ранен в корема и главата и е настанен в болница в критично състояние. Нападателите били двама. Те причакали Осетров в бизнес центъра \"Святогор-4\". Когато той влязъл вътре, двамата стреляли по него. Арестуваха директор на фабрика в Москва, стрелял по рейдъри Бандитите пристигнали с кола и я паркирали пред комплекса. След като простреляли банкера, те изчезнали пеша. В момента двамата се издирват. Полицията открила на мястото на нападението травматично оръжие, което било преправена на бойно. Нападението може би е свързано с дейността на пострадалия и се разглежда версията за опит за поръчково убийство. Това съобщи пред Интерфакс източник, запознат с разследването.", "date": "2018.01.31", "title": "Простреляха банкер в Москва (ВИДЕО)"}
{"url": "http://clubz.bg/63598-i_sydebna_ohrana_na_protest_sled_nadziratelite", "text": "Със същите искания като на колегите си от ГД \"Изпълнение на наказанията\", днес и от съдебната охрана се събраха на протест. Това се случи пред Съдебната палата в София под формата на \"открито събрание\" на Синдикат \"Охрана\". Служителите, конвоиращи подсъдими и пазещи арестите, пуснаха балони като символ на празните обещания. Надзирателите на протест: един пази 100 осъдени (ВИДЕО+СНИМКИ) Двете дирекции, които са към Министерството на правосъдието, не получават извоюваните от МВР-синдикатите повишения за полицаите и пожарникарите.    Синдикатите на съдебна охрана и надзиратели плашат с протести Напротив - след последната среща с министър Цецка Цачева те изразиха остро недоволство, че тя само е препратила исканията им на финансовия си колега Владислав Горанов. Хората получиха 5 % над заплатите за новата година, но искат 20 % повече пари, разкриване на нови щатове и изравняване на добавките им с тези в МВР. От фейсбук страницата на Синдикат \"Охрана\" става ясно, че и служителите от Централно управление на ГД\"Охрана\", застават зад исканията на колегите си от областните звена и дирекции, както и на служителите от следствените арести, пробационните служби и затворите в страната. Това те изразиха днес със символичен протест за времето от 08:00 ч. до 08:30 ч.пред сградата на ул. \" Майор Г. Векилски\".       Синдикатите на съдебна охрана и надзиратели плашат с протести", "date": "2018.01.31", "title": "И съдебна охрана на протест след надзирателите"}
{"url": "http://clubz.bg/63593-obrazovatelnoto_ministerstvo_spira_t_nar_djendyr_anketa", "text": "Образователното министерство спира т. нар. джендър анкета. Това съобщи самият просветен министър Красимир Вълчев по БНТ. Ето я страховитата \"джендър анкета\" (ДОКУМЕНТ) Става въпрос за анкета, изготвена от фондация \"Джендър образование, изследвания и технологии\" (ДОИТ) съвместно с \"Национална мрежа за децата\", която се прилага безпроблемно в българските училища от пет години насам със съдействието на Министерството на образованието и науката. Конкретният проект е  \"Училище без насилие и стереотипи, определени от пола\", а анкетата се попълва от учителите, а не от децата. Заради общественото напрежение, породено покрай дебатите по текстовете на Истанбулската конвенция, Министерството на образованието ще спре засега сътрудничеството си по подкрепен през 2013 г. проект на неправителствена организация, каза Вълчев. Джендър програмите се спират, докато приключат дебатите в обществото и се реши кои са безспорните ценности, в които да се възпитават децата, каза министърът. Сега ще се въздържим от провеждането на това проучване, обясни министърът днес. Допълни, че покрай споровете за Истанбулската конвенция се е видяло, че тези дебати не са полезни, защото трябва да има относителен обществен консенсус за ценностите, които да се предават на децата. Трябва да бъдем сдържани и предпазливи, докато не се проведат тези обществени дебати. По същия начин водим дебатите за религията в училище. Ще изчакаме, проектът не е най-важната ни задача, добави министърът. Красимир Вълчве беше сред министрите, които на правителствено заседание гласуваха против Истанбулската конвенция. 8 министри подкрепили \"нормалните сексуални отношения\", обяви Валери Симеонов 8 министри подкрепили \"нормалните сексуални отношения\", обяви Валери Симеонов", "date": "2018.01.31", "title": "Образователното министерство спира т. нар. джендър анкета"}
{"url": "http://clubz.bg/63589-kenedi_mladshi_kym_trymp_pobojnicite_nikoga_ne_pobejdavat", "text": "Отговорът на Демократите на годишната реч на американския президент  Доналд Тръмп \"За състоянието на съюза\" беше произнесен от 37-годишният Джо Кенеди. Какво знаем за младия политик и праплеменик на президента Джон Кенеди, за когото това е първа изява на голямата политическа сцена, и има ли шанс той да е кандидатът на Демократическата партия за президент през 2020 г.? Тръмп: Разбойници, терористи, Китай и Русия са заплаха за САЩ (ВИДЕО) Джо Кенеди III е   Той е внук на сенатора Робърт Кенеди - брат на американския президент Джон Кенеди. 37-годишният Кенеди живее в град Нютън, Масачузетс, със съпругата си Лорън и децата си Елинор и Джеймс. Той е завършил  , където се запознава и с Лорън. Това се случва в курса на Елизабет Уорън - сега сенатор от Масачузетс. След това той посещава и   и прекарва  . По-късно пък работи като  . Джо има брат близнак - Матю - и говори перфектен испански. Фамилията на Джо му помага да стане разпознаваем много бързо, коментира Джим Хенд от Sun Chronicle, но след това той печели подкрепа заради собствените си заслуги. Като член на Комисията по енергетика и търговия в Камарата на представителите, Джо кенеди се фокусира върху цената на енергията. Той защитава каузата за по-добро лечение на страдащите от психически проблеми, както и за по-добро техническо образование в училищата. Преидентските избори през 2020 г. са още твърде далеч и въпреки че евентуална кандидатура на Кенеди-младши въобще не се обсъжда,  . Според ирландската Paddy Power шансът му да спечели през 2020 г. е 33/1. Джо Кенеди за пръв път попадна под светлината на прожекторите на голямата политическа сцена днес. По време на отговора си на речта на Тръмп \"За състоянието на съюза\", той изтъкна, че \"насилниците никога не побеждават\". Кенеди обвини Тръмп, че създава разделение в страната и поставя американците пред нови и нови дилеми, като ги кара да избират между \"миньорите и самотните майки, селските общности и големите градове, крайбрежието и вътрешността на страната\". Той подчерта, че Демократите искат по-висока минимална надница, защото \"мениджърите печелят по 300 пъти повече от обикновения работник, което не е редно\". Той коментира, че би било лесно първата година от президентството на Доналд Тръмп пренебрежително да се нарече \"хаос\" и белязана от партизанщина и вътрешнополитически интриги. Само че според Кенеди младши, Тръмп е причинил сериозни проблеми на американския народ със своите предложения, насочени против мюсюлмани и трансджендър хората. Джо Кенеди не пропусна и имигрантите, дошли в САЩ като деца, които са заплашени от загуба на законовата си защита:", "date": "2018.01.31", "title": "Кенеди-младши към Тръмп: Побойниците никога не побеждават"}
{"url": "http://clubz.bg/63592-facebook_zabranqva_reklamite_na_kriptovaluti_i_ico", "text": "Социалната мрежа Facebook забрани всички реклами, свързани с биткойни, криптовалути и ICO (initial coin offerings - първоначално предлагане на монети), в опит да се справи с измамите. Новите правила, наложени от екипа на Марк Зукърбърг, \"забраняват финансовите продукти и услуги, които често са свързани с подвеждащи или измамни промоционални практики като двоични опции, първоначални предложения за монети и криптовалути\". Това е доста широкообхватна политика и социалната мрежа я определя като \"умишлено широка\". Проблемът с първоначалното предлагане на монети е, че това е до голяма степен нерегулиран метод за набиране на средства от дадена компания, който включва продажбата на криптоактиви на инвеститорите. За разлика от IPO (първичното публично предлагане), където регулациите действат от десетки години. Освен това биткойн и другите криптовалути са твърде \"горещи\" в момента и интернет пространството е пълно с измами и всякакви рискове. Американската комисия по ценните книжа и борсите (SEC - U.S. Securities and Exchange Commission) закри тази седмица една измамна схема с ICO, откъдето твърдяха, че са набрали 600 млн. долара - и очевидно много хора са загубили парите си. Рекламата на компанията зад ICO - AriseBank от Далас, Тексас, беше снимка на известния боксьор Ивендър Холифийлд, на която пишеше: \"Присъединете се към най-голямата битка в историята. Банката на народа пристигна!\" Говорител на Facebook казва пред Business Insider, че новите правила забраняват всички реклами, свързани с криптовалути, а не само онези, които се опитват директно да продават цифрови валути или токени. Това означава, че в забраната попадат и реклами на Bitcoin портфейли, както и за хардуер, свързан например с \"копаене\" на криптовалути. Директорът на Facebook за управление на продукти Роб Кодън казва, че в бъдеще компанията може да промени политиката си, за да рекламира отново законни бизнеси, свързани с криптовалути.", "date": "2018.01.31", "title": "Facebook забранява рекламите на криптовалути и ICO"}
{"url": "http://clubz.bg/63581-sekretni_dokumenti_lysnaha_v_magazin_za_vtora_ryka", "text": "Австралийски чиновници безхаберно изхвърлили строго секретни документи, които бяха намерени в магазин за мебели втора ръка, съобщава Би Би Си. Материалите били с гриф \"Поверително\" и били както от сегашното, така и от предишните правителства. Местен тв канал разкри, че стотици документи били намерени изоставени в заключено бюро в магазин в Канбера. Смята се, че това е най-големият провал в системата за сигурност на правителството. Секретните материали престояли в чекмедже с ключ няколко месеца. Те били открити, когато продавачите разбили ключалката с бормашина, за да покажат на купувач бюрото. Чиновници от администрацията на правитеството продали стари мебели в магазина за втора ръка, обаче забравили да изчистят някои долапи. И така секретните документи попаднали в чужди ръце. Прокуратурата вече е започнала разследване на случая. Сред намарените материали има някои от последните десет години, разкриват следователи. Според данни на полицията през изминалите пет години правителствени служители, включително министри и премиери, са загубили над 400 строго поверителни документа. Обикновено секретните архивирани досиета се отварят за широката публика след 20 години, обясняват австралийски служители. ", "date": "2018.01.31", "title": "Секретни документи лъснаха в магазин за втора ръка"}
{"url": "http://clubz.bg/63584-melaniq_cqlata_v_bqlo_ima_li_skrit_smisyl", "text": "Мелания Тръмп предизвика лек смут по време на първото обръщение на съпруга си Доналд Тръмп \"За състоянието на съюза\". При това без да каже и дума. Първата дама на САЩ се появи на събитието - отделно от Тръмп, както някои посочиха, при това в ослепително бял костюм на \"Кристиан Диор\". Беше го съчетала с копринена бяла блуза от \"Долче и Габана\" и с обувки от \"Кристиан Лабутен\", отбелязва \"Индипендент\". Коментаторите веднага видяха интересен избор в белия цвят на тоалета на Мелания: това е същият цвят, в които бяха облечени жените демократки при първото обръщение на Тръмп след избора му като президент. Това беше знак на несъгласие и съпротива с него. Бели костюми обича да носи и Хилъри Клинтън. Тръмп: Разбойници, терористи, Китай и Русия са заплаха за САЩ (ВИДЕО) \"Мелания Тръмп в този бял костюм изглежда любопитно... като в съпротива\", реагираха потребители в туитър.  Първата дама този път обаче потъна в море от черни костюми. Повечето представителки на законодателния орган бяха избрали черното в знак на подкрепа на движението   срещу сексуалния тормоз и насилието над жените. Някои от демократките дори носеха значки с   . Не е ясно дали все пак в белия костюм на Мелания има скрито послание, или е просто моментен избор.", "date": "2018.01.31", "title": "Мелания цялата в бяло? Има ли скрит смисъл?"}
{"url": "http://clubz.bg/63595-levyt_i_leqta_veche_se_obmenqt_pri_sarafite_v_syrbiq", "text": "От 1 февруари българският лев и румънската лея ще могат да се обменят в обменните бюра в Сърбия, гласи решение на Народната банка на Сърбия (НБС), съобщи агенция Танюг. Левът и леята ще бъдат включени в списъка с чуждестранни валути, с които банките могат да търгуват, се казва в съобщение на НБС. Българската валута ще има код BGN и цифров код 975, докато румънската лея ще има код RON и цифров код 946.  Мотивите на банката за решението са значението на Румъния и България във външнотърговския обмен на Сърбия и потенциала за развитие на икономическото сътрудничество. Взет е под внимание и постоянният приток на граждани на Румъния и България, които посещават Сръбия. Въвеждането на двете валути влияе стимулиращо и на реализацията на общи икономически проекти на Сърбия с България и Румъния, както и че са членки на ЕС. Досега при посещенията си в съседна Сърбия, българите обменяха на ръка левове срещу динари, а на много места в пограничните райони дори не се налага, тъй като местните приемат българските левове като разплащателно средство.", "date": "2018.01.31", "title": "Левът и леята вече се обменят при сарафите в Сърбия"}
{"url": "http://clubz.bg/63586-mazda_obeshtava_benzinov_dvigatel_po_chist_ot_elektricheski", "text": "Mazda разработва бензинов двигател с вътрешно горене, който ще е толкова чист, колкото и електрически, съобщават Automotive News. Японската компания твърди, че е изчислила замърсяването на бъдещия си бензинов двигател на всички етапи - от добива на нефт до изгарянето на горивото. И това води до толкова емисии, колкото се отделят и от централите с гориво, които произвеждат електричество за зареждане на електромобилите. Световните въглеродни емисии се повишават с 2% Става дума за нов модел от линията двигатели Skyactiv, която излезе през 2011 г. Следващият модел - Skyactiv-3 - сега влиза в разработка, като целта е да се увеличи КПД-то на двигателя, спаднало поради загуби на енергия заради компресията и управляемото изгаряне на горивната смес в много точки едновременно. Според Mazda, ако технологията бъде успешно имплементирана, това ще доведе до една четвърт по-малко CO  емисии. Важно е да се отбележи, че сравнението на Mazda предполага ползване на един вид електроцентрали, които имат необичайно високо отделяне на емисии. И макар производството на слънчевите панели и работата им също да отделя емисии, те са несравними с тези от бензина.", "date": "2018.01.31", "title": "Mazda обещава бензинов двигател, по-чист от електрически"}
{"url": "http://clubz.bg/63578-vijte_dneshnata_superkyrvavosinq_luna_video", "text": "За пръв път от 150 години на днешния ден, 31-ви януари, се съчетават три различни лунни феномена, съобщи БТА Пълно лунно затъмнение съвпада със \"синята луна\" - второ пълнолуние в рамките на календарен месец. В добавка естествения ни спътник ще е в перигея си, най-близката точка до Земята, и ще изглежда с около 14% по-голяма и с 30% по-ярка от обикновено, или \"суперлуна\". Освен това заради затъмнението луната всъщност ще е червена (или кървава), макар и яркостта й да намалее, когато навлезе в земната сянка. Тъй като пълноценно Луната ще може да се наблюдава само в части от света, НАСА осигури видеопредаване на живо от консерваторията \"Грифит\" в Калифорния: Лунното затъмнение ще продължи 3,5 часа, като пълното ще е 77 минути. То ще е пълно над страните от Тихоокеанския басейн - от Аляска и Северозападна Канада до Централна и Източна Азия, Индонезия, Нова Зеландия и Австралия. Тъй като ще е посред нощ, в зависимост от това откъде се наблюдава, ще е или на 31 януари или на 1 февруари. Лунното затъмнение е частично над Централна Северна Америка, Западна Азия, Индия, Близкия изток и Източна Европа, пише сайтът Спейс. От Северна Америка ще го наблюдават сутринта на 31 януари, а от противоположната част на света - когато Луната изгрява. Следващото съчетание на синя и кървава луна ще е през 2028 г. Следващата синя луна за тази година ще е на 31 март.", "date": "2018.01.31", "title": "Вижте днешната \"суперкървавосиня\" луна (ВИДЕО)"}
{"url": "http://clubz.bg/63583-shefyt_na_nso_podade_ostavka_tozi_pyt_naistina", "text": "Директорът на Националната служба за охрана Ангел Антонов е подал оставка, съобщи БНР. Няма засега оставка на шефа на НСО Ангел Антонов Това става седмица след като такъв слух бе разпространен, но тогава пред Клуб Z от службата опровергаха. Според \"Хоризонт\" информацията им е потвърдена от два източника. Засега Ангел Антонов мълчи. Малко по-късно от правителствената пресслужба съобщиха, че Министерският съвет дава съгласието си генерал-лейтенант Ангел Антонов да бъде освободен от длъжността началник на Националната служба за охрана. Със сигурност срещу генерала в момента тече проверка от Военна прокуратура, макар че оттам не коментират. Според медии става въпрос за сигнали на двама негови подчинени, че се е разпореждал с държавни коли и бази, докато е ходил на лов. Името на Антонов - типичен верен апаратчик на ГЕРБ, \"въртян\" преди това на ръководни длъжности в полицията, бе замесено и с нулевата реакция на службата по оплакването на председателя на ВКС Лозан Панов, че са разхлабени болтове на служебния мерцедес. Това дори доведе до отказ на Панов да ползва службата и сега се вози с тойота на съда. Шефът на НСО: Местан застрашен? Лични усещания Преди това Антонов реагира абсолютно пасивно на призивите на Лютви Местан, че е бил застрашен животът му, след като е получил ултиматум от \"сарая\" да подаде оставка като лидер на ДПС. Охраната на депутата бе свалена много мистериозно вечерта, в която Ахмед Доган сваля от него благоволението си. Антонов е един от тричленката, която определя кого да охранява службата. Шефът на НСО: Местан застрашен? Лични усещания", "date": "2018.01.31", "title": "Шефът на НСО подаде оставка - този път наистина"}
{"url": "http://clubz.bg/63588-dve_treti_ot_bylgarite_ne_sa_syglasni_che_e_sigurno_da_se_razhojdat", "text": "220 000 пълнолетни българи декларират, че са ставали жертва на грабеж/престъпление през последната една година. 29% от българите не се чувстват сигурни в домовете си. 22 на сто са готови сами да се защитят, ако някой наруши личната им сигурност, вместо да се обърнат към полицията. Българите се страхуват най-много от крадци, роми, хулигани. 8 на сто се боят от полицията, а 23 на сто (почти една четвърт) от бедни хора, които могат да им посегнат. Данните са от проучване на агенция \"Тренд\"*. 90% от българите посочват, че през последната една година нито те, нито техни близки са били обект на грабеж/нападение. Въпреки това данните регистрират високи дялове на несъгласие по отношение на въпроса: „Вие лично съгласен ли сте, или не сте съгласен с твърдението, че в България човек може да се разхожда навсякъде и по-всяко време, без да се страхува от престъпление?“ 78 на сто от хората отговарят отрицателно на този въпрос. Едва 17 на сто приемат, че могат да се чувстват сигурни, без да се страхуват, че нещо може да им се случи. 8% от българите се страхуват, че върху тях може да бъде упражнено насилие от страна на полицията. Високи дялове на декларация за страх има и по отношение на крадци (78%), хора от ромски произход (64%), хулигани (69%). Не се отчита особена динамика по отношение на пол и възраст, както и по отношение на населеното място, отбелязват от \"Тренд\". 38% от анкетираните заявяват, че се страхуват от насилие от страна на бежанци/мигранти. Тук се отчита динамика спрямо пола на респондентите, като данните показват, че жените в по-голям дял се страхуват за сметка на мъжете. Близо 50% от хората в столицата споделят такъв страх, докато дяловете в областните градове, малките населени места и селата е по-малък. Едва 2% от българите декларират, че се страхуват от насилие от страна на съпруг(а)/партньор(ка), а 92% отговарят отрицателно. По отношение на тези данни трябва да имаме предвид и нежеланието на хората да споделят такъв тип информация. Работи ли ефективно полицията? Анкетираните са разделени в оценката си за работата на тази институция. 42% са на мнение, че полицията работи ефективно, 44% смятат точно обратното. Но оценките за полицията са почти високи на фона на оценките за работата на законодателна и съдебна власт (защо институциите са разделени по този начин е малко неясно). Приблизително всеки пети - 21%, смята, че те се справят. 61 на сто са на мнение, че съдебната власт не си върши работата, а 56 на сто, че законадателната е неефективна. 62% от българите биха се обърнали с най-голямо доверие при проблем, свързан с личната сигурност, към полицията. Разлика се отчита при хората на възраст между 18 и 29 г., където по-голям дял (над една четвърт) биха се обърнали за помощ към роднини в сравнение с останалите възрастови категории. Данните показват, че живеещите в малките населени места и селата са по-склонни да потърсят полицията за сметка на живеещите в столицата. 73% от хората посочват, че биха подали жалба в полицията. 22% от българите посочват, че биха се защитили сами, включително с насилие, при ситуация, в която е нарушена личната им сигурност. 4% от българите биха останали пасивни.", "date": "2018.01.31", "title": "Две трети от българите не са съгласни, че е сигурно да се разхождат"}
{"url": "http://clubz.bg/63561-mislite_che_shte_se_izmyknete_ne_shte_trqbva_da_plashtate", "text": "Не е една причината, поради която въздухът в София през зимата става изключително мръсен. Първият фактор е географското разположение на София, а именно котловина, заобиколена от планини – това предразполага към застой на въздушните маси и фините прахови частици в тях. Второ, не малко домакинства все още използват твърди горива, а много от социалните помощи за отопление се дават във въглища. Този тип отопление обаче бълва сериозни количества замърсители във въздуха. Трето, транспортът в града е масово автомобилен въпреки наличието на (ново) метро и (нови) автобуси. Това се дължи на относителното забогатяване на софиянци през последните 20 години, на подобрената пътна инфраструктура, а и на културното възприятие, че да караш собствена кола е въпрос на престиж. Данъчната система насърчава карането на сравнително стари (и мръсни) автомобили, т.к. те се облагат с по-нисък годишен данък сравнение с по-нови автомобили със същата мощност. Четвърто, населението на София днес е около два пъти по-голямо отколкото през 1989 г. и ефектите от мръсното отопление и транспорт се засилват дори само заради по-големия брой жители на града. Всичко това взето накуп няма как да не доведе до прекомерно замърсяване на въздуха. За икономиста замърсяването на околната среда по принцип, а и конкретно на въздуха в столицата, е проста за анализ и често срещана ситуация. Икономистът вижда нещата по следния начин: всеки гражданин избира да употреби определен ресурс (например стока или време) в определено количество. Количеството зависи най-вече от цената на (или разходите по) стоката. В този случай гражданинът консумира замърсители. Това е стоката, която си купуваме, когато шофираме до работа и бълваме изгорели газове от ауспуха. Замърсяването е типичен пример за негативна последица, когато има разлика между частните и социалните разходи при консумацията на замърсители - т.е. разходите на отделния шофьор и разходите на всички като общество. За обикновения софиянец всекидневните разходи се изчерпват с горивото, което си купува, за да стигне до работа. Това е частният разход. За обществото обаче разходът е по-висок, защото той включва и парите, които трябва да се изразходват за справяне със замърсяването, причинено от въпросния софиянец. А колкото по-висок е разходът, толкова по-ниска е консумацията. Следователно оптималното количество замърсители, което обществото може да допусне всеки от нас да консумира без да има замърсяване, е по-ниско от оптималното количество, което нашият софиянец консумира по принцип. Той може да си позволи да консумира повече замърсители отколкото е социално оптимално, защото към момента по никакъв начин не участва в покриването на допълнителните социални разходи по замърсяването... Така един икономист би обяснил логиката на проблема в София - всеки един от нас замърсява повече, отколкото би трябвало за град без смог. От икономическото обяснение произлиза и икономическото решение. Е, какво от това, че нашият софиянец замърсява повече, отколкото трябва? Как бихме могли да го накараме да замърсява по-малко? За икономиста отговорът е много прост. Трябва да повишим цената на замърсяване за нашия софиянец до социално оптималното ниво, за да понижи той разхода си на замърсяване. Т.е. да прибавим социалните разходи към индивидуалните или, както би казал икономистът, да „интернализираме“ социалните разходи. Има много на брой механизми, чрез които да постигнем това. Най-очевидният е ценовият механизъм. Звучи като лесно решение да добавим такса „чист въздух“ от например 50 стотинки на литър гориво и да очакваме част от хората да спрат да шофират и да се качат на градския транспорт. Подобен ефект можем да постигнем и чрез друг вид данъци, такси и оскъпяване на шофирането. Всяко поскъпване обаче не е добра новина. Алтернативата е да намалим директно броя на колите по софийските улици. Можем да издаваме разрешителни, да въведем режим на шофиране в определени часове, или, както общината вече предложи, да ограничим дните, в които определени автомобили могат да се движат по пътищата. Тези варианти са свързани с пряко затрудняване на шофирането - или чрез цената, или чрез забрани. Освен да оскъпяваме или ограничаваме шофирането обаче, можем да субсидираме и окуражаваме другите видове транспорт. Примери за такива мерки са \"зеленият билет\" и подобряването на зелената инфраструктура – метро и велоалеи. От гледната точка на икономиста, едно е ясно: всеки един от нас ще трябва или да замърсява по-малко, или да плаща повече. Няма да се измъкнем просто така. Не можем хем да замърсяваме, хем да имаме чист въздух. Няма да стане без затруднения. Ето едно сравнение: както светофарите ни спират от време на време, но гарантират по-бързо придвижване без хаос, така и мерките срещу замърсяването ще направят живота ни малко по-труден (или по-скъп), но ще имаме чист въздух. Това определено си струва в дългосрочен план. Така че или да се качваме на метрото, или да не се сърдим на общината, когато предлага мерки като ограничаване на движението за четни и нечетни номера. Ако ни пука за града и за въздуха ни, разбира се. Икономическо тълкуване на проблема не включва много други видове мерки, които могат да помогнат. Най-често за ограничаване не замърсяването от автомобилите се разчита на ценови механизми (такси и данъци върху горивата), но и на новите технологии, които помагат за бълването на по-малко вредни газове (като при най-модерните бензинови двигатели и разбира се електрическите автомобили). В София е особено важно да се преразгледат и данъците за старите и дизелови автомобили - сега плащаш по-малко, колкото по-стар и мръсен е автомобилът ти, а най-новите и екологични са с най-високи данъци. Друга важна тема са и социалните помощи за отопление в домакинствата, които в голямата си част се изплащат във... въглища. Следите от въглищата също са във въздуха. Освен много проблеми, има и много пътища за решаването им. Когато решим по кой да поемем, тогава в София отново ще се радваме на чист въздух през зимата. Георги Клисурски – икономистът консултант от Ню Йорк", "date": "2018.01.31", "title": "Мислите, че ще се измъкнете? Не, ще трябва да плащате"}
{"url": "http://clubz.bg/63575-radan_kynev_vsichkata_mara_vtasala_shishi_reshil_da_stava_tatko_na_lyvcheta", "text": "Зам.-шефът на ДСБ Радан Кънев коментира пред бТВ актуалните политически събития. Според него премиерът Бойко Борисов сам се е поставил в положение всичко да зависи от него. Вече финално: Масуд и Терез заминават за Холандия до края на седмицата И допълни, че подобни казуси трябва да се решават на ниско институционално ниво. Според него обаче проблемът е, че институционалният ред е разграден и всичко е съсредоточено в едни ръце. И съответно всички протестират на едно място. Кънев смята, че е нормално в една демократична и свободна държава да има протести всеки ден. Бойко Борисов: Спрете се с тези протести. В Давос няма баир без десет лифта Кънев изтъкна, че България е парламентарна република, в която парламентът няма власт в ръцете си. По отношение на Истанбулската конвенция той заяви: Според него за Истанбулската конвенция няма автентични, културни и спокойни дебати, а вместо това има политически заклинания и анатеми. По темата за корупцията той даде конкретен пример. И допълни: Той разкритикува и изявлението на финансовия министър Владислав Горанов, че правителството води политика на изпреварващо нарастване на ниските доходи. Според Кънев това е социализъм и в резултат \"този, който се е квалифицирал, получава колкото чистачката\". Бойко Борисов: Спрете се с тези протести. В Давос няма баир без десет лифта", "date": "2018.01.31", "title": "Радан Кънев: Всичката Мара втасала, Шиши решил да става татко на лъвчета"}
{"url": "http://clubz.bg/63585-gerb_se_otyrva_ot_istanbulskata_konvenciq_prashta_q_v_syda", "text": "ГЕРБ реши да прехвърли горещия картоф Истанбулска конвенция на Конституционния съд. Най-върховният съдебен орган ще трябва да се произнесе по всички въпроси, които смущават противниците на конвенцията и които не намериха отговор и на последното голямо обществено обсъждане по темата, организирано от най-голямата управляваща партия. Новият въпрос на БСП за Истанбулската конвенция Решение да се сезира КС е взела днес парламентарната група на ГЕРБ, обявиха председателят на правната комисия в Народното събрание Данаил Кирилов и колегата му депутат Тома Биков. Те ще поискат по закона за КС, той да се произнесе \"по съответствието на сключените от Република България международни договори с Конституцията преди ратификацията им, както и за съответствието на законите с общопризнатите норми на международното право и с международните договори, по които България е страна\". И по-точно съответства ли Истанбулската конвенция на чл. 46, ал. 1 от Конституцията, който гласи: Клета, клета конвенция От думите му стана ясно още, че ако съдът открие в Конвенцията прословутия трети пол и задължение да въведем чрез законодателството си гей браковете, каквито са най-големите опасения на противниците на конвенцията, най-вече коалиционните партньори на ГЕРБ \"Обединени патриоти\", то тогава ще се търси парламентарно съгласие за промяна на основния закон. Т.е. държавата няма да се откаже от ратификацията на документа. БСП внесе със 74 подписа искане за референдум Тъй като по закон Конституционният съд няма срокове за произнасяне, топката с конвенцията може да се тупа доста дълго. Тома Биков пък реши да разясни колко много и в ГЕРБ ценят християнските ценности. Дотолкова, че чак са си го записали в партийния устав, припомни депутатът. Клета, клета конвенция БСП внесе със 74 подписа искане за референдум", "date": "2018.01.31", "title": "ГЕРБ се отърва от Истанбулската конвенция. Праща я в съда"}
{"url": "http://clubz.bg/63582-noviqt_vypros_na_bsp_za_istanbulskata_konvenciq", "text": "Парламентарната група на БСП редактира въпроса за референдума, който инициира за Истанбулската конвенция, но не оттегля искането за провеждането му. Това съобщиха от пресцентъра на партията. ГЕРБ се отърва от Истанбулската конвенция. Праща я в съда От БСП уточниха, че се предлага преформулиране на въпроса от: \"Подкрепяте ли НС на Република България да ратифицира Конвенцията на Съвета на Европа за превенция и борба с насилието над жени и домашното насилие?\" на \" \" Тя допълни, че знае какво е мнението на повечето българи за Истанбулската конвенция, защото са били публикувани социологически проучвания. Според нея повечето на хората у нас са против конвенцията. БСП внесе със 74 подписа искане за референдум БСП внесе със 74 подписа искане за референдум", "date": "2018.01.31", "title": "Новият въпрос на БСП за Истанбулската конвенция"}
{"url": "http://clubz.bg/63590-denqt_zapochva_s_prostotiq_s_brutalnost_i_agresiq", "text": "Сигурно са ви досадили сексуалните фантазии на разни чичковци и лелки, които си представят, че социалната роля на пола е нещо като еротичните сюжети в порно клиповете - хайде сега ти да си мъж, а аз жена с изкуствен член. Предлагам да поговорим за насилието, което пропуснахме заради целия този джендър-джангър. Пускам телевизора. Разправят ми за някакви изроди, които биели деца с увреждания, та даже се снимали. Жена в Троян намушкана двайсет и няколко пъти; друга почина, след като се самозапали заради скандал с мъжа си. В София разстреляха посред бял ден бизнесмен, размишлявахме дълго и около касапницата в  Нови Искър. Няма спасение и в международните новини: семейство в Калифорния държало тринайсетте си деца оковани с вериги, миротворци от корпуса на ООН изнасилвали деца. Форматираме диска, рестартираме и пак: пребит лекар, бебе, изхвърлено на боклука… Парадоксът е в това, че всъщност престъпността намалява - днес в Европа има поне 50 пъти по-малко убийства, отколкото през XIV век. В България пикът на държавния разпад от 1994 г. е белязан от мрачния рекорд с почти 500 отнети животи; през 2016 г. те са вече само 155. Развитието на цивилизацията умиротворява нравите. Публични изтезания като разпъване на кръст или набиване на кол са немислими; днешният патер фамилиас няма право да убива децата си като римския, а засегнатият на чест мъжкар не може просто така да обяви дуел на опонента си. Казармата от времето на соца беше пълна с бой и извращения. По-приятен е споменът ми за началното училище, където другарката ни наказваше, като ни налагаше с дървената показалка по ръцете. За големи провинения се стоеше на колене в ъгъла върху черупки от орехи. Днес не само учителката, но и родителят би си изпатил, ако се разчуе, че прилага подобна педагогика. Откъде тогава идва това усещане за нетърпимо насилие? Основна заслуга има медийната сцена, чрез която съпреживяваме унижението и мъките на далечни човешки същества. Скоро дори невролозите доказаха, че емпатията е биологически обусловена - невроните ни реагират по еднакъв начин на това, което се случва на нас самите, и на онова, което преживява другият човек. И понеже въпросните други хора са вече към 7,6 милиарда, ние сме бомбардирани с невиждан поток от страдания - наместо да живеем с убийството в наше село, се вживяваме в ужасите на цялата планета. Впрочем, затова и машинката на много хора прегаря. Затова и си изработват социопатска защита срещу съчувствието - тия са черни, ония са си го заслужили, а аз в крайна сметка съм най-голямата жертва от всички. Но работата не е просто в оптическата илюзия, при която мислим, че става все по-зле, тъй като виждаме все повече. Съвременният човек просто е по-нетърпим към насилието - не само защото има по-изострено чувство за собствените права, но и защото по-силно съчувства на другите страдащи същества. Кой от дядовците ни си е представял, че днес могат да те арестуват, задето си пребил собственото си куче? Нетърпимо е станало да гледаме как насилват по-слаби от нас. Но не защото си представяме, че това може да сполети и нас. Нетърпимата мисъл е, че можем да сме на мястото на насилника. Дали е от монотеистките религии, дали от Просвещението, дали сме поумнели след идеологическите трагедии на ХХ век - не знам, но никога досега в историята не е имало такава непримиримост към насилието. Знаем, че то намалява и едновременно с това става все по-неприемливо. Прогресът на човечеството сякаш прави настоящето нереално: ако вярваме, че днешното зло няма да го има утре, то става още по-трудно за понасяне. Все по-трудно ще ни е да приемем, че хармонията на нашия свят е построена върху „сълзите на едно невинно дете“, особено ако го показват по медиите. В насилието, разбира се, има индивидуална патология, която обаче често се отключва и под влиянието на културни фактори. Вземете темата за традицията, в която в България въздигат в култ и училището, и културната политика. Ако някой принуждава дъщеря си да слага забрадка, това също е традиция, нали? Във Франция всяка година има процеси срещу анимистки, които правят клитеротомия на момичета и така непоправимо увреждат сексуалността им; в Германия периодично чуваме за убийства на честта, при които баща или брат наказват непокорната девойка, решила да се омъжи по собствена воля. В България пък и до днес в провинцията е прието жената да стои диван чапраз и да принася на мъжете - ако се забави със салатката, може и да си изяде шамара (както разбрахме, 25% от населението не смята този изконен жест за насилие). Дали пък да не преосмислим малко култа към традицията, да потърсим нещо хубаво и в модерните неща? Моделите за подражание, които предлагаме на младите хора, също заслужават размисъл. Светът ни днес е населен с безжалостни отмъстители, с полицаи, които действат извън закона, с цинични дами, които инструментализират чара си, за да постигнат своето, с егоисти, със самотници. Пребройте само колко серийни убийства на вечер гледаме в сериалите, колко психопати, колко невиждани мъчения. Не можем да повлияем на глобалната популярна култура, можем обаче да противодействаме с алтернативни образци. Балканската версия на Красавицата и Звяра са силиконовата чалга девойка и дебеловратият бизнесмен с голямата кола. Ако девойката бъде приучавана да бъде безмозъчна кукла, която си търси купувач, нали знаем, че ще ѝ се случват и не дотам приятни неща, когато не слуша? Младежът пък научава от малък, че чувства, разбиране, кавалерство - всичко това са недостойни неща. Истинският мъж бие или плаща. Не призовавам към цензура, разбира се. Всеки има право на свой вкус, но ако обществото направи усилие, би могло да даде и друга версия за идентификация. Най-лошото днес обаче е растящата езикова агресия - казвам най, защото ни просмуква, без да се усетим. Бруталност, простотия, самохвалство - това вече е станало културна норма. Тръмп нарича африканските страни „лайняни дупки\", алтернативно десните му последователи в България обявяват опонентите си за хлебарки, а в социалните мрежи основният артистичен талант е да намериш начин да обидиш някого, заобикаляйки автоматичната цензура на машината. И всички се борят срещу пустата политическа коректност, която така и не дочакахме в България. Между словесната агресия и пристъпването към действия разстоянието не е голямо - обиждам някого, за да го заболи, удрям го, за да го обидя. Затова внезапното отприщване на словесна агресия през последните няколко години е много лош знак. Защото колкото и да се самоубеждаваме в прогреса на човечеството, в историята той нерядко е правил и обратен завой.", "date": "2018.01.31", "title": "Денят започва с простотия. С бруталност и агресия"}
{"url": "http://clubz.bg/63587-bolnicite_nqma_da_puskat_obshtestveni_porychki_za_redki_lekarstva", "text": "Промяна в Закона за обществените поръчки (ЗОП), приета на първо четене от парламента днес, освобождава болниците от обществени поръчки за лекарства за редки заболявания. Подкрепиха я 119 депутати, 21 се въздържаха. Промяната засяга малко пациенти, предимно деца, кандидатстващи пред Фонда за лечение на деца.   По предложение на болниците ежегодно се утвърждава списък с такива медикаменти, които се доставят за нуждаещите се пациенти. В него попадат обаче и продукти, които липсват на българския пазар, защото са изтеглени по различни причини. Към момента в списъка на Закона за лекарствените продукти са включени 37 международни непатентни наименования с около 70 търговски марки, което при над 7000 разрешени за употреба лекарствени продукти в България не е голяма бройка. Лекарства без обществени поръчки, ако са без алтернатива Председателят на парламентарната здравна комисия Даниела Дариткова (ГЕРБ) призова поправката да бъде подкрепена, тъй като е \"в интерес най-вече на децата, които се нуждаят от навременно лечение за редки заболявания\".Заместникът й в комисията Георги Йорданов (БСП) обаче поиска да се въведат финансови прагове, а когато сумите за лекарства са по-големи, там вече наистина да има обществена поръчка.  Друг соцдепутат - проф. Георги Михайлов, заяви, че промяната създава опасност от монопол на пазара: ДПС подкрепи промените. Според д-р Нигяр Джафер (ДПС) \"дори да има и едно дете с такова рядко заболяване в България, то има право да бъде лекувано с този медикамент, ако медицината, ако иновациите, ако  технологиите са намерили това лекарство за това заболяване\". Джевдет Чакъров (ДПС) предложи в края на годината да бъде отчетен ефектът от приетата промяна. Депутатите отмениха мораториума за лекарствата. Но пак опошлиха дебата Депутатите отмениха мораториума за лекарствата. Но пак опошлиха дебата", "date": "2018.01.31", "title": "Болниците няма да пускат обществени поръчки за редки лекарства"}
{"url": "http://clubz.bg/63571-irina_bokova_vliza_vyv_%E2%80%9Efosagro%E2%80%9C_na_guriev_edin_ot_%E2%80%9Espisyka_putin%E2%80%9C", "text": "Ирина Бокова, бивш генерален директор на ЮНЕСКО, е била номинирана за член на съвета на директорите на руската \" \". Холдингът се състои от няколко дъщерни компании и е сред топ 100 в Русия. Групата \"Фосагро\" е най-големият европейски производител на фосфатни торове, най-големият в света производител на висок клас фосфатни скали и вторият в света (след компания от Китай) производител на амониев фосфат и диамониев фосфат.  Медведев и Лавров в американския Списък \"Путин\" Собственик на “Фосагро“ е Андрей Гуриев, руски милиардер, който купи най-скъпото имение във Великобритания, отстъпващо по площ само на Бъкингамския дворец. \n\tГуриев е под № 29 в публикувания вчера „ “ от Министерството на финансите на САЩ.  Бокова трябва да бъде утвърдена от събрание на акционерите на 26 февруари. Тогава се очаква „Фосагро“ да вземе решение и за изплащане на дивиденти в размер на 2,72 млрд. рубли (около 38 млн. евро). Гутереш пое ООН и призова 2017-а да бъде година на мира Ирина Бокова бе кандидат на България за генерален секретар на ООН през 2016 г. В последния момент правителството издигна и кандидатурата на Кристалина Георгиева. На финала постът бе спечелен от португалеца Антониу Гутереш. Състоянието на Андрей Григориевич Гуриев (57 г.) възлиза на 4,3 милиарда долара по данни от лятото на 2016 г. Кариерата му е твърде любопитна, но и типична за много съвременни богаташи в Русия. Служи в спортното дружество \"Динамо\" на Вътрешни войски към МВР на СССР през 1981-1983 г. Завършва Държавния централен институт по физическа култура. През 1985 г. става секретар на комитета на ВЛКСМ - съветския комсомол, към Мурманския градски съвет на \"Динамо\". Две години по-късно преминава на същия пост в Москва. В края на перестройката вече е типичен номенклатурчик. Издигнат е за първи секретар на Фрунзенския районен комитет на ВЛКСМ в Москва. През 1990 г., когато съветските републики започват да обявяват една по една независимост, Гуриев оглавява обществения благотворителен фонд \"Правопорядък\", т.е. \"Правов ред\". Става и главен експерт по опазването на информацията в обединението МЕНАТЕП. Издига се до зам.-шеф на инвестиционното управление на банка МЕНАТЕП. Собственик на тази банка, обявена в несъстоятелност и фалирала, е добре известният Михаил Ходорковски. В края на 2001 г. Андрей Гуриев е назначен за представител в Съвета на федерацията от правителството на Мурманска област. През 2006 г. завършва второто си висше образование - Минно-геоложкия институт \"Плеханов\" в Санкт Петербург. Оттогава се насочва към химическата промишленост. Става генерален директор на научноизследователски институт по торове и инсектофунгициди (препарати за унищожаване на насекоми и гъби). През пролетта на 2013 г. новоизпеченият бизнесмен предсрочно напуска Съвета на федерацията, за да оглави \"Фосагро\". Към 2015 г. Гуриев е притежавал луксозното имение \"Уитънхърст\" в Лондон на стойност 500 милиона долара. В момента там се извършва ударно разширяване и се очаква то да стане второто по площ в британската столица след Бъкингамския дворец.   Гутереш пое ООН и призова 2017-а да бъде година на мира", "date": "2018.01.31", "title": "Ирина Бокова влиза във „Фосагро“ на Гуриев, един от „Списъка Путин“"}
{"url": "http://clubz.bg/63580-mitropolit_nikolaj_se_naredi_do_ahmed_dogan_i_sreshtu_mejnstrijma", "text": "Пловдивският митрополит Николай е един от носителите на Почетния знак за лидерство на името на Стефан Стамболов, връчван от Института по лидерство към УниБИТ, популярен като Библиотекарския университет. Преди две години подобен знак получи почетният председател на ДПС Ахмед Доган. Почетен знак за Ахмед Доган. Часовник \"Ришельо\" за Димитър Иванов (СНИМКИ) Ето част от речта на митрополит Николай, произнесена на събитието вчера. Другият носител на почетния знак тази година е омбудсманът Мая Манолова. Церемонията се състоя в Народната библиотека. Наградите в категория за духовност и за държавност бяха връчени от проф. Стоян Денчев и проф. Светлана Шаренкова. Сред носителите на отличието са били президентите Желю Желев, Георги Първанов, лидерът на ВМРО Красимир Каракачанов, столичният кмет Йорданка Фандъкова, кметът на Бургас Димитър Николов, българските патриарси Максим и Неофит, председателят на БАН акад. Стефан Воденичаров, акад. Светлин Русев. Наградите се връчват в чест на рождението на Стефан Стамболов.", "date": "2018.01.31", "title": "Митрополит Николай се нареди до Ахмед Доган. И срещу \"мейнстрийма\""}
{"url": "http://clubz.bg/63573-labirintyt_posledniqt_kandidat_stana_naj_gledaniqt_film_za_tri_dni", "text": "Приключенският екшън \"Лабиринтът: Последният кандидат\", създаден по третата книга от едноименната поредица на Джеймс Дашнър, е най-гледаният филм у нас, сочат обобщените данни от киносалоните. Триизмерната история с Дилън О'Брайън, Томас Броуди-Сангстър, Роза Салазар, Ки Хонг Лий, Декстър Дардън е гледана от 16 068 зрители и има 177 977 лева приходи за първите три дни от премиерата му у нас, съобщи БТА. На втора позиция сред най-гледаните филми у нас е българският \"Посоки\". Филмът на Стефан Командарев, представен през миналата година в Кан и на фестивала за български филми \"Златна роза\" във Варна, разказващ случващото се в шест софийски таксита, е гледан от 7420 зрители и има 65 283 лева приходи за първите три дни от премиерата си на екраните. \"Бърлога на крадци\" е на трето място по зрителски интерес. Екшънът с Джерард Бътлър, Пабло Шрайбър, 50 Сент, Джордан Бриджис, Брайън ван Холт, Олег Тактаров е вече десет дни на екраните у нас. За това време са го гледали 20 994 зрители и има 187 387 лева приходи. На четвърто място е приключенският \"Джуманджи: Добре дошли в джунглата\" по книгата на Крис ван Олсбърг. Случващото се във видеоиграта, която преди 23 години започна Алън Париш в първия филм, е гледано от 144 461 зрители и има 1 418 203 лева приходи за месец и половина на екраните у нас. Пета позиция в топ 10 е за екшъна \"Без последна спирка\". Пътуването на героя на Лиъм Нийсън в крайградски влак, което се превръща в борба за спасяването на семейството му и на таен свидетел, е видяно от 35 455 зрители и има 336 611 лева приходи за 17-те дни на екраните у нас. Шесто място е за анимацията \"Бикът Фердинанд\", създадена по книгата на Мънро Лийф от 30-те години на миналия век. Приключенията на младия бик, който попада на арената след нелепо стечение на обстоятелствата, са гледани от 84 277 зрители и са събрали 743 937 лева приходи за месец и половина, откакто филмът е на екраните у нас. Седма позиция е за третата премиера от миналия уикенд - екшънът \"12 силни\", основа на сценария на който са двете книги на американския журналист Дъг Стантън за военни действия в Афганистан. Създадената по действителни събития история с Крис Хемсуърт в главната роля има 3481 зрители и 33 108 лева приходи за първите три дни на екраните у нас. Осмо място е за драмата \"Чудо\" по едноименната книга на Ар Джей Паласио. Историята за интеграцията в училище на десетгодишния Оги, който е роден с лицева деформация, е на екраните у нас от месец и за това време е гледана от 22 075 зрители и отчита 190 514 лева приходи от билетите им. На девето място е приключенската фантастика \"Междузвездни войни: последните джедаи\". Осмият филм от легендарната поредица, режисиран от Райън Джонсън с Дейзи Ридли, Джон Бойега, Оскар Айзък, Марк Хамил, е вече седем седмици на екраните у нас - гледан е от 258 835 зрители и има 2 804 876 лева приходи от билетите им. Десети поред е българският \"Дъвка за балончета\" на режисьора Станислав Тодоров. Романтичната история с Иван Юруков, Теодора Духовникова, Андрея Захариев, Аглея Гумнерова, Малин Кръстев, Валентин Ганев е вече втори месец на екраните и са я гледали 69 067 зрители и има 571 690 лева приходи. ", "date": "2018.01.31", "title": "\"Лабиринтът: Последният кандидат\" стана най-гледаният филм за три дни"}
{"url": "http://clubz.bg/63564-april_idva_prez_fevruari", "text": "След студения януари през февруари се очаква температурите постепенно да се повишават и средната за месеца ще бъде около и под нормата. В по-голямата част от страната най-ниските температури през февруари ще бъдат между минус 14 и минус 19 градуса, а най-високите - между 14 и 19 градуса, съобщи за БТА Марияна Попова - синоптик в Националния институт по метеорология и хидрология при БАН. Средната месечна температура за февруари в Северна България и по високите полета ще е от 0 до 2 градуса, в Южна България и по Черноморието - между 2 и 5 градуса, а в планините - между минус 8 и минус 4 градуса. Средната месечна сума на валежите през февруари в равнините е между 30 и 50 литра на квадратен метър, в планините - между 40 и 70 литра на квадратен метър, а за Рило-Родопския масив и в Странджа е от 60 до 100 л/кв.м. Месечната сума на валежите също ще е около и под нормата. В началото на февруари все още ще е студено, но температурите бавно ще се повишават. В планините и планинските райони, както и следобед, ще има и слънчеви часове, а на много места в равнинната част от страната ще бъде с мъгла или с ниска облачност, които покрай река Дунав и на места в Източна България ще се задържат през целия ден. Там и дневните температури ще остават по-ниски. Съществени валежи не се очакват, но от ниската облачност е възможно да превалява съвсем слаб сняг. Повишена вероятност за превалявания има към 7 февруари и в края на десетдневието, като ще има и дъжд, и сняг. През първата половина от второто десетдневие на февруари температурите ще са по-близки до обичайните. Вероятността за валежи е малка. През втората половина от десетдневието ще има условия за превалявания, отново на места и предимно слаби. Температурите слабо ще се понижат и преваляванията ще са предимно от сняг. През третото десетдневие тенденцията е също да има чести превалявания. Температурите слабо ще се колебаят около стойности близки до обичайните.", "date": "2018.01.31", "title": "Април идва през февруари"}
{"url": "http://clubz.bg/63562-ne_zabravqjte_da_kupite_vinetka", "text": "Днес, 31 януари, изтича валидността на годишните винетки за 2017 г. Стикери се продават в над 3000 разпространителски пункта, от които 372 работят денонощно - големите бензиностанции, офисите на \"Български пощи\", областните пътни управления и граничните контролни пропускателни пунктове. Хайде на новите винетки В търговската мрежа има около 3.2 млн. винетки от различните видове и категории превозни средства. През 2018 г. - за трета поредна година, цените на всички винетки за леки автомобили са непроменени. Годишната е 97 лева, месечната 30 лева, а седмичната - 15 лева. За първи път има и тримесечна винетка за леките коли. Цената й е 54 лева. Тя ще позволи на хората, които карат автомобилите си предимно през лятото или по време на по-дълъг отпуск, или пък не живеят постоянно в страната, да използват по-краткосрочен стикер. За първи път годишната винетка за всички превозни средства важи за срок от една година от датата на купуването й, т. е., ако шофьор си купи стикер например на 3 март 2018 г., когато тръгва на път за националния празник и трите почивни дни, то той ще важи до 2 март 2019 г., обясняват нагледно от Агенция \"Пътища\". От 2018 г. трябва да има винетки и за три месеца Винетката се перфорира в търговския обект от продавача на стикера. Необходимо е да се изиска и касова бележка с вписан регистрационен номер на превозното средство, която трябва да се пази. Пълният списък на пунктовете за продажба на винетки е публикуван на  . От 2018 г. трябва да има винетки и за три месеца", "date": "2018.01.31", "title": "Не забравяйте да купите винетка"}
{"url": "http://clubz.bg/63579-gerb_do_shiqta_ste_v_kryv_bsp_da_ne_se_razgranichavate_ot_liderite_si", "text": "Първият пленарен ден на депутатите за седмицата започна с кървава - буквално - декларация от ГЕРБ срещу \"комунистите\", отговор от тяхна страна, с който им се припомня, че са не по-малко комунисти, и препирня на тема кой нарушава конституцията покрай казуса \"Не даваме Делян\". Тон зададе депутатката от ГЕРБ Галя Захариева, която прочете от лист декларация на властта против БСП, които поискаха оставката на министъра на образованието Красимир Вълчев заради \"идеологизиране\" на историята с влизането на комунистическия режим в учебниците за 10 клас.  Декларацията продължи в дух как ГЕРБ са най-десни и демократични, как \"традиционната десница\" (която не е в залата, защото не е представена в парламента - б.р.) не е въвела лустрация и прочие примери от далечното и по-близкото минало. По адрес на десницата бе отправено обвинение, че в дискусията за комунизма в учебниците се \"спотайвали\" и бе изразена надежда това да не се дължи на \"промяна на партизанско ДНК\". На патетичната реч отговори зам.-председателят на групата на БСП и на Народното събрание Валери Жаблянов. Социалистът подчерта, че БСП от 1990 година до сега не си е позволявала да нарушава конституцията за разлика от ГЕРБ, които по думите му са го направили умишлено за пореден път с отказа да гласуват оставката на депутата Делян Добрев. Решението, че въпросното решение на ГЕРБ противоречи на основния закон, бе взето вчера от Конституционнния съд.  Решението \"Не даваме Делян\" е нарушило конституцията На това Делян Добрев на свой ред се почувства засегнат и излезе на трибуната за \"лично обяснение\". Председателката Цвета Караянчева му я даде, после се усети, че това не е много по правилник, и \"модифицира\" репликата като реакция срещу начина, по който води заседанието. Добрев пък поде на нов глас обвиненията си към Елена Йончева от БСП, че е участвала в офшорки и има връзка с финансиране от КТБ.", "date": "2018.01.31", "title": "ГЕРБ: До шията сте в кръв. БСП: Да не се разграничавате от лидерите си?"}
{"url": "http://clubz.bg/63556-rumyniq_ni_izprevarva_tolkova_po_dobre_za_bylgariq", "text": "Ние, българите, трябва горещо да подкрепяме идеята Румъния да ни изпревари за влизането в Шенген. Също така трябва да сме много доволни, ако мониторингът върху нейната съдебна система отпадне, а за нас остане. Подобни новини често се появяват като неофициални информации откъм Брюксел. Наскоро такива новини отново се чуха от Европарламента. Колкото по-бързо те станат факт - толкова по-добре. Ако Румъния ни изпревари в същинската евроинтеграция, то ние трябва да се радваме не само заради духа на добросъседство, основен фундамент на ЕС. Ние трябва да се радваме най-вече за себе си. Защото, в случай че Румъния влезе преди нас в Шенген и ако се освободи от унизителния мониторинг, а ние си останем с него, това ще допринесе и за нашето по-бързо същинско евроинтегриране. Със сигурност може да се предполага, че ако северната ни съседка дръпне с една-две обиколки на европейската писта, то ние много скоро ще я настигнем. И по-важното - много скоро ще постигнем напредък в решаването на проблемите, които ни пречат да влезем в Шенген и да се освободим от мониторинга. Бавария срещу бърз прием на България в Шенген Какво ли не обясняват българските управници за тоз пусти Шенген и този толкова лош мониторинг. А всичко е просто и ясно. Влязохме в ЕС, без да имаме гарантирано върховенство на закона и ефективна борба с корупцията. В Шенген в този ни вид няма да ни пуснат, независимо дали изпълняваме техническите критерии. А към този момент мониторингът ще ни го свалят само ако решат да преминем на друга фаза  - примерно да ни лишат от глас в ЕС. Защото със сигурност ние, с нашата правосъдна система, заслужаваме подобна санкция не по-малко от Полша. Всеизвестен факт е, че за обществената активност на българите е много важен външният фактор. Как и защо се е формирала тази черта на нашия национален характер, дали тя е добра или лоша - това е отделна тема. По-важното в случая е, че тя е факт и незаобиколимо обществено обстоятелство, за което има и примери от историята. Априлското въстание е пикът на Източната криза (1875-1878 г.), но тя започва с въстанието в Босна и Херцеговина година по-рано. Сериозен катализатор на протестите срещу правителството на Пламен Орешарски преди 5 години бяха протестите в Турция срещу Реджеп Ердоган, започнали месец преди това. Ако Румъния например вече беше влязла в Шенген и мониторингът за нея беше отпаднал, нашият премиер Бойко Борисов едва ли щеше да си позволи да си прави дебелашки шеги с това как неговите колеги от другата страна на Дунав влизат в ареста един по един. Напротив - той щеше да е принуден да работи за истинска съдебна реформа и да води истинска борба с корупцията с реални резултати. Защото Румъния е преди нас точно за това - там влизат в ареста един по един, докато у нас групово стоят извън него. Общественият натиск върху Борисов за реални реформи и действия със сигурност щеше да е много по-силен, ако Румъния ни беше изпреварила и де юре, не само де факто. България и Румъния – кой кого задминава? В цифри Самите български управляващи, независимо от цвета, щяха да работят много повече за истински реформи. Така както работеха преди 2007 г., когато не беше сигурно дали и кога ще влезем в ЕС. И когато им беше напомняно, че влизането съвсем не е сигурно при всеки удобен случай. Една балканска държава, а именно Хърватия, влезе 6 години след нас в ЕС, но без мониторинг. Това обаче, види се, не е достатъчно силна мотивация за гражданското общество у нас и не е голям проблем за нашенските управляващи. Ако Румъния обаче ни изпревари, ситуацията ще е съвсем различна. Хърватите винаги са били възприемани като нещо малко по-различно от нас. Те са по-близо до Запада, техният комунизъм не беше чак толкова зловещ, колкото нашия и т.н. Докато преди 1989 г. Румъния бе може би единствената страна, която бе по-зле от нас във всяко едно отношение - политическо, икономическо и т.н. В началото на преговорите с ЕС, когато у нас управляваше правителството на Иван Костов, ние бяхме по-напред от румънците и дори горделиво поставяхме въпроса защо трябва да ги изчакваме. С Румъния почти винаги сме били от една черга. И ще бъде много болезнен удар и за народа, и за т.нар. ни елит, ако те напуснат тази черга. Напъните на нашите управляващи да свирят на патриотичната струна, когато говорят за мониторинга и Шенген, са смешни и жалки. Патриотизъм означава да обичаш България. А не тези, които, докато я управлява,т мислят само и единствено за личните си икономически интереси. В този смисъл далеч по-патриотично е да искаме от ЕК да не сваля мониторинга и да не ни приема в Шенген, докато у нас няма действително развитие по проблемите, които ни пречат. Така че остава само да се надяваме власите да не се удавят накрая на Дунава. Защото в противен случай ние твърдо оставаме в блатото. България и Румъния – кой кого задминава? В цифри", "date": "2018.01.31", "title": "Румъния ни изпреварва? Толкова по-добре за България"}
{"url": "http://clubz.bg/63574-izleze_pyrvata_biografiq_na_grigor_dimitrov", "text": "От днес на пазара в България е първата биография на Григор Димитров. Тя е неофициална, не излиза от името на първата ни ракета.  Автор на \"Григор Димитров гордостта на България\" е дългогодишният спортен журналист Любомир Тодоров, една от специалностите на който е тенисът. Тодоров, бивш пресаташе на Българската федерация по тенис и медиен директор на големите турнири за жени и мъже в София, е проследил целия път на Григор. Журналистът подробно описва успехите му при юношите, кариерата му при мъжете, мачовете за България, треньорите, като внимание е отделено и на неговия живот извън корта. В книгата са включени мнения на изтъкнати специалисти и журналисти за играта на четвъртия в световната ранглиста, както и избрани интервюта през годините. Има две цветни приложения с близо 50 снимки, както и статистика от досегашните двубои на Димитров. Любомир Тодоров прави интересни разкрития. Защо и как родителите на най-добрия ни тенисист са го кръстили Григор, как заради пътен инцидент е бил близо до това да пропусне първия си финал и т.н., и т.н. Дадена е думата на някои от бившите му треньори.", "date": "2018.01.31", "title": "Излезе първата биография на Григор Димитров"}
{"url": "http://clubz.bg/63572-putin_rusiq_nqma_ravna_na_sebe_si_po_redica_vyoryjeniq", "text": "Армията на Русия е една от най-добре въоръжените в света, което се доказва от военната операция в Сирия. Това заяви руският президент Владимир Путин на военнопрактическа конференция вчера за резултатите от специалната операция в Сирия, предаде ТАСС, цитирана от БТА. По думите му \"разгромът на добре въоръжени групи терористи в Сирия\" е показал силата на руската армия и боен флот. Освен това според него ходът на операцията е показал \"традиционната надеждност и ефективност на руското оръжие\". \"Чуждият враг\" - най-добрият приятел на Путин По редица системи за въоръжение Русия няма равни на себе си, но за да се запазва световното лидерство в сферата на въоръженията, \"трябва постоянно и напрегнато да се работи, да сме на крачка напред, а не да храним илюзии\", подчерта руският държавен глава. Путин цитира данни на Министерството на отбраната, според които в Сирия са били използвани \"215 съвременни и перспективни видове въоръжение\", които като цяло са потвърдили своите \"високи характеристики\". Путин отбеляза, че с положителни резултати е бил първият опит за прилагане в бой на прецизно оръжие с далечен обсег с въздушно и морско базиране. Той уточни, че има предвид главно ракетите \"Калибър\" и по-малко известните ракети Х-101 (произнася се Ха-101). Путин напомни и за дебюта в бойни условия на самолети от руската стратегическа авиация.", "date": "2018.01.31", "title": "Путин: Русия няма равна на себе си по редица въоръжения"}
{"url": "http://clubz.bg/63570-shefyt_na_ruskoto_razuznavane_tajno_v_sasht", "text": "Наришкин, който е в черния списък на САЩ и няма право да посещава страната, провел консултации с американските си колеги, включително за \"съвместната борба с тероризма\", разкрил посланикът. Посещението се състояло през миналата седмица, отбелязва Ройтерс, като цитира осведомени източници. Антонов отбелязал още, че съвместната работа на руските и американските спецслужби \"не се вижда от читателите и зрителите\", но тя ще продължава и занапред. Една от централните теми на разговорите на Наришкин във Вашингтон е била за взаимодействието срещу потенциални атаки на терористи по време на Световното първенство по футбол през тази година в Русия. Разкритието предизвика скандал в САЩ. Лидерът на демократите в Сената Чък Шумър веднага поиска пълни разяснения за целта на визитата. Той настоя за светкавични обяснения от Белия дом точно с кого се е срещал Наришкин и дали е бил придружаван от други хора също от черния списък. Демократите ще отправят и питане дали и друг път в САЩ са били пускани тайно руснаци, на които е забранено да влизат в страната.", "date": "2018.01.31", "title": "Шефът на руското разузнаване тайно в САЩ"}
{"url": "http://clubz.bg/63496-istorii_za_kadruvane_i_edna_golqma_obshtestvena_porychka_v_energetikata", "text": "В рамките на десетина дни вицепремиерът Валери Симеонов обяви първо, че има \"пропаст\" в коалицията с ГЕРБ заради кадрови решения, а седмица по-късно атакува директно - проблемите са в енергетиката. Аргументите му са два. Първият - промяна в управителния съвет на Електроенергийния системен оператор (ЕСО), без \"Обединени патриоти\" да бъдат питани, а и малкият коалиционен партньор нямал свои кадри в целия ресор, което препятства контрола. Вторият аргумент е сравнително стара поръчка на варовик за нуждите на държавния ТЕЦ \"Марица-изток 2\" - казус, за който вицепремиерът алармира още през есента на 2017 г. По думите му там има съмнение за \"криминална практика\" и сигналът е пратен от него в прокуратурата. Оттам обаче засега не се е чуло да има отговор. Валери Симеонов разкрил корупционна схема в „Мини Марица изток 2“ Каква е видимата част от историята по всеки от казусите? Това съобщение от страницата на ЕСО от 25 януари е конкретният повод за реакцията на Симеонов. Биографиите на кандидатите за трите позиции не са публични. Дали това ще е видът на новия УС ще стане ясно, след като КЕВР прецени дали предложените лица имат нужния опит и отговарят на критериите.  Първият въпрос, който би могъл да бъде зададен покрай твърденията на Симеонов, който \"работи\" в негова полза, е защо рокадите в ЕСО се случват сега, при положение че мандатът на настоящия УС е изтекъл през май 2017 г. Оценките за работата на ЕСО и от управляващите от ГЕРБ, и от опозицията в лицето на БСП досега са били положителни и не е ставало дума за смяна. Изтича и мандатът на надзорния съвет на ЕСО, който от своя страна е взел решението за промяната на УС, чието одобрение предстои. Според запознати министърката на енергетиката Теменужка Петкова е заявила пред депутатите в енергийната комисия, че предстои и промяна в надзорния съвет (според справка в Търговския регистър мандатът изтича през май тази година - б.р.). В този случай смените би трябвало да се извършат от принципала на дружеството - Българския енергиен холдинг (БЕХ). Пред енергийната комисия в парламента Петкова е мотивирала рокадите именно с изтеклите мандати и с \"управленско решение\". Повече информация не е била дадена, а въпросът е бил зададен от БСП, разказаха депутати, присъствали на заседанието. Стенограмата от него все още не е налична в сайта на комисията. На базата на какво Валери Симеонов казва, че Антон Славов е близък с Георги Христозов, не става ясно. Славов е работил на висока позиция в НЕК до 2010 г. След това се е върнал в компанията по времето на кабинета \"Орешарски\" като зам. изпълнителен директор. Христозов пък дълги години заемаше ръководни длъжности в енергийните дружества, беше и председател на БЕХ. В момента той е в ръководството на ТЕЦ \"Варна\", който бе купен от фирма на бившия министър на транспорта в кабинета \"Орешарски\" Данаил Папазов. Самият Папазов е управител на купувача на ТЕЦ-а, а собственик на фирмата е дъщеря му. Още щом бе обявено финализирането на сделката, се разбра, че новите собственици на ТЕЦ \"Варна\" имат амбиции част от мощностите му да заработят през март, както и произведено електричество да бъде включено в т.нар. студен резерв, който се пази в случай на недостиг. Според съобщение в сайта на ЕСО следващият търг за участниците в студения резерв трябва да е до средата на годината. До 31 юли за резерва отговарят ТЕЦ „Бобов дол”, ТЕЦ „Марица 3”, „Биовет”, „Брикел”, Топлофикация „Перник”, Топлофикация „Русе”, ТЕЦ „Марица-изток 2”. ТЕЦ \"Варна\" беше част от студения резерв и преди затварянето му преди години заради това, че не отговаряше на европейските екостандарти. Ангелин Цачев - за когото в енергийните среди се говори, че ако бъде одобрен за член на УС на ЕСО, може да поеме и функциите на председател (той се избира измежду тримата членове - б.р.), работи в ЕСО на висока позиция отдавна. Третият кандидат за УС на ЕСО е представител на ГЕРБ в Стара Загора и бивш депутат от управляващата партия. Източници от управляващата коалиция допускат, че вицепремиерът Симеонов има известни основания да негодува срещу новото кадруване в ЕСО. Но не споделят докрай аргумента, че \"Обединените патриоти\" нямат никакво присъствие в енергийния сектор, като припомнят, че шефът на Националната електрическа компания (НЕК) Петър Илиев е от тяхната квота, припомнят те.  Историята с поръчката на варовик за държавния ТЕЦ \"Марица-изток 2\" се точи от септември миналата година. Накратко тя е следната - в началото на август тецът обявява поръчка за варовик с прогнозна стойност от 48 млн. лв. За целта не е обявен търг, а е избран вариант за купуване на суровините на борсата. Сделката е сключена на 31 август с две фирми - регистрираните в Пловдив \"Персенк\" АД и \"Инвестор\" АД. Проверка в Търговския регистър показва, че те са с един и същ собственик и са на един и същ адрес.  Според Валери Симеонов съмнително е не само това, а и че цената на закупуване на варовика е завишена спрямо прогнозната стойност. Общо 2,4 млн. тона варовик е трябвало да струват 48 млн. лв. без ДДС, или по 20 лв. на тон. Сделката с борсата чрез двама борсови посредници обаче е сключена при цена от 21 лв. на тон, а само ден преди това е станало завишението с 1 лев на тон. Това според Симеонов е станало по \"криминален начин\", а и не е бил обявен търг, където да има конкуренция в цената, смяна вицепремиерът. Документите по поръчката леко се разминават с казаното от него през септември и повторено преди дни. Според Симеонов първоначалната цена е била 15 лв. на тон и крайната сума на покупката е завишена драстично, но е видно от документацията, че сумата първо е била 20 лв., а след това е станала 21 лева. Причината според \"Марица-изток 2\" - борсовият посредник е съобщил, че моментата цена на варовика на борсата е по-висока от заложената от компанията.  Дотук добре, но самата поръчка за варовик е обявявана два пъти. Първия път е няколко месеца по-рано - в началото на 2017 г., но по решение на теца търгът е прекратен. Мотивът - грешки в техническата документация. За разлика от втората процедура първата е предвиждала избор на доставчик с предварителна показа за участници. Кандидатите са били 8 фирми и консорциумът. Отмяната е била обжалвана пред Комисията за защита на конкуренцията (КЗК) от фирмата  . Това е и фирмата, която печели поръчката за варовик за \"Марица-изток 2\" през 2014 г. Нейният договор изтича в края на 2016 г. Според Търговския регистър фирмата е със собственици   и  . Компанията има десетки спечелени обществени поръчки в сектора - не само с \"Марица-изток 2\", но и с другите два теца в региона. Данев е известен като собственик на захарните заводи в Горна Оряховица, ТЕЦ-Горна Оряховица и още няколко компании. Той е и бивш шеф на ТЕЦ \"Марица-изток 2\". Справка в сайта на Народното събрание пък показва, че съдружникът  е бил кандидатът на Патриотичния фронт с лидери Валери Симеонов и Красимир Каракачанов за член на Комисията за енергийно и водно регулиране (КЕВР), внесена в 43-тото народно събрание през 2015 г. Вносител е лично Симеонов, видно от подписа. Михайлов е бил началник на ел. цех в ТЕЦ \"Марица-изток 2\", пише в биографията, приложена тогава, преди да започне да се занимава с частен бизнес и да влезе в \"Енергоимпорт-експорт\" през 2009 г. Обжалването на отмяната на първия търг за варовик в КЗК е неуспешно - комисията оставя жалбата на \"Енергоимпорт-експорт\" без уважение. Това се случва на 6 април 2017 г. От регистрите не става ясно дали е последвало съдебно обжалване. От ТЕЦ \"Марица-изток 2\" обаче обясняват факта, че нова поръчка е обявена чак през август (въпреки изтеклия договор за доставки на варовик за сероочистващите системи на теца) именно с обжалването. За периода между изтичане на договора с  \"Енергоимпорт-експорт\" и сделката за варовик чрез борсата, атакувана от Симеонов, са сключвани анекси с доставчиха. За фирмите \"Персенк инвест\" и \"Инвест\" не се знае много. Първата компания получава през 2012 г. концесия за добиване на мрамор в Куртово Конаре, Пловдивско. Според медийни публикации с концесията има скандал заради това, че кариерата за добив се е разпростряла извън позволената зона, а и местността, в която е, попада в защитени зони от \"Натура 2000\". Според регистрите поръчката от над 50 млн. лв. за доставка на варовик в пъти надхвърля оборотите на двете свързани компании - за 2016 г. приходите на \"Персенк инвест\" са 5,1 млн. лв., а \"Инвестор\" - 700 хил. лв. Компаниите не са намерени като печелили поръчки досега. В заключение - Валери Симеонов отдавна настоява за промени в действащото ръководство на ТЕЦ \"Марица-изток 2\". ", "date": "2018.01.31", "title": "Истории за кадруване и една голяма обществена поръчка в енергетиката"}
{"url": "http://clubz.bg/63576-vypreki_mejdunarodnite_mu_uspehi_zritelite_haresaha_%E2%80%9Eposoki%E2%80%9C", "text": "„Посоки“, новият филм на Стефан Командарев, направи своята премиера в България и още след първия си уикенд на голям екран се нареди на второ място в родния боксофис. Пред българското заглавие съвсем предвидимо е само американският фантастичен екшън трилър „Лабиринтът: Последният кандидат”, който в премиерния си уикенд оглави и американския боксофис. \"Лабиринтът: Последният кандидат\" стана най-гледаният филм за три дни Изключителното в случая е, че филм с фестивални успехи („Посоки“ беше селектиран в Кан и вече има награди от няколко международни фестивала) успя да събере и и голям зрителски интерес у нас. Защото по принцип българската публика избягва филмите, спечелили международни награди. За много зрители „фестивален филм“ е определение, което (несъвсем справедливо) се е превърнало в синоним на „негледаем филм“. Дори комедии или драми с висок зрителски потенциал падат жертви на този предразсъдък. Два от най-добрите наши филми напоследък – „Урок“ и „Слава“, продадоха много малък брой билети у нас, по-малко дори отколкото примерно във Франция. През пролетта на 2016-а черно-белият „Каръци“, филм с щастлива фестивална съдба, включваща и „Златен св. Георги“ от Московския кинофестивал, привлече в дебютния си уикенд 2766 зрители. Година и половина по-рано предишният филм на Стефан Командарев „Съдилището” дебютира едва на пето място в с 2865 зрители. През 2013-а режисьорският дебют на Емил Христов „Цветът на хамелеона“ зае четвърто място в българския боксофис с 2609 зрители за първите три дни след премиерата си. На този фон 7420-те зрители на „Посоки“ през миналата събота и неделя са наистина много добро постижение. От екипа на филма ще имат още повече поводи за радост, ако зрителският интерес се запази и през следващите седмици, когато тези, които са го гледали, започнат да споделят впечатленията си с близки и приятели.    ", "date": "2018.01.31", "title": "Въпреки международните му успехи зрителите харесаха „Посоки“"}
{"url": "http://clubz.bg/63568-bil_gejts_se_strahuva_che_shte_se_razbolee_ot_alchajmer", "text": "Основателят на \"Майкрософт\" Бил Гейтс разказа, че баща му страда от болестта на Алцхаймер и че той също се страхува, че може да се разболее, съобщава \"Дейли телеграф\". 92-годишният родител на милиардера е в напреднал стадий на дегенеративното заболяване. Самият Бил Гейтс е създал фонд, който да търси лечение за болестта. 62-годишният бизнесмен е дал 100 млн. долара за изследвания за лечение на алцхаймер, след като баща му бил диагностициран. Той признава, че се притеснява докога собственият му мозък ще остане незасегнат. \"Все повече хора се разболяват от болестта, тя е трагедия\", казва Бил Гейтс пред NBC. Той обяснява, че вярва, че ако се намерят правилните ресурси, болестта може да бъде лечима. Бил Гейтс отбелязва, че се страхува от болестта и добавя: \"Искам мозъкът ми да се съхрани колкото е възможно по-дълго.\" \"Работата ми от гледна точка на интелектуално стимулиране, научаване на нови неща, срещи със супер умни хора е почти идеална за упражняването на мозъка\", отчита милиардерът. Признанията Бил Гейтс направи пред водещата на NBC Мария Шрайвър, бившата жена на Арнолд Шварценегер. Нейният баща Сарджън Шрайвър е починал от алцхаймер.  Бил и Мелинда Гейтс платиха дълга на Нигерия към Япония \"Ти имаше баща и аз имам баща, засегнати от болестта\", отбеляза той. Бил Гейтс разказа, че едно от нещата, над които се работи, е кога всъщност започва болестта? Кога трябва да започнеш да лекуваш някого, за да избегне той въобще да се разболее от алцхаймер? Като млад Бил Гейтс е имал доста обтегнати отношения с Бил Гейтс-старши, но по-късно започва да го приема като пример и се доверява и разчита на баща си.", "date": "2018.01.31", "title": "Бил Гейтс се страхува, че ще се разболее от алцхаймер"}
{"url": "http://clubz.bg/63569-trymp_razbojnici_teroristi_kitaj_i_rusiq_sa_zaplaha_za_sasht_video", "text": "Президентът говори пред конгресмените рано тази сутрин българско време. Наистина икономиката преживява бум, но рейтингът на държавния глава е кататрофален, коментира британската медия. И допълни: Той изрази съжаление, че в момента в света няма как да се премахне ядреното оръжие, но изрази надежда, че може би \"един ден ще настъпи вълшебен момент, в който държавите да се обединят и да ликвидират ядрените оръжия\". Президентът се закани да изкорени напълно \"Даеш\" и обяви, че отваря затворения от Обама затвор в базата в Гуантанамо за най-опасните терористи в света. Тръмп призова американците да се поставят над партийното разделение между демократи и републиканци. Доналд Тръмп използва речта си, за да си припише заслугата за икономическите успехи на САЩ, предаде Ройтерс.  Лидерът на САЩ обеща, че от другия месец милиони американци ще започнат да носят вкъщи още по-високи заплати, благодарение на масовите данъчни съкращения, които той подписа като закон в края на 2017 г. Президентът призова и за компромис между републиканци и демократи, който да позволи Конгресът да приеме законопоректа за генерирането на милиарди долари за модернизиране на пътищата, мостовете и други инфраструктурни проекти. По думите му всеки федерален долар трябва да бъде управляван чрез партньорство с щатските и местните власти, привличайки и инвестиции от частния сектор, където е уместно. Освен това законопроектът за инфраструктурата трябва също да оптимизира процеса на одобрение и лицензиране, свеждайки го до две, дори една година Преди посланието на традиционната вечеря с телевизионни журналисти милиардерът изтъкна, че би било  По думите на Тръмп \"много години\" е имало огромно разделение\".  Освен това той научил, че решаването на имиграционните проблеми не е \"чисто бизнес въпрос\", предаде БТА.  Джо Кенеди Трети, член на Камарата на представителите от щата Масачузетс и праплеменик на президента Джон Кенеди, коментира, че би било лесно първата година от президентството на Доналд Тръмп пренебрежително да се нарече \"хаос\" и белязана от партизанщина и вътрешнополитически интриги. Само че според Кенеди младши, Тръмп е причинил сериозни проблеми на американския народ със своите предложения, насочени против мюсюлмани и трансджендър хората. Именно конгресменът Кенеди III ще произнесе отговора на демократите на речта на президента Тръмп \"За състоянието на съюза\". В предварително разпространените откъси, Кенеди заявява, че хората от администрацията на Тръмп не просто посягат на законите, които защитават американците - те атакуват самата идея, че всички те са достойни да бъдат защитавани.  Първата дама Мелания Тръмп пристигна на Капитолия отделно от съпруга си преди речта му, за разлика от миналата година, когато първата двойка пропътува разстоянието по авеню \"Пенсилвания\" в една кола, предаде Асошиейтед прес. Говорителката на г-жа Тръмп Стефани Гришам съобщи, че първата дама е заминала рано, придружавайки група гости, чиито лични истории илюстрират дневния ред на президента. По думите на Гришам Мелания и съпругата на вицепрезидента Карън Пенс организирали за тях на Капитолия неофициален прием в непринудена обстановка (\"intimate meet-and-greet\"). Според представител на Белия дом се очаква г-жа Тръмп да пътува обратно до Белия дом заедно с президента след речта му. \n\t", "date": "2018.01.31", "title": "Тръмп: Разбойници, терористи, Китай и Русия са заплаха за САЩ (ВИДЕО)"}
