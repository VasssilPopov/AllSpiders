{"url": "https://clubz.bg/89965-livyrpul_i_manchestyr_siti_s_obrati_v_kraq_predi_prekiq_sblysyk", "text": "По сходен начин \"Ливърпул\" и \"Манчестър Сити\" спечелиха с по 2:1 в 11-ия кръг на Висшата лига и не загубиха точки преди прекия си сблъсък идната неделя на \"Анфийлд\". Особено драматичен бе начинът, по който \"Ливърпул\" обърна \"Астън Вила\" в Бирмингам. Домакините зарадваха феновете си с гола на Махмуд Хасан-Трезеге в 21-ата минута. В 29-ата гол на Фирмино от \"Ливърпул\" не беше зачетен заради засада. Тя беше потвърдена и след преглеждане на ВАР, но видеоповторенията не убедиха в това. Треньорът на \"Ливърпул\": Расизмът не е само български проблем \"Ливърпул\" атакуваше бясно в опити да избегне първа загуба за сезона в Премиърлийг. Пред вратата на \"Вила\" беше \"горещо\". Но и тимът от Бирмингам вероятно съжалява, че при няколко контраатаки не постави лидера в още по-трудна ситуация. В 87-ата минута защитникът Андрю Робъртсън засече с глава центриране на Садио Мане - 1:1. Течеше добавеното време, когато Мане се разписа и хвърли в луда радост скамейката на \"червените\" и феновете им на стадиона. \"Ливърпул\" отново не се предаде и пак спечели, като остава непобеден във Висшата лига. Нова загуба и \"Манчестър Сити\" изостава на 8 точки от \"Ливърпул\" \"Манчестър Сити\" не трепери чак толкова срещу \"Саутхемптън\", но също много трябваше да се потруди на своя стадион \"Етихад\".  Джеймс Уорд-Праус попари \"гражданите\" в 13-ата минута. Течеше 70-ата, когато Серхио Агуеро изравни, а и тук защитник свърши работата на нападателите - Кайл Уокър, едва в 87-ата. Така разликата в точките се запази - шест в полза на \"Ливърпул\". \"Борнемут\" вече е 100 процента собственост на руснака Максим Деним \"Борнемут\" пък прекъсна победната серия във всички турнири на \"Манчестър Юнайтед\" - 1:0. Норвежкият национал Джошуа Кинг бе точен в края на първото полувреме. Гостите нацелиха греда десетина минути преди края. \"Манчестър Юнайтед\" е десети - на 18 точки от върха. Това е най-голямата разлика, на която \"червените дяволи\" са изоставали по това време на сезона от 1986-1987 г. Нова загуба и \"Манчестър Сити\" изостава на 8 точки от \"Ливърпул\" \"Борнемут\" вече е 100 процента собственост на руснака Максим Деним", "date": "2019.11.02", "title": "\"Ливърпул\" и \"Манчестър Сити\" с обрати в края преди прекия сблъсък"}
{"url": "https://clubz.bg/89962-hilqdi_poiskaha_nezavisimost_na_shotlandiq_ot_velikobritaniq_snimki", "text": "Около 20 000 души излязоха по улиците на Глазгоу днес, за да демонстрират за независимост на Шотландия от Великобритания, съобщиха организаторите, предаде ДПА, цитирана от БТА. Никола Стърджън, първи министър на Шотландия и лидер на Шотландската национална партия, също участва в демонстрацията - първият случай през последните пет години, когато тя се включва в акция в подкрепа на независимостта, отеблязва ДПА. В петък Стърджън заяви, че ще поиска нов референдум за независимост от Лондон до края на декември . Първата министърка на Шотландия ще иска нов референдум за независимост Изборите на 12 декември са шансът на Шотландия да се спаси от Брекзит и да поставим бъдещето си в собствените си ръце, заяви тя и призова избирателите да дадат гласа си за Шотландската национална партия и така да укрепят позицията на Шотландия. На първия референдим за независимост в Шотландия през 2014 г. 55 процента гласуваха против отцепване от Обединеното кралство. По време на референдума за Брекзит през 2016 г. 62 процента от шотландците гласуваха за оставане в Европейския съюз", "date": "2019.11.02", "title": "Хиляди поискаха независимост на Шотландия от Великобритания (СНИМКИ)"}
{"url": "https://clubz.bg/89963-i_hero_ne_uspq_da_spre_ludogorec", "text": "\"Лудогорец\" обърна \"Берое\" с 3:1 в единствения мач от 15-ия кръг на efbet Лига. Отборът на Димитър Димитров-Херо - бивш старши треньор на \"орлите\", поведе на стадиона в Разград, но се огъна пред по-високата класа на своя съперник. \"Берое\" и Херо си стиснаха ръцете Всички други двубои от кръга ще се играят в средата на идната седмица - заради втория тур на местните избори. Мачът на \"Лудогорец\" бе днес, тъй като в четвъртък шампионът ни гостува на \"Еспаньол\" в Лига Европа. Конте даде аванс на \"Берое\" още в 6-ата минута. Домакините успяха да отвърнат бързо - Вандерсон изравни в 21-ата. В началото на второто полувреме Клаудиу Кешеру реализира за 2:1 и за първи път от началото на срещата изведе своя тим напред. \"Лудогорец\" направи много пропуски и можеше да реши всичко много по-рано. Пред \"Берое\" пък се откриха добри възможности за 2:2. В 80-ата Якуб Шверчок направи победата на лидера в класирането още по-убедителна.", "date": "2019.11.02", "title": "И Херо не успя да спре \"Лудогорец\""}
{"url": "https://clubz.bg/89960-djonsyn_se_otkaza_ot_brekzit_bez_sdelka_v_manifesta_na_konservatorite", "text": "Премиерът на Великобритания Борис Джонсън очевидно е напът тотално да загърби идеята за възможен Брекзит без сделка. По-рано днес британският в. \"Таймс\" съобщи, че в предизборния манифест на Консерваторите такава теза въобще не съществува, предава Ройтерс.  Лозунгът \"Брекзит на всяка цена\", с който Джонсън пое ръководството на страната е отстранен от документа. Въпреки това в него остава като най-важна точка незабавното излизането на Великобритания от Европейския съюз.  Официално: Брекзит се отлага до 31 януари 2020 г. Смекчаването на тона започна още през октомври, когато премиерът трябваше да пътува до Брюксел и да се помоли за отсрочка от евролидерите. В крайна сметка той я получи и новата дата за излизането на Великобритания стана 31 януари на следващата година.  Малко по-рано пък Джонсън отхвърли предложението на крайнодесният популист Найджъл Фараж за съюз между Консерваторите и партията \"Брекзит\". Фараж изрази своята идея вчера като обясни, че така евроскептичните представители ще имат по-голям шанс на предстоящите избори на 12 декември.  Призив за подобно обединение дойде и от американския президент Доналд Тръмп, който беше интервюиран от националиста. Джонсън прие отлагането на Брекзит до 31 януари 2020 г. Великобритания е изправена пред съдбоносни избори в началото на декември, които би трябвало да определят бъдещето на страната. Към момента социалогическите проучвания дават лека преднина на управляващите консерватори.  Джонсън прие отлагането на Брекзит до 31 януари 2020 г.", "date": "2019.11.02", "title": "Джонсън се отказа от \"Брекзит без сделка\" в манифеста на Консерваторите"}
{"url": "https://clubz.bg/89961-opium%C2%A0ili_prekrasniqt_nov_svqt_na_sasht", "text": "  Безспорно XX век е епохата на тоталитарните режими, които вдъхновяват най-прочутата дистопия на всички времена – „1984“ на Джордж Оруел. Океания наподобява биоорганизъм, чиято имунна система е насочена към методичното пречистване от вредните за нормалното функциониране на режима патогени (дисиденти и свободно мислещи индивиди), като ги преследва, арестува, убива. Тя също се имунизира срещу бъдещи вредители като упражнява абсолютен контрол върху историята, медиите и езика в името на режим, които силно наподобява най-тежките години от сталинизма. Съвсем друга картина рисува съвременникът на Оруел – Олдъс Хъксли, в романа си „Прекрасният нов свят“ от 1932 г. Животът на жителите на Фортландия (държавата, която персонажите населяват) е хедонизъм на стероиди от най-ранна възраст – безкраен купон, неограничени полиаморни сексуални сношения и повърхностни личностни взаимоотношения, посветени на единствената цел – да се избегне неудобството от тъгата. За разлика от Оруел Хъксли не вярва, че един деспотичен режим притежава стабилността да пребъде. Той е убеден, че само човечеството е способно необратимо да си сложи веригите. Фортландия се крепи на ново поколение наркотик – „сома“. Ето как го описва един от персонажите: Наркотикът до такава степен е навлязъл във всекидневието на хората, че те помежду си се самонавиват да го пробват, когато усетят, че някой от тях изпитва неприятно усещане. Новият убиец са синтетичните опиоиди Чрез всеобщото зомбиране във Фортландия е установен ред на касти, които са изкуствено създавани в лаборатории – от алфа (които разполагат с най-много относителна свобода) до епсилон (напълно еднакви по външен вид персонажи, които вършат най-неблагодарната работа в държавата). Те се различават по красота, интелект и интереси, но ги обединява сомата – не могат да живеят без нея. Затова друга любима сентенция на персонажите в романа е: В по-късни години Хъксли обяснява, че е обърнал наопаки прочутата фраза на Маркс – „Религията е опиум за народа“. „Опиумът“ се превръща в ценностната система на жителите на Фортландия. Те жертват човечността си, за да се поддадат на изкушенията, които „прекрасният нов свят“ им предлага. За милиони американци през XXI в. Вселената на Хъксли е не само по-правдоподобна от тази на Оруел – тя се е превърнала в реалност. Вместо на „соматичен излет“ зависимите попадат в „опиумна мъгла“. Опиумът не е създаден вчера. Използва се от векове и дори са се водили войни за него – двете опиумни войни между Великобритания и Китай от средата на XIX век. Въпреки че още тогава са били познати страничните му ефекти, той и до днес се използва къде легално, къде не за лечението на болежки от всякакъв вид. Опиоидите могат да бъдат разделени в две широки категории: законно произведени лекарства и незаконни субстанции (като хероина, който се синтезира от морфина). Сред легалните медикаменти може да изброим оксикодона, хидрокодона и морфина, като те обикновено се предписват за лечение на болки, докато метадонът се използва най-вече в центровете за лечение на зависимости. През 90-те години на миналия век лекарите започват масово да ги предписват на хора, претърпели хирургична намеса или подложили се на химиотерапия. През последните петнадесет години обаче специалистите пишат рецепти с опиоиди, за да третират хронични заболявания (болки в гърба, врата или ставите) въпреки опасенията за тяхната безопасност и ефективност. Опиоиди като морфина и кодеина се добиват след обработването на макови растения, които се отглеждат предимно в Азия, Централна и Южна Америка. Хидрокодонът и оксикодонът са полусинтетични опиоиди (имат естествени и изкуствени съставки), които се произвеждат в лаборатории. Между 2007 и 2016 г. най-широко предписваният опиоид е хидрокодонът, посочва Си Ен Ен, като се позовава на изследване на Националния институт за злоупотреба с наркотици. През 2016 г. 6,2 милиарда хапчета хидрокодон са били изписани от лекарите в САЩ. Вторият най-разпространен по легален начин опиоид през същата година е оксикодонът – 5 милиарда таблетки. Фентанилът е изцяло синтетичен опиоид, първоначално разработен като мощна упойка при операции. Често обаче е употребяван извън операционни условия в комбинация с хероин и кокаин. През 2016 г. повече от 2 милиона американци разполагат с лекарско предписание за субстанцията, като цената на 100 милиграма тогава е около 50 цента. Смята се, че лекарството е до 100 пъти по-мощно от морфина. И малка доза може да бъде смъртоносна. Незаконно произведеният фентанил е водещият фактор за големия брой смъртни случаи от свръхдоза през последните години – повече от 20 000 души загиват от опиоида през 2016 г. Включват вещество от течностите за наргилета и е-цигари в списъка с наркотиците Според изследване от 2017 г. на Националния институт за злоупотреба с наркотиците на САЩ 1,7 милиона души страдат от усложнения заради употребата на опиоиди. Свръхдозата е много опасна, тъй като може да засегне мозъчния център, който отговаря за дишането. През 2017 г. „47 000 американци са загинали в резултат на предозиране с опиум, включително предписани опиоиди, хероин и незаконно произведен фентанил – мощен синтетичен опиум.“ Това се равнява на малко повече от 130 души всеки ден. Според Центъра за контрол и превенция на заболяванията при 36 процента от смъртните случаи са били използвани предписани опиоиди. Общият брой на загиналите след предозиране е малко над 72 000. Така опиоидите отговарят за около 65 процента от смъртните случаи след свръхдоза. През 2016 г. са попълнени повече от 214 милиона лекарски предписания за медицински опиоиди – общо 66,5 предписания на 100 души. През януари 2019 г. Националният институт за злоупотреба с наркотиците за последно е ревизирал индекси, които предоставят допълнителни индикации, че Америка е изпаднала в опиумна криза: Сестрата на Явор Захариев: В тялото му не е имало наркотици. Бил е пребит Публичното недоволство от ескалирането на Опиумната криза е насочено основно срещу фамилията Саклър – собствениците на „Пърдю фарма“, която разпространява оксикодон. В средата на септември компанията подаде документи за фалит - срещу нея са повдигнати около 2600 дела по обвинения, че е допринесла за избухването на опиумната криза в САЩ. През март 2019 г. срещу осем членове на семейството бе заведено дело в Ню Йорк от граждани на приблизително 600 града и окръзи от 28 щата. На 26 март 2019 г. компанията бе принудена да плати извънсъдебно 270 милиона долара на щата Оклахома по друго дело, за да избегне удар по бранда, който щеше да последва заради телевизионното отразяване на делото. Според правни експерти много от тях няма да бъдат разглеждани в заседателни зали. На 26 май 2019 г. бе подписано извънсъдебно споразумение между Оклахома и „Тева фармасутикалс“ – обезщетението бе на стойност 85 милиона долара. Дела се водят и срещу други фармацевтични гиганти като „Джонсън енд Джонсън“. Базираната в Ню Джърси компания отказва да сключи извънсъдебни споразумения като \"Пърдю Фарма\" и през август 2019 г. заплати заради упорството си на Оклахома солидната сума от 572 милиона долара. Тази присъда без съмнение ще рефлектира и върху останалите дела срещу фармацевтични компании. Идва ли краят на \"Оксиконтин\"? \"Пардю Фарма\" подаде документи за защита от фалит Във всичките казуси ищците посочват маркетинговите практики на компаниите, които са представяли в рекламите опиумите като решение на хроничните болки (например), без да се споменават страничните ефекти. Опиумната криза определено вече е във фокуса на вниманието на американците и затова през 2018 г. се наблюдава спад на смъртните случаи от свръхдоза с 5,1 процента (от 72 224 за 2017 г. до 68 557 за миналата година), като най-съществената разлика се наблюдава при опиоидите с медицинска цел. Същевременно личните лекари, които мнозина обвиняват, че са предписвали опиоиди с лека ръка, също променят практиките си. Според изследване на „Харвард“ те са намалили с 54 процента предписването на опиоиди в периода 2012-2017 г. Атаката срещу семейството Саклър се извършва на повече от един фронт. Фамилията е позната с филантропичните си инициативи. След бурни протести и развяване на плакати „Свалете името на Саклър“ в средата на юли Лувърът сложи лепенки върху имената на представителите на семейството, които бяха поставени в няколко зали заради щедро дарение към институцията през 1996 г. Идва ли краят на \"Оксиконтин\"? \"Пардю Фарма\" подаде документи за защита от фалит Опиумната криза достига застрашителни размери поради безскрупулното поведение на бизнесмени, които успяват да натрупат милиарди на гърба на човешкото доверие. Но е редно да се направи важно уточнение. Изборът на някои от относително здравите пациенти да започнат (или да продължат след определен период) да ползват опасни медикаменти (законни или не), след като са публично известни страничните им ефекти, доказва, че трябва да бъде допусната и известна критика към потърпевшите. Германският философ Фридрих Ницше би намерил много прилики между Опиумната криза от XXI в. и Алкохолната от XIX и XX в. Те разкриват неумението на хората да се преборят със слабостите си в свят, в който „Господ е мъртъв“ – в който липсва всеобхватен метанаратив, отсъждащ позицията на индивида във Вселената и осмислящ живота му. Ницше посочва връзката между употребата на упоителни субстанции и приспивателните уверения на религиите повече от четири десетилетия преди да бъдат засегнати в „Прекрасният нов свят“. Той презира атеистите и рационалистите сред интелигенцията, които се надсмиват над масите, жадно поглъщащи обещанията за отвъдния свят, докато давят всекидневието си в алкохол. Защото и двете групи търсят лесен изход от неволите, вместо да ги посрещнат и преодолеят. Философът настоява, че мисията на всеки човек e да се стреми към идеала за Ubermensch (Свръхчовек) – да се опита да запълни вакуума след „смъртта на Господ“, като изгради собствена ценностна система с основи, които са здраво вградени в истинския свят. Като един от основоположниците на философското течение на екзистенциализма Ницше вярва, че индивидът притежава неограничената свобода лично да направи избора между горчивата истина или удобната лъжа. Между „червеното хапче“**, което вдига покрова на илюзията, или „синьото хапче“, което ни изпраща на „соматичен излет“. „Генерация Z“ – с подкрепата на „Америка за България“ Включват вещество от течностите за наргилета и е-цигари в списъка с наркотиците Сестрата на Явор Захариев: В тялото му не е имало наркотици. Бил е пребит Идва ли краят на \"Оксиконтин\"? \"Пардю Фарма\" подаде документи за защита от фалит Идва ли краят на \"Оксиконтин\"? \"Пардю Фарма\" подаде документи за защита от фалит „Генерация Z“ – с подкрепата на „Америка за България“", "date": "2019.11.02", "title": "Опиум. Или прекрасният нов свят на САЩ"}
{"url": "https://clubz.bg/89943-hakeri_tochat_bankovi_karti_s_malki_pos_terminali", "text": "Това заяви пред Нова днес експертът по киберсигурност Любомир Тулев. Той гостува по повод предстоящите дни на масови намаления в магазините, по-известни като \"Блек Фрайдей\".  Руски хакери се предрешили като ирански Експертът препоръчва да поставяме картите си доста по-високо, например във вътрешния джоб на сакото или якето. Освен това е добре да имаме предмети, които могат да блокират сигнала, който банковите карти излъчват - например пластики, които имат размерите на обикновена карта. На пазара съществуват и специални калъфчета, изградени от метални нишки, в които картите се поставят. Така калъфчето блокира сигнала и на практика картата остава защитена от неправомерно посегателство.  Хакери удариха и Уикипедия Тулев предупреди и че с навлизането в месец ноември все повече потребители ще започнат да получават т.нар. измамни фишинг имейли. Хакери удариха и Уикипедия", "date": "2019.11.02", "title": "Хакери точат банкови карти с малки ПОС терминали"}
{"url": "https://clubz.bg/89945-izkazvaneto_na_makron_e_politicheska_arogantnost_i_visokomerie", "text": "Това написа в своя Фейсбук профил тази сутрин вицепремиерът и министър на отбраната Красимир Каракачанов по повод интервюто на френския президент Еманюел Макрон пред десния седмичник Valeurs actuelles. Макрон: Предпочитам легални мигранти от Африка пред нелегални от България В гневното си обръщение Каракачанов пише, че изказването на Макрон е недопустимо и обидно, независимо от вложения в него смисъл.  Изявление в подобен стил дойде и от съпартиеца на Каракачанов и настоящ евродепутат Ангел Джамбазки. Той нарече думите на Макрон \"чист разисъм\" и настоява за незабавно извинение.  Припомняме, че официална София реагира светкавично на думите на френския президент и вицепремиерът и министър на външните работи Екатерина Захариева нареди на посланика ни в Париж Ангел Чолаков да връчи протестна нова във френското външно министерство, съобщи МВнР. Френският посланик у нас г-жа Флоранс Робин бе извикана в понеделник във Външно за обяснения.", "date": "2019.11.02", "title": "\"Изказването на Макрон е политическа арогантност и високомерие\""}
{"url": "https://clubz.bg/89942-makron_predpochitam_legalni_migranti_ot_afrika_pred_nelegalni_ot_bylgariq", "text": "Това казва френският президент Еманюел Макрон пред десния седмичник Valeurs actuelles, цитиран от големия ляв всекидневник \"Либерасион\". Макрон: \"Изживяваме края на западната хегемония\" По повод изявление на френския президент Еманюел Макрон вицепремиерът и министър на външните работи Екатерина Захариева нареди на посланика ни в Париж Ангел Чолаков да връчи протестна нова във френското външно министерство, съобщи МВнР. Захариева за думите на Макрон: Изказването е неприемливо и обидно Френският посланик у нас г-жа Флоранс Робин бе извикана в понеделник във Външно за обяснения. По-късно вечерта министър Захариева коментира пред бТВ, че според нейната информация - точният превод на думите на Макрон е бил следният :\" Незаконни каналджии от Украйна и България\".  На думите на френския президент незабавно реагира и вицепремиерът Красимир Каракачанов. \"Изказването на Макрон е политическа арогантност и високомерие\" По-късно украинското министерство на външните работи извика френския посланик да даде обяснения за думите на Макрон относно „украинските банди”, съобщи говорителката на министерството Екатерина Зеленко, предаде БГНЕС. Макрон е притискан както от множество представители на политическия елит, така и от голяма част от електората си да осъди нарастване на ислямизма в рамките на страната. Острият коментар на президента може би е продиктуван от нарастващата в обществото непоносимост към мюсюлмани - в седмичника е посочено изследване от 27 октомври, публикувано в \"Журнал ду диманш\", според което 61 процента от французите смятат, че ислямът е  Погресивното издание \"Либерасион\" обвинява Макрон, че острият му коментар срещу мигрантите от Източна Европа е провокиран от желание да привлече избиратели от електората на десните партии.  Интервюто е било проведено в самолет на \"Еърбъс\", докато държавният глава се прибирал към Франция след посещение в Реюнион и Майот. Президентът отбелязва, че трябва да бъде изоставено погрешното гледане на отвъдморските територии на страната като на колонии, а вместо това като неразривна част от Франция.  Той критикува получателите на социални помощи, които са дошли в страната с туристическа виза и предлага да се въведе \"изчаквателен период\" за търсещите убежище, като средства за тях да бъдат отпускани след време Макрон коментира и призивите да бъдат затворени границите за имигранти: Захариева за думите на Макрон: Изказването е неприемливо и обидно \"Изказването на Макрон е политическа арогантност и високомерие\"", "date": "2019.11.02", "title": "Макрон: Предпочитам легални мигранти от Африка пред нелегални от България"}
{"url": "https://clubz.bg/89947-kadastyryt_predlaga_namalenie_ot_30_na_elektronnite_si_uslugi", "text": "Агенцията по геодезия, картография и кадастър предлага намаление от 30% на своите електронни услуги в сравнение с тези на хартиен носител. Това съобщават от принципала на Агенцията - Министерството на регионалното развитие и благоустройството.  Така например, едни от най-често търсените – издаването на скица на имот или схема на самостоятелен обект на хартия струват 20 лв., а заявените и получени електронно – 14 лв. Важно е да се знае също, че скиците и схемите вече са безсрочни, освен ако няма промяна в обстоятелствата за имота. От министерството припомнят, че предоставяните от АГКК електронни услуги са същите, като тези, които гражданите и бизнесът могат да получат на гише. Изготвянето на заявените на място или онлайн документи отнема едно и също време в зависимост от срока на услугата – обикновена, за която са необходими 7 дни, или бърза, чийто срок е тридневен. 62% от територията на България - в кадастъра Бързото подаване на заявяване и получаване по електронен път става чрез информационната система на кадастъра -  https://kais.cadastre.bg/. За да може да бъде използвана, е необходимо да се направи регистрация, която отнема няколко минути. Заявяването на услуга също не отнема много време. За някои от тях, с цел удостоверяване на данни, е необходимо заявителят да се идентифицира с електронен подпис. Ако гражданите не разполагат с такъв, могат да получат заявения от тях документ в офис, където ще трябва да покажат необходимите документи – за собственост на имот или други, необходими за съответната услуга. Общият брой кадастриални услуги, които могат да се намерят в информационния портал, са 12, от Геокартфонд – 19, а извършваните справки са 13. Сред тях, освен предоставянето на скица на имот или схема на самостоятелен обект, са също нанасяне на настъпили промени в кадастрална карта или в кадастралния регистър на недвижимите имоти, предоставяне на извадка от архивен план в цифров вид, справка по кадастрална карта и други. Чрез картата в КАИС, която е със свободен достъп, може да се потърси информация за имот или сграда по различни начини – чрез въвеждане на данни за адрес или чрез идентификатор, който е като „ЕГН“. Първите 5 цифри от номера дават информация за населеното място, следващите 4 обозначават кадастралния район, а тези след тях – номера на имота. Ако в него има сграда или самостоятелен обект (апартамент в жилищен блок, например), те също се обозначават с допълнителни цифри. Свързват кадастъра с имотния регистър С промени в Закона за кадастъра и имотния регистър и наредби към него инженери по геодезия вече също могат да издават скица на имот или схема на самостоятелен обект. Така се разширява още кръгът от възможните начини, по които гражданите и бизнесът могат получават кадастрални услуги. Досега, освен от службите по геодезия, картография и кадастър, такива се предоставят също от общини, служби по земеделие и нотариуси. За да извършват тези услуги, според последните изменения на Закона за геодезията, картографията и кадастъра, инженерите по геодезия трябва да са правоспособни, което означава, че трябва да имат образователно-квалификационна степен „магистър“ и минимум 2 години професионален стаж в областта на кадастъра. Правоспособните лица ще имат право на достъп до информационната система на кадастъра, какъвто имат общинските служби по земеделие и общините. Чрез нея, правоспособните лица ще имат право само да получават скици на поземлени имоти, скици на сгради, схеми на самостоятелни обекти в сгради и в съоръжения на техническата инфраструктура, както и удостоверения за наличие или липса на данни, но няма да могат да правят изменения на данните в тези документи и в кадастралната карта и кадастралните регистри. Документите ще се изработват автоматично от информационната система на кадастъра, ще бъдат разпечатвани от правоспособните лица и след като те ги удостоверят, ще ги предоставят на потребителите на хартиен носител. Тези документи ще имат силата на официален документ, издаден от АГКК. Кадастърът вече е онлайн (ВИДЕО УРОЦИ ЗА УПОТРЕБА) Предоставянето на тази възможност ще подпомогне работата на службите по геодезия, картография и кадастър предвид увеличаването на териториалното покритие на страната с кадастрална карта и кадастрални регистри, което до края на годината се очаква да достигне 95%. Това, както и увеличаването на броя на новопостроените сгради в големите градове и курортните комплекси и на инфраструктурните обекти, води до повишаване на броя на заявленията за кадастрални услуги. За съдействието, което общини оказват на АГКК при обслужването на граждани, в бюджета им постъпва разликата в стойността на таксата между електронен и хартиен документ. За изпълнение на заявената от потребителя услуга общините получават от Агенцията по геодезия, картография и кадастър електронен документ, таксата за него постъпва в бюджета на Министерството на регионалното развитие и благоустройството, а общините разпечатват и предоставят на потребителя съответния документ на хартиен носител. Очаква се в резултат на нормативната промяна, която е в сила от началото на месеца, да се увеличи броят на общините, които желаят да подпомагат службите по геодезия, картография и кадастър. Към момента това се прави от малко над половината от местните власти в страната. Повишаването на броя им също ще доведе до подобряване на обслужването на потребителите, тъй като те ще могат да заявяват и получават услуги от кадастралната карта на удобно за тях място - в общинските центрове. Свързват кадастъра с имотния регистър Кадастърът вече е онлайн (ВИДЕО УРОЦИ ЗА УПОТРЕБА)", "date": "2019.11.02", "title": "Кадастърът предлага намаление от 30% на електронните си услуги"}
{"url": "https://clubz.bg/89948-pak_arestuvaha_djejn_fonda_za_chetvyrti_pyt_za_mesec", "text": "Актрисата Джейн Фонда беше арестувана за четвърти път в рамките на месец на протест срещу промените в климата във Вашингтон, съобщи АФП, цитирана от БТА. Заедно с трийсетина активисти, както и актрисите Розана Аркет и Катрин Кийнър, поканени за привличане на вниманието, Джейн Фонда седна, припявайки, в лобито на административна сграда на Конгреса, където демонстрациите са забранени. Тръмп все пак се появи за кратко на срещата за климата Джейн Фонда е активистка на движението за мир и на феминизма от 70-те години на миналия век. Макар и скоро да навършва 82 години, тя се ангажира в движението за гражданско неподчинение, вдъхновено от шведската ученичка Грета Тунберг.", "date": "2019.11.02", "title": "Пак арестуваха Джейн Фонда. За четвърти път за месец"}
{"url": "https://clubz.bg/89933-kakvo_ne_ni_kaza_greta_tunberg", "text": "Но като всяка вълна, и тази отмина. Въпреки значителните ѝ постижения и усилията ѝ да насочи фокуса единствено към климата, Грета Тунберг предизвика разнопосочни размисли и страсти. Хората бързо превърнаха личните си, всекидневни възгледи в глобални и политически, но и така бързо ги забравиха за по-малко от месец. Това, което остава и чиито ефекти бушуват с пълна сила, е изменението на климата. Две са основните тези, произтичащи от тази идея:  и  . Формулирани по този начин горните твърдения могат да бъдат и едновременно признати за верни. В такъв случай немалко внимание следва да се обърне на ефектите от климатичните промени, за които за съжаление почти никой не говори. Ще вземе ли Грета \"Нобел\" за мир? И то по-отдавна, отколкото си мислим. Преди близо три десетилетия Междуправителственият комитет по изменението на климата   отбелязва, че изменението на климата може да окаже най-голямото въздействие върху миграцията. Как? Разрушени екосистеми, засушаване, обезлесяване, липса на питейна вода, покачване на средните температури, наводнения и пр. са достатъчно основателни причини да предизвикат неконтролируема миграция. Терминът „климатичен бежанец“ е предложен за първи път от Лестър Браун още през 1976 г., а Mеждународната организация за миграция   дава следното определение: Идеята за огромни бежански вълни вследствие ерозия на бреговата ивица, наводнения, суша, пожари, обезлесяване, селскостопански сривове и пр. днес вече не е дистопия, а реален феномен. От десетилетия  различни анализатори се опитват да определят броя на бъдещите потоци от климатични мигранти  като най-често срещаната прогноза е за 200 милиона души до 2050 г. Звучи апокалиптично, дори невъзможно освен бягащите от военни конфликти, към които голяма част от Европа е така враждебно настроена, да прибавим още няколко милиона души? А дали самата Европа няма да се превърне в място, негодно за живеене? Грета и учените Според Центъра за наблюдение на вътрешното преместване  само през 2018 г. е регистрирана миграцията на 17,2 млн. души в 148 страни, породена от климатични промени. За същия период в Сомалия, Агфанистан и няколко други страни сушата е принудила 764 000 души да се преместят. През март 2019 г. циклонът „Идай“ остави повече от 73 000 души без дом в няколко държави от Югоизточна Африка. В Монголия неблагоприятните последици от изменението на климата влияят върху миграцията на стадата, чиито стопани са принудени да търсят по-добри условия за отглеждане на добитък. Сундарбан, изключително значим за планетата ни регион между Индия и Бангладеш, където се намира най-голямата мангрова гора в света, и неговото население, също са застрашени от измененията на климата. Покачващото се морско равнище, по-кратките, но по-силни мусони, усилените приливи и по-честите урагани са само част от ефектите на климатичните промени, заплашващи региона и обитателите му. През последните 20 години четири острова са изчезнали в морето, оставяйки над 6000 души без дом. Увеличаващото се морско равнище носи солена вода към вътрешностите на страната, което намалява плодородието на почвата. САЩ и в частност Аляска, Луизиана, Вашингтон и др., както и немалко страни от Южна Америка са не само потенциални, а вече и настоящи жертви на климатичните промени. Според Норман Майърс, британски учен в областта на биоразнообразието, ефектите от изменението на околната среда ще включват опустяване, липса на вода, осоляване на напояваните земи и изчерпване на биоразнообразието. Неговите прогнози за климатичната миграция в следащите десетителия е:  разселване от 30 милиона души в Китай, 30 милиона в Индия, 15 милиона в Бангладеш, 14 милиона в Египет, 10 милиона в други райони на крайбрежните зони, 1 милион в островните държави като числата могат да достигнат общо между 100 млн. и 250 млн. души до 2050 г. Меркел критикува речта на Грета в ООН Посочените данни не са основание да се смята, че населението на потърпевшите територии и държави иска да мигрира и да изостави всичко зад себе си. Напротив, принудителната миграция никога не е желана. Следователно и отговорът е в търсенето на възможности как ние, обитателите не на конкретна държава или континент, а и на Земята като цяло, можем да направим, за да я съхраним и да ограничим климатичните процеси. Важно е да се направи разграничение между   (като повишаване на морското равнище, засоляване на земеделските земи, опустиняване и нарастващ недостиг на вода и др.) и   като наводнения, бури, наводнения – те са внезапни, неочаквани и най-често необратими. На база това разграничение се открояват основните моменти, които не са свързани с природата, но пряко ѝ влияят, като правителствена политика, свръхнаселяването и свръхпроизводство, замърсяването и др. Всички изброени допринасят за степента на уязвимост, която хората изпитват. Факт е, че много от климатичните процеси и събития са естествени и необратими, но това не означава автоматично, че човешката намеса не им влияе.  Следователно нашето действие или бездействие, независимо в кой край на земното кълбо се намираме, играе роля за бъдещето на планетата. В неделя: балотажи в стотици населени места Може би защото не сме пряко засегнати, може би защото просто не ни интересува, едва 10% от българите (на последно място в Европейския съюз) смятат, че климатичните промени са един от най-сериозните проблеми, пред които предстои светът да се изправи. Интересно е да се отбележи обаче, че в проведеното изследване на първо място всички поставят бедността, гладът и недостигът на питейна вода (27% в ЕС; 23% в България), чиято връзка с климата е очевидна. А може би безразличието е първоизточник на неспособността да се реагира адекватно на проблема. На 25 септември в Монако Междуправителствената експертна група за климатичните промени към ООН представи четвърти за тази година специален доклад от 900 страници за океаните и криосферата. Според изложените данни, поради покачването на морското ниво 280 милиона души може да се наложи да напуснат местата, където живеят. И това е в оптимистичният сценарий, при който затоплянето ще бъде ограничено до 2 градуса в сравнение с доиндустриалните температури. Предходните доклади, свързани с биоразнообразието и управлението на земите и световната хранителна система и ограничаването на глобалното затопляне до 1,5 градуса, бяха не по-малко апокалиптични. Подобно прогнозирано затопляне ще доведе до спад на глобалният БВП на глава от населението с 13%. 400 млн. души ще живеят в недостиг на питайна вода, а хиляди ще станат жертва на пустинни горещини дори по северните ширини. В Индия, където много градове са многомилионни, горещите вълни ще бъдат 32 пъти повече, всяка ще трае пет пъти по-дълго и на тях ще бъдат изложени 93 пъти повече хора. „Това са два градуса - на практика най-добрият сценарий за климата“, гласи прогнозата на ООН за повишаването на глобалните температури началото на 2019 г. А документалният филм   онагледява изброените данни и разкрива влиянието на човека върху климата. Концепцията за климатичната миграция днес е актуална, но е също така проблематична. Съществуват трудности при формулирането на еднакво и ясно определение на понятията; трудно е и самото измерване на евентуалните последици от изменението на климата и общото влошаване на околната среда, следователно и невъзможността да се създадат адекватни на проблема политики и закони. Въпреки това данните казват достатъчно, а времето е не просто безкрайна права, а мерна единица на поносимост. „Генерация Z“ – с подкрепата на „Америка за България“   Грета и учените Меркел критикува речта на Грета в ООН В неделя: балотажи в стотици населени места „Генерация Z“ – с подкрепата на „Америка за България“", "date": "2019.11.02", "title": "Какво (не) ни каза Грета Тунберг"}
{"url": "https://clubz.bg/89964-zaharieva_za_dumite_na_makron_izkazvaneto_e_nepriemlivo_i_obidno", "text": "Министърът на външните работи Екатерина Захариева изрази своето недоумение по повод изказването на френския президент Еманюел Макрон, че предпочита повече законни мигранти от Африка, отколкото нелегални от България.  Макрон: Предпочитам легални мигранти от Африка пред нелегални от България По думите й, според информацията, която е получила, точният превод на думите на Макрон е бил \"незаконни каналджии от Украйна и България\". Освен това имало подозрения, че изречението е извадено от контекста, но въпреки това тя беше категорична, че ситуацията е неприемлива и че не може да се правят заключения за целия български народ.  Министърът заяви, че България ще изисква официална информация за какви български организирани каналджийски групи става дума и ако френските власти имат такава информация \"да бъдат така добри да я представят по официалния ред\". Захариева потвърди и че страната ни е извикала френския посланик в София в понеделник, за да изрази възмущението си.  \"Изказването на Макрон е политическа арогантност и високомерие\" Припомняме, че френският президент Еманюел Макрон създаде дипломатическото напрежение със свое интервю дадено пред дясния седмичник Valeurs actuelles. В него той твърди, че предпочита хора, които идват от Гвинея или Кот Д'Ивоар легално, отколкото българи или украинци с \"техните нелегални банди\". \"Изказването на Макрон е политическа арогантност и високомерие\"", "date": "2019.11.02", "title": "Захариева за думите на Макрон: Изказването е неприемливо и обидно"}
{"url": "https://clubz.bg/89922-kyrt_kobejn_predi_samoubijstvoto_kakto_go_vidq_menidjyryt_mu_otkys", "text": "Двадесет и пет години след самоубийството на Кърт Кобейн нова биография разглежда последните турбулентни години на фронтмена на „Нирвана“. Излязла през април в Америка, сега книгата „Да служиш на слугата. Спомен за Кърт Кобейн“ от мениджъра на групата Дани Голдбърг су появява и на български език (изд. „Кръг“). Верен приятел на Кобейн и управител на голяма музикална компания, Голдбърг работи с „Нирвана“ от 1990 до 1994 г., последните впечатляващи години на групата, тръгнала от малка ъндърграунд формация в Сиатъл през 1984 г. и превърнала се в световен феномен. В началото на ’90-а той и не подозира, че фронтменът на групата, с която току-що е подписал договор, ще стане попкултурна икона. В тези 4 години Кобейн приема Голдбърг за „втори баща“, както сам казва в едно свое интервю. Пазил дълги години Кърт от медиите, мениджърът се проваля в задачата да спаси Кърт от самия себе си. Авторът не отдава причините за самоубийството на Кобейн само на наркотиците, а на „нещо по-дълбоко, нещо психическо, с което някои гении се раждат“. Може ли жилетка да струва 344 хил. долара? Да, ако е на Кърт Кобейн (ВИДЕО) На 25 март 1994-а, само 11 дни преди Кобейн да се застреля, Голдбърг хваща самолета да Сиатъл, за да предотврати самоубийствените намерения на звездата. Безуспешните си усилия и последните си спомени от вокалиста на „Нирвана“ той разказва в „Да служиш на слугата“ с топлина и много детайли, отбелязва списание „Ролинг Стоун“. Но мемоарите обхващат в дълбочина единствено периода, в който Голдбърг е работил с Кобейн. Авторът на биографичната книга разказва как албумът „Nevermind“ става повратен момент в историята на групата, как е подкрепял вокалиста по време на създаването на „In Utero“, когато задната корица на албума трябва да се промени, за да бъде пуснат за продажба в магазините „Уолмарт“. Кобейн искал да кръсти „Nevermind“ „Sheep“(„Овце“), а „In Utero“ – „I Hate Myself and I Want to Die“ („Мразя се и искам да умра“), пише Голдбърг. Двата албума имат интересна история извън Америка – в Саудитска Арабия излизат с цензурирани обложки. Върху пениса на бебето от „Nevermind“ местният лейбъл изрисува бяла пелена, а женското тяло на обложката на „In Utero“ е облечено с черна дреха, наподобяваща фередже. Голдбърг по това време е женен за Розмари Керъл – адвокат на Кобейн и Кортни Лав. Цяла глава е отделена на опитите на семейството да защитят звездите от статия във „Венити феър“ от 1992 г. Мениджърът се оказва по средата и на спора между Лав и Кобейн за попечителството над дъщеря им Франсис Бийн, когато урежда полусестрата на Лав да стане временен попечител. (Лав е обвинявана от медиите, че е употребявала наркотици по време на бременността си.) За историите авторът разчита на собствените си спомени, на интервюта с близки до Кобейн личности, цитира неизвестни досега документи. Книгата не задълбава в депресиите и гнева на певеца, на които пресата отделя много внимание, а рисува портрет на творческия му гений, на състраданието, амбициите и наследството на музиканта. Кърт Кобейн. Какъв би бил днес на 50 години? В Territorial Pissings Кърт предупреждава: „Това, че си обзет от параноя/не значи, че не те преследват“. Кортни сигурно е трябвало да се сети за това, когато решава да разговаря с Лин Хиршбърг за голяма статия за нея във „Венити Феър“. Хиршбърг обикновено пише за знаменитости, намиращи се на цяла вселена разстояние от пънк рока, но Кортни не предполага, че навлизането ѝ в мейнстрийм медиите няма да бъде поредният триумф. От две години неспирно ѝ върви. Изминала е необикновено разстояние – от живот в периферията на обществото, препитавайки се криво-ляво като стриптизьорка, до подписването на договор с „Карълайн“, привличането на Ким Гордън за неин продуцент, топлото посрещане на рок пресата, влюбването в Кърт, женитбата с него и присъединяването към „Ди Джи Си/Гефън“. Чрез алхимията на нейната интелигентност, талант, постоянство, будистки песнопения и подбиране на точния момент тя като че е разгадала шифъра за мечтания живот. Дългите представяния в списания се подготвят месеци. На по-късен етап от процеса Лин ми се обади и аз ѝ предоставих няколко цитата, но внимавах как си подбирам думите. Кортни, уви – не. Заля ме вълна от тревога, когато я видях оживено да бъбри с Хиршбърг и да зарибява тази журналистка от върхушката с фензин на „Райът Грррл“. Розмари се оплаква: „Лин очевидно я прелъсти. Кортни си мислеше, че тя дърпа конците. Вярваше, че Хиршбърг яде от нейната ръка и че статията ще бъде страхотна“. Фенове спасяват къщата на Кърт Кобейн от алчни капиталисти Материалът излезе в средата на август. Предварително копие циркулираше по факса седмица преди да се появи по вестникарските будки. Беше унищожителен. В няколко пасажа улавяше остроумието на Лав, но цялостно ошлайфаният стил на Хиршбърг беше отровен от снизхождение и презрение. Почти не се споменаваше, че Кърт и Кортни са артисти визионери. Вместо това бяха описани като аморални, упадъчни личности, повърхностни като анимационни герои. В стремежа си да убие персонажа на статията си Хиршбърг разчиташе главно на „цитати“ от „приятели“ и „хора от бизнеса“, без да посочва имена. Не се и съмнявах, че е изнамерила неколцина, които мразят Лав, но това не означаваше, че е честно да приемаш подобни клюки за чиста монета. Онова, което превърна материала в кошмар, а не просто в грешка на пиара, бяха два абзаца: „В средите, в които тя се движи, смятат Кърт Кобейн за светец. Междувременно мнозина я възприемат като харизматична опортюнистка. Съществуват безброй репортажи за проблемите на двойката с наркотиците… Те чакат дете през този месец и дори и най-толерантните вътрешни хора от индустрията са боят за здравето му. „Дали е отвратително да мислиш, че ще се дрогира, когато е знаела, че е бременна? – казва една близка нейна приятелка. – Всички се тревожим за това бебе.“ Още по-голяма вреда донесе това: „Двайсет различни източника от цялата звукозаписна индустрия твърдят, че семейство Кобейн са били силно зависими от хероина. По-рано тази година Кърт съобщи пред „Ролинг Стоун“, че се е отказал, но Кортни представя друга, крайно обезпокоителна картина. „Друсахме се като разпрани – казва тя за период през миналия януари, когато „Нирвана“ са в Ню Йорк, за да участват в „Сатърдей Найт Лайв“. – „Вземахме много наркотици. Отидохме в „Алфабет Сити“, Кърт и аз бяхме с шапки и гепихме малко дрога. После се надрусахме и отидохме в „Сатърдей Найт Лайв“. След това вземах хероин към два месеца.“ Убиецът е последното изречение и Кортни отричаше да го е казала. Тя винаги е настоявала, че е спряла дрогата веднага след интервенцията – само няколко дни след участието в „Сатърдей Найт Лайв“ и след като разбира, че е бременна. Следвала е наставленията на доктор Крейн, за да опази плода. Този сценарий може да не е бил чак толкова привлекателен за някои читатели на „Венити Феър“, но съществуваше огромна морална разлика между това да си бие дрога, преди да е разбрала, че носи дете, и да продължава и след това. Аз вярвах на Кортни. Бях сигурен, че доктор Крейн не би се заел с бъдеща майка, която не внимава за здравето на детето си. И действително Франсис Бийн Кобейн се роди здрава. Публикуваха мръсна бележка на Кърт Кобейн до жена му Веднага разбрахме, че публикуването на тази статия ще породи криза, която може да има и юридически последици за тях като родители. Когато получихме първия факс с материала, Кортни вече беше в болница „Сидърс Синай“, защото щеше да роди след дни. Доктор Крейн искаше да ѝ окаже извънредно внимание. Като предпазна мярка, за да се погрижи никой да не се опита да ѝ отнеме бебето, за кратко тя обмисляше да роди някъде другаде. На 13 август, деня, в който видяхме статията, получихме несдържано написано мнение от адвоката Майкъл Леванас, който предлагаше две други възможности. Някой казал на Кортни, че шведските власти не биха направили проблем, ако здраво бебе се роди с метадон в организма, но предвид наближаването на термина беше рисковано да лети със самолет. И дума не можеше да става за полет от Ел Ей до Стокхолм, траещ десет часа и половина. Друга теоретична възможност беше да влезе в местна клиника под чуждо име. Но Леванас предупреждаваше: „Съобщиха ми, че болницата „Мартин Лутър Кинг“ докладва всичко и че учреждения като „Сидърс Синай“ са по-дискретни в своите доклади“. Затова Кортни остана, където беше. Кърт също беше там, на друг етаж. По мои спомени пак лекуваше наркозависимост, но Ерик ме поправи: „Помня само, че лежеше етаж по-нагоре от Кортни и се бореше със стомашните си проблеми“. Какъвто и да е случаят, когато тя започва да ражда, Кобейн е до нея. „Голд Маунтин“ пусна изявление от двамата по повод обвиненията, че Лав съзнателно е рискувала здравето на бебето си: „Ние недвусмислено отричаме това… Веднага щом Кортни разбра, че е бременна, тя незабавно се свърза с акушер и с лекар, специалист по зависимостите от химически препарати. Оттогава е под техните грижи и получи уверения, че може да очаква раждане на здраво бебе“. *** Статията освен това заявява, че Кортни е отговорна за проблемите на Кърт с наркотиците, като отново използва неназовани по име източници („мнозина вярват, че тя е запознала Кобейн с хероина… твърди се, че той само е пиел и не е вземал нищо по-сериозно, преди да я срещне“). Все още понякога ме питат, дори и хора, които доста добре познаваха Кърт, дали смятам, че тя го е зарибила с хероин. Категорично не. Певецът винаги е казвал, че го е пробвал многократно като по-млад и известен брой негови приятели го потвърждават. Negative Creep, първата песен от Bleach, написана много преди да се запознаят, включва стиха „Аз съм негативно настроена отрепка и съм друсан“. Както отбелязва Крист: „Кърт обичаше хероина. Обичаше въздействието му върху себе си“. В писмото на Розмари до „Конде Наст“ се твърдеше, че три отделни източници, всички желаещи имената им да бъдат цитирани, са съобщили на Хиршбърг, че „господин Кобейн е употребявал хероин, преди да се ангажира с госпожа Лав. Самият той признава това в интервю за „Ролинг Стоун“ с Майкъл Азерад, публикувано на 16 април 1992 година“. Цялостно Кърт е покрусен от начина, по който е представен. По време на турнетата той често използва името Саймън Ричи (истинското име на Сид Вишъс) като псевдоним при регистрацията в хотелите, но го прави като ироничен коментар за своя имидж. Знае, че е един милион пъти по-талантлив от басиста на „Секс Пистълс“ и да бъде принизен до стереотипа на пънкарлив боклук дълбоко го възмущава. По думите на Крист: „Мразеше да го унижават. Мразеше!“. Както и се очакваше, Хиршбърг защити статията и не се предвиждаше никакво извинение от „Ванити Феър“. Да се подаде жалба в съда, беше неприлично скъпо и много трудно щяхме да спечелим, при положение че бяха замесени известни хора, затова изоставихме идеята за съд. Кърт Кобейн. Какъв би бил днес на 50 години? Фенове спасяват къщата на Кърт Кобейн от алчни капиталисти Публикуваха мръсна бележка на Кърт Кобейн до жена му", "date": "2019.11.02", "title": "Кърт Кобейн преди самоубийството. Както го видя мениджърът му (ОТКЪС)"}
{"url": "https://clubz.bg/89959-istoriqta_na_v", "text": "Наложи се тия дни да се разхубавя за едно събитие и да прибегна до старата женска хватка, наречена „вечерно гримче“, която включват 18 палитри с боя, пинсети, четири размера четки, чук, трион и изгодно падаща светлина, за да заприличам и аз на съвременна, енергична жена, която към 8-часов работен ден, вечерна почивка с домашното по физика и една пералня може да прибави и време, стигащо за сложна мозъчна операция, за да „се освежи“ малко. На моята възраст жените са придобили вече достатъчно опит, за да могат да маскират дори лицева парализа като поглед на невинна кошута. Така че се залових за работа и за едни десетина минути направих това, което Микеланджело е правил по двайсетина години. Джордж Клуни общинар Доволна от фреските по лицето си, се огледах, когато една приятелка, уж за мое добро, леко истерично ме попита: - Ма с тия вежди ли ще ходиш? - Ми с тия, ми – викам - аз други нямам. Или трябва да имам - добавям несигурно, че отдавна не следя тенденциите в изкуството на грима. Приятелката ми само извъртя очи и ми отваря едно клипче на телефона си – да съм видела как се излизало в днешно време по събития и ресторанти. Клипът беше с времетраене от 2 часа и 49 минути. Първа част. За едната вежда. Нямах време да го гледам, затова превъртях направо на крайния резултат. Вежда ли бе да го опишеш. Триизмерна, не ами и четирите измерения беше заела и даже бях убедена, че сама си се оправя в тоя живот и ей сега ще ми проговори. Взрях се в приятелката си с отчаяния поглед, с който Леонардо ди Каприо гледаше Кейт Уинслет като й даде единствената спасителна жилетка, докато „Титаник“ потъваше – един вид „Разбирам и всичко е свършено, предавам се, но поне ти оцелей“ и казах: - Ами няма да излизам тогава! - Защо, бе, мацинко, то не е ракетна наука това, ще се справиш - опита се да ме окуражи тя. - Ще се справя, ма то си трябва време за такива вежди. Като за английската морава. Косиш, поливаш, косиш, поливаш и така сто години. – Тя изобщо не се вслуша в аргументите ми и взе да вади от чантата си инструменти. Асамблея Байрак на мира - Това поялник ли е – питам – ремонт ли ще правим, защо ги вадиш тия неща? - Не, с това ще ти изрисувам веждите, за да си в крак с модата – отговори тя и продължи да вади. Игли, маркучи, маска, гумени ръкавици. Облях се в пот като на зъболекарски стол, докато я гледах, но тя не се трогна. – Раждала жена си, няма да се излагаш. Щом на раждането не си умряла, едни вежди все ще успееш да изтърпиш – каза тя с гласа на Жокера. - Ама чакай да те питам,сега. Ти чувала ли си някой мъж да казва по твой адрес, „Ей, ще й скъсам веждите на тая“? – не се отказах аз. – Да са те уволнявали, защото „с тези двуизмерни веждички не отговаряте на духа на фирмата ни, колежке“? Някой канил ли те е на питие, за да се изфука, че излиза с мадама с ееей такива вежди? – Тя не отговори, а затисна гръкляна ми с коляно и включи електрическия трион. Сбихме се. Тя победи, но понеже й навехнах дясната ръка, едната вежда ми се получи доста учудена и сега си ходя така, скептична по събития и ресторанти. Има си и предимства да изглеждаш така - като си викнах сметката, келнерът се притесни и каза, че на мен ще ми я направят отделно. Платих три пъти по-малко от другите. Мъжът ми, колчем го погледна с тая повдигната вежда, и пуска пералнята. А твърдеше, че не знаел как. Детето си призна, че е пушило и обеща, че вече няма. Даже заплатата ми дойде навреме и по-висока, след като отидох до счетоводителката само да я попитам как да попълня едни документи. А като ходих да гласувам, ми записаха преференцията пред мен и председателката на изборната комисия лично ми се закле, че ще я отчете. Тая неделя пак ще гласувам. Приятелката ми звъня да ми предложи преди това да мине да ми коригира веждата, не бивало да гледам хората като Джеймс Бонд, друга била идеята. Отказах. Идеални са ми за това гласуване. А и за резултатите от него.     Асамблея Байрак на мира", "date": "2019.11.02", "title": "Историята на В."}
{"url": "https://clubz.bg/89953-franciq_vyzrajda_tradicionnite_si_geopoliticheski_instinkti", "text": "Макрон: Предпочитам легални мигранти от Африка пред нелегални от България През последните 20 години сякаш бяхме забравили, че дори и най-успешното преодоляване на исторически грешки и катастрофи не означава преодоляване на определени идентичности, наследени от историята. Създаването на европейския интеграционен проект - като общност и по-късно като съюз - се основава върху историческото помирение на Стария континент и затова се превърна в най-успешния международен проект на европейска територия. Но изпитанията на промяната в международната система, която преживяваме възраждат стари реалности на култура и геополитика, които могат да затруднят пътя на обединена Европа напред. Франция няма дълбока връзка с Централна и Източна Европа. Нейната колониална история, историята на приятелствата и съперничествата ѝ са свързани със запада на Европа, със Средиземноморието, Близкия изток и Африка. Франция допусна разширяването на ЕС на изток, но никога не се зарадва особено на новия формат на европейското обединение. \"Изказването на Макрон е политическа арогантност и високомерие\" Изказването на Макрон, което коментираме, е свидетелство за възраждане на традиционните геополитически инстинкти на Франция в една епоха, в която политиката на \"великите сили\" и \"сферите на влияние\" се завръща. За нас е много важно да направим системен, дългосрочен и разумен избор. Едната възможност е да се борим заедно с други фактори и политически сили на обединена Европа за съхраняване и развитие на европейската интеграция като цялостна стратегическа и геополитическа визия. Другата - да влезем в новия цикъл на наддаване и търговия с влияние, който ни обещава разделение - на Европа, на Балканите и на нас самите като общество. Това разделение е път към конфликт. Така формулиран, изборът сякаш е ясен. Не съвсем. За страни като България изборът често е налаган отвън, а не суверенен. Може да се наложи да изберем комбинация от двете възможности. Надеждата ни е в разумното оцеляване и преобладаване в европейския дебат на силите на европейското обединение и обща стратегия за бъдещето - колкото и проблемно да изглежда това от гледна точка на днешния ден. \"Изказването на Макрон е политическа арогантност и високомерие\"", "date": "2019.11.02", "title": "Франция възражда традиционните си геополитически инстинкти"}
{"url": "https://clubz.bg/89954-simvolichno_izvynredno_polojenie_v_drezden_zaradi_nacizym", "text": "Източногерманският град Дрезден обяви символично \"извънредно положение\", заради прекомерното разпространение на нацистки символи и нацистка риторика, предава Би Би Си. Според депутатите в местния парламент целта на решението е да се обърне повече внимание на проблема в един град, който отдавна се приема като бастион на крайната десница в Германия.  По думите му по улиците на Дрезден е все по-лесно да се видят дясноесктремистки нагласи и действия и призовава града да помогне на жертвите на крайнодясното насилие, както и да защити малцинствата и да укрепи демокрацията.  Рано е за некролог на крайнодясното в Европа Дрезден, столицата на Долна Саксония, има дълго и мрачно минало по отношение на връзките си с крайни екстремистки организации. В началото на 90-те години неонацистки групировки започнаха да организират митинги, за да си припомнят бомбардирането на града от британски и американски сили през 1945 г.  Регионът пък дълго време беше крепост на крайнодясната Национална демократична партия на Германия, а в момента на друга такава организация - Алтернатива за Германия. Дрезден е и мястото, в което се роди европейското антиислямско движение Пегида, което беше създадено през 2014 г. ", "date": "2019.11.02", "title": "Символично извънредно положение в Дрезден заради нацизъм"}
{"url": "https://clubz.bg/89946-60_godishna_jena_obgazi_pernik_dokato_goreshe_elektronni_platki", "text": "60-годишна жена ще бъде глобена след снощното обгазяване на Перник, съобщиха от пресцентъра на Областната дирекция на МВР. Късно снощи бяха задържани група роми след запалване на купчини с електронни платки в района на бившия завод „Мир“ в кв. „Железни заводи“, предава БНР.  Жената ще бъде глобена заради нерегламентирано горене на отпадъци. Сигналът в полицията е получен снощи около 20 часа. Съобщено е, че в квартал „Железни заводи“ има пожар. Пристигналите на място полицаи и пожарникари установили, че горят купчина електронни платки, които били  запалени от 60-годишна перничанка с цел извличане на мед след изгарянето им. Екоминистерството разпореди спирането на два генератора на ТЕЦ-а в Перник Огънят е потушен от служители на районна служба „Пожарна безопасност и защита на населението“ в Перник. На жената е съставен акт за административно нарушение от представители на общинския инспекторат в Перник и ще бъде наложена парична санкция. Издаденият протокол е за предупреждение по закона за МВР от служители на Първо районно управление. Няма данни за умишлено престъпление при снощното обгазяване на Перник, съобщи по-рано за „Хоризонт“ директорът на ОД на МВР старши комисар Димитър Попов. Няма отчетено замърсяване на въздуха. РИОСВ Перник не разполага със собствена лаборатория и на място не са правени замервания. Автоматичната станция, намираща се в центъра на града не е отчела превишения на фините прахови частици и серния диоксид.", "date": "2019.11.02", "title": "60-годишна жена обгази Перник, докато гореше електронни платки"}
{"url": "https://clubz.bg/89949-facebook_dava_na_politicite_da_lyjat_i_v_evropa", "text": "Социалната мрежа Facebook планира разширяване на новата си политика за посланията на политиците - а именно да не поставя никакви ограничения върху това какво те казват в платформата, съобщи СиЕнЕн.  През септември в САЩ хората на Зукърбърг разкриха нова политика за моделиране -  \"да се третира речта на полици ти като новинарски съдържание, което, като базово правило, трябва да бъде видяно и чуто\" - независимо дали е фактологическо издържано (вярно) или не. Facebook засече опит за намеса от Русия в изборите в САЩ догодина Зукърбърг открито призна, че това значи модераторите да не спират фалшиви новини, обиди, клевети или откровени лъжи, ако те са част от политическа реклама.  Единствената добра новина е, че реклами от политически групи, като инициативи комитети или американските PAC-ове, все пак ще подлежат на модерация. В последните месеци, особено около предстоящите президентски избори в САЩ през 2020 г., най-голямата социална мрежа в света е под натиск да вземе мерки срещу разпространяването на фалшивите новини. Дори служители на компанията обявиха, че разрешаването на фалшиви новини от политици застрашава интегритета на компанията. Други социални мрежи като Twitter например взеха решението просто да спрат политическата реклама.  Забраната на политическите реклами от Twitter e позьорство Зукърбърг обаче си изми ръцете с американската Първа поправка за свободата на словото (която не важи в Европа) и позицията, че не е работа на Facebook да проверява истинността на твърденията на политиците. Въпреки факта, че социалната мрежа уж обещава да се бори с фалшивите новини. Видно е, че в случая не става дума само за пари, тъй като политическата реклама е под половин процент от приходите на социалната мрежа.  Забраната на политическите реклами от Twitter e позьорство", "date": "2019.11.02", "title": "Facebook дава на политиците да лъжат и в Европа"}
{"url": "https://clubz.bg/89955-zaguba_ot_djokovich_v_parij_i_kraj_na_sezona_za_grigor_dimitrov_snimki", "text": "Сезонът за Григор Димитров приключи с полуфинал на Мастърса в Париж. Първата ни ракета много се постара срещу световния №1 Новак Джокович, но отстъпи в десетия мач между двамата - 6:7(5), 4:6. Вторият полуфинал между Денис Шаповалов и Рафаел Надал не са игра поради контузия на Матадора. Така на финала в неделя сърбинът ще излезе срещу руснака с канадски паспорт. Гришо игра силно, записа страхотни точки и майсторски отигравания, но отново загуби важните точки. А Джокович завършва годината във форма. Той и миналата година спори на финала във френската столица. Първият сет беше равностоен. Двамата започнаха предпазливо и без рискове. Нямаше пробиви - съперниците стигнаха до тайбрек без точки за пробив. Димитров два пъти притисна Новак до 30:15 на сервиса на своя опонент, но Ноле се измъкна. Димитров има за какво да съжалява в тайбрека, когато сърбинът губеше с 4:5 след двойна грешка, а българинът трябваше да изпълни два начални удара. При успех щеше да поведе в сетовете, но допусна две непредизвикани грешки и малко след това Джокович направи победоносните си жестове към публиката. За кой ли път Ноле устоя в много трудна ситуация. В последните три точки се стигна до дълги разигравания - \"коронната дисциплина\" на сърбина. Желязната му психика взе връх, но за това помогна и Димитров. Подобно на първия, вторият сет също вървеше равностойно. При 2:2 се стигна и до първите точки за пробив - в полза на сърбина. Той принуди българина да сбърка при 30:40 и поведе с 3:2. Джокович затвърди с 4:2 и това се оказа решаващо. Не след дълго (две бързи размени) сърбинът си осигури нов шанс да стигне до още една голяма титла в знаменитата си кариера след 6:4 и 2:0 сета. Григор Димитров е на полуфинал в Париж срещу Новак Джокович (СНИМКИ) Григор отнесе петия в света, ще играе на 1/4-финал (ВИДЕО, СНИМКИ) Дежа вю - Григор би Гофен и в Париж Григор започна с обрат срещу французин в Париж А Григор Димитров изпраща много силен турнир, в който играта му вървеше възходящо и това дава надежди за 2020 г. В понеделник той ще се завърни в топ 20 и там ще посрещне Нова година и турнирите в Австралия.   Григор отнесе петия в света, ще играе на 1/4-финал (ВИДЕО, СНИМКИ) Дежа вю - Григор би Гофен и в Париж Григор започна с обрат срещу французин в Париж", "date": "2019.11.02", "title": "Загуба от Джокович в Париж и край на сезона за Григор Димитров (СНИМКИ)"}
{"url": "https://clubz.bg/89909-v_kakvo_shte_investira_vss_prez_2020_g", "text": "За поредна година Висшият съдебен съвет (ВСС) не съгласува проекта на Решение на Министерския съвет за одобряване на законопроекта за държавния бюджет на Република България. Мотивите са следните: Намаленият размер на приходите от съдебни такси, върху които се базира прогнозата на ВСС за 2020 г., не е отчетен от МФ; За необоснованите искания на ВСС по отношение на текущите разходи и особено на тези за заплати и възнаграждения  , но какво се случва с капиталовите разходи на съдебната власт? В какво и как ВСС планира да инвестира публичен ресурс?  Очаквано, ВСС не хареса бюджета на кабинета за съдебната власт Организацията на бюджетния процес и на процеса по капиталово бюджетиране във ВСС не е уредена със специален документ [1]. С измененията на Конституцията на Република България (чл. 130а, ал.2, т.6) и Закона за съдебната власт управлението на недвижимите имоти на съдебната власт се  прехвърля от Министерството на правосъдието на Пленума на ВСС. За упражняване на новите права и задължения, произтичащи от конституционните и законовите промени, Пленумът на ВСС създава постоянно действаща комисия „Управление на собствеността“ (КУС) с решение от 2016 г. КУС разглежда, обсъжда и предлага за решение от Пленума на ВСС искания на административните ръководители на органите на съдебната власт, свързани с установяване на собственост, физическо състояние на сграден фонд, предоставяне на сграден фонд, осигуряване на средства за основен и текущ ремонт, и други казуси. На електронната си страница КУС публикува Регистър на предложения/искания за инвестиции в основни и текущи ремонти от органите на съдебната власт, като в момента те обхващат само периода 2016 – 2018 г. Какво се планира за 2020 г. и в средносрочен план обаче не може да се разбере. Без излишък или дефицит. Кабинетът прие бюджета за 2020 г. Комисията „Бюджет и финанси“ към ВСС (КВФ) пък управлява, разпределя и преразпределя бюджета на съдебната власт, включително за извършване на капиталовите разходи, за даване на съгласие за предоставяне безвъзмездно на дълготрайни материални активи (ДМА) и др. Всички решения на двете комисия подлежат на разглеждане и от Пленума на ВСС. За всеки разход извън текущите административният ръководител на всеки съд следва да поиска разрешение от КУС и от КБФ на ВСС. Те решават дали да се извърши разходът и предлагат на Пленума на ВСС да вземе окончателно решение. Не е никак странно КБФ (а след нея – и Пленума на ВСС) редовно да се занимава с одобряване на капиталови разходи от порядъка на 1000 – 2000 лв. – за климатици, столове, бюра и други дребни активи на всички съдилища в страната. И докато такава тромава процедура е донякъде обяснима за големите инвестиционни проекти, тя е крайно нефункционална и неефективна за малките капиталови разходи, с които ВСС постоянно се занимава.   Ако разгледаме паралелно исканията на ВСС за капиталови разходи, одобрените им средства в бюджета за годината и отчета за същата година, се вижда сериозното разминаване между това, което се планира и това, което в крайна сметка се изпълнява. Обикновено, исканията на ВСС надвишават над два пъти одобрения бюджет, а отчетените средства, особено след 2015 г., са наполовина на одобрените. Самият размер на капиталовите разходи е нищожен на фона на общия бюджет на съдебната власт  – много често под 1,5-2% от общите разходи. Зад тези факти могат да стоят различни обяснения: Бюджет 2020: бюджет на късия хоризонт или добре балансиран Каквито и да са причините, резултатите са налице – системата не се капитализира в достатъчна степен, организацията е тромава и централизирана, а съдилищата не могат самостоятелно да управляват своя ресурс. За сметка на това, в ежегодните си проекти за бюджет ВСС традиционно залага твърде високи цели за капиталови разходи, които не само не изпълнява, но и използва „неусвоените“ средства за увеличаване на текущите разходи, например заплати. Опитът показва, че е необходима дълбока реформа както на процеса на планиране на бюджета на съдебната власт, така и неговото изпълнение и отчитане. *Подзаглавието е на редакцията. Без излишък или дефицит. Кабинетът прие бюджета за 2020 г. Бюджет 2020: бюджет на късия хоризонт или добре балансиран", "date": "2019.11.02", "title": "В какво ще инвестира ВСС през 2020 г. ?"}
{"url": "https://clubz.bg/89957-nqma_postradali_bylgari_pri_raketen_obstrel_po_bazata_v_kandahar", "text": "Няма пострадали български военнослужещи и не са нанесени материални щети при ракетен обстрел на базата на международната коалиция в Кандахар, Афганистан. Това съобщиха от пресцентъра на Министерството на отбраната. Базата на международната коалиция на летище Кандахар в Афганистан е била подложена на 2 ноември на два обстрела с ракетни снаряди, добавиха от ведомството. Първият ракетен снаряд е бил изстрелян в 00.43 ч. местно време (22.13 ч. българско време на 1 ноември), а вторият - в 1.37 ч. местно време (23.07 ч. българско време на 1 ноември). 30 убити при погрешен удар от въздуха в Афганистан Междувременно при друга атака, извършена по-рано през деня в североизточната провинция Тахар, загинаха най-мако 9 ученици, докато са отивали на училище. Повече подробности не се съобщават. Страната продължава да бъде разкъсвана от 18-годишната война между централното правителство, подкрепяно от международен контингент и талибаните. След падането от власт на групировката през 2001 г. и инвазията на САЩ в Афганистан започна партизанска гражданска война, която талибаните често водят с коли-бомби и атентатори-самоубийци. През последната година техните позиции се затвърдиха и в момента владеят около 40% от територията на Афганистан. Продължават боевете за контрола на други 15%.", "date": "2019.11.02", "title": "Няма пострадали българи при ракетен обстрел по базата в Кандахар"}
{"url": "https://clubz.bg/89958-v_denq_za_razmisyl_trima_poluchiha_obvineniq_za_tyrgoviq_s_glasove", "text": "Районната прокуратура в Горна Оряховица повдигна обвинение на трима мъже за търговия с гласове за местните избори. Обвиняемите са в ареста за 72 часа. В понеделник прокуратурата ще решава дали да им поиска постоянно задържане, съобщава БНР. На 1 ноември вечерта са арестувани 65-годишен мъж с прякор Путаша от село Петко Каравелово,  мъж на 56 години от село Драганово и 38-годишен от село Първомайци. Те са обвиняеми за това, че от 17 до 27 октомври на територията на община Горна Оряховица са организирали предлагането на пари на избиратели, за да ги склонят да гласуват в полза на определен кандидат за кмет на Горна Оряховица. Частна охрана и паник бутони пазят медиците от Горна Оряховица Според близки до разследването предлаганите суми варирали от 30 до 100 лева за глас, а парите щели да бъдат платени срещу снимана с телефон бюлетина при гласуването. Ако обвиняемите бъдат признати за виновни, ги грози от 1 до 7 години лишаване от свобода и глоба от 10 000 до 25 000 лева. Областната дирекция на МВР във Велико Търново проверява сигнали за купуване на гласове в деня за размисъл в общините Горна Оряховица, Златарица и Лясковец. На този етап няма задържани. Съставени са предупредителни протоколи, включително и на представители на една от политическите партии, чийто кандидат за кмет утре е на балотаж.", "date": "2019.11.02", "title": "В деня за размисъл трима получиха обвинения за търговия с гласове"}
{"url": "https://clubz.bg/89950-turciq_shte_vryshta_zalovenite_chlenove_na_islqmska_dyrjava_v_rodnite_im_strani", "text": "Турският министър на вътрешните работи Сюлейман Сойлу заяви днес, че Турция ще връща заловените членове на \"Ислямска държава\" в родните им страни и се оплака от бездействието на Европа по този въпрос, предаде Ройтерс, цитиран от БТА. Това не е приемливо за нас. То е и безотговорно, каза Сойлу за това, че Европа оставя Турция да се оправя сама с пленниците от \"Ислямска държава\". Турция е заловила през последния месец членове на \"Ислямска държава\", избягали от лагери за задържане в Североизточна Сирия, където Анкара предприе на 9 октомври военна операция. Камарата на представителите на САЩ призна арменския геноцид в Турция Междувременно руският външен министър Сергей Лавров коментира пред телевияи \"Росия 24\", че военните на страната му все още не могат да потвърдят смъртта на лидера на терористичната организация.  Външният министър отбеляза, че руските военни изследват допълнителни факти, свързани с разпространената от САЩ информация за гибелта на Ал Багдади. Американският президент Доналд Тръмп съобщи за ликвидирането на лидера на \"Ислямска държава\" на 27 октомври, припомня ТАСС. Тръмп заяви, че Ал Багдади е бил убит при специална операция на американските сили в сирийската провинция Идлиб. Руското министерство на отбраната заяви, че не разполага с достоверна информация за смъртта на Ал Багдади. Международната общност определи ликвидирането му за важна, но не и за решаваща стъпка в борбата с тероризма.", "date": "2019.11.02", "title": "Турция ще връща заловените членове на \"Ислямска държава\" в родните им страни"}
{"url": "https://clubz.bg/89937-v_nedelq_balotaji_v_stotici_naseleni_mesta", "text": "В стотици населени места и в десетки райони в страната утре ще се проведе втори тур. Това показват окончателните данни на база 100% обработени протоколи на Секционните избирателни комисии, съобщава Централната избирателна комисия (ЦИК). Бюлетината за всеки съответен избор утре ще е по-къса. По тази причина от ЦИК съветват избирателите да я сгънат още веднъж, след поставянето на втория печат от членовете на секционните комисии и преди пускането в урната - за да се гарантира максимално тайната на вота. Опцията \"Не подкрепям никого\" съществува и за балотажа. Тя влияе на избирателната активност, въпреки че гласоподавателят е преценил да не дава подкрепа за някой от кандидатите, тъй като бюлетините, в които това квадратче е попълнено, се считат за действителен глас.", "date": "2019.11.02", "title": "В неделя: балотажи в стотици населени места"}
{"url": "https://clubz.bg/89935-vsichki_zaginali_v_kamiona_kovcheg_sa_vietnamci", "text": "Британската полиция смята, че всички 39 мигранти, намерени мъртви миналата седмица в камион в Есекс, са виетнамци, предаде ДПА, цитирана от БТА. Когато британската полиция намери телата в ранните часове на 23 октомври, тя първоначално заяви, че става дума за китайци. Всички 39 умрели в камиона в Англия са китайци Въпреки това, през изминалата седмица, няколко виетнамски семейства започнаха да изразяват опасения, че техни близки са сред загиналите. Полицията на Есекс заяви, че не може да разгласи самоличността на жертвите, но че е установила контакт с много от семействата на загиналите. Най-малко 28 виетнамски семейства от провинциите Хатин и Нгеан съобщиха за изчезнали свои роднини, предадоха местни медии. Борисов: Ирландка е регистрирала камиона-ковчег у нас през 2017 г. Това насърчи виетнамския премиер Нгуен Суан Фук да нареди разследване на трафика на хора зад граница. Борисов: Ирландка е регистрирала камиона-ковчег у нас през 2017 г.", "date": "2019.11.02", "title": "Всички загинали в \"камиона ковчег\" са виетнамци"}
{"url": "https://clubz.bg/89931-pretenciite_na_trymp_kym_sirijskiq_petrol_povdigat_mnogo_vyprosi", "text": "С претенциите си за правата върху сирийския петрол американският президент Доналд Тръмп добави сложност, както и сили и време, към американската военна мисия, която на два пъти обяви за приключена, за да могат войниците да се завърнат у дома, пише в анализ Асошиейтед прес, цитирана от БТА. Удължаването на мисията с цел гарантиране на сигурността на петролните полета в Източна Сирия изглежда се вписва напълно в позицията на Пентагона, подкрепен от някои съюзници на Тръмп в Конгреса, че едно пълно изтегляне в този момент може да ускори възраждане на групировката \"Ислямска държава\" (ИД), дори след като екстремистите загубиха своя лидер Абу Бакр ал Багдади при операция на САЩ. Вчера американската армия призна, че нейни части с бронирани машини, включително бронетранспортьори \"Брадли\", сега действат в богатата на петрол провинция Дейр аз Зур. Тя не уточни колко войници са изпратени там, но според представители на американските власти окончателният им брой вероятно ще бъде около 500, включително приблизително 200 военни, които са били там още преди Тръмп да бъде убеден да преразгледа своя план за почти пълно изтегляне, който обяви на 14 октомври. Тръмп излезе с различни обяснения за ролята американската армия в Източна Сирия. На 25 октомври президентът на САЩ заяви: Три дни по-късно Тръмп отиде още по-далеч, като каза, че петролът принадлежи на Америка. Представители на Белия дом оттогава отклоняват запитванията за коментар какво е имал предвид Тръмп под \"запазваме петрола\" или оценката му за неговата стойност. Служители на Пентагона казаха в частни разговори, че не са получили заповед да поемат владението върху каквато и да било част от петролните ресурси на Сирия, включително кладенците и запасите от суров петрол. Министърът на отбраната на САЩ Марк Еспър заяви вчера, че тълкува думите на Тръмп за запазване на сирийския петрол в смисъл, че трябва да бъде предотвратен достъпът на екстремистите до него. Русия обвини САЩ в контрабанда на петрол от Сирия  Сирия е затънала в гражданска война от 2011 г. За това време производството й на петрол се сви от пика от около 400 000 барела на ден до 80 000 барела, каза Джим Крейн, енергиен експерт от Университета \"Райс\". \n\tРусия изрази възмущение от претенциите на Тръмп към петрола, като ги нарече \"държавен бандитизъм\". Говорителят на руското министерство на отбраната генерал-майор Игор Конашенков заяви, че заграбването на петрол влиза в разрез с твърденията на САЩ, че се борят с тероризма, и \"е далеч от идеалите, провъзгласени от Вашингтон\". Русия обвини САЩ в контрабанда на петрол от Сирия  В продължение на години САЩ твърдят, че интервенциите им по света са насочени към укрепването на мира и сигурността, а не към придобиването на природните ресурси на която и да било държава. \n\tСтивън Владек, професор по право в областта на националната сигурност в Университета на Тексас в Остин, заяви, че не съществува солидна юридическа обосновка, която правителството на Тръмп може да използва за претенциите си към сирийския петрол. \n\tОтвъд правния аспект анализатори казват, че мисията е изпълнена с опасност. Тръмп заяви също, че иска американска петролна компания да влезе в Източна Сирия, за да инвестира във възстановяването на петролното производство. Според независими експерти обаче това е проблематично. Еспър заяви, че обезпечаването на сигурността на петролните полета в провинция Дейр аз Зур е законна стъпка за блокиране на основен източник на доходи за ИД, както и за финансиране за сирийските кюрди, които все още се борят с групировката. Преди няколко години екстремистите използваха петрола, за да финансират т. нар. халифат, създаден върху обширни територии в Сирия и Ирак, с армия, която сега е почти унищожена. \n\tПрез 2015-2016 г. американските въоръжени сили предприеха въздушна кампания, наречена операция \"Приливна вълна 2\", по името на операция от Втората световна война срещу петролни съоръжения в Румъния, като унищожиха цистерни, използвани от екстремистите за транспортиране на петрол за продажба на черния пазар, и повредиха много петролни съоръжения. Оттогава подкрепяните от САЩ сили на сирийските кюрди контролират петрола, подкрепяни от малък контингент американски войници. Между кюрдите и сирийското правителство има негласно споразумение, съгласно което Дамаск купува излишъка - операция, която продължава въпреки политическите различия. Ръководената от кюрдите администрация продава петрола на частни предприемачи, които използват примитивни импровизирани рафинерии, за да произвеждат бензин и дизел и да ги продават обратно на администрацията. Очаква се петролът да бъде разменната монета на кюрдите за договаряне на споразумение със сирийското правителство, което неуспешно се опита да стигне до петролните полета и да ги отвоюва от ИД. Тръмп предлага да прочете разговора си със Зеленски на живо по телевизията Русия обвини САЩ в контрабанда на петрол от Сирия  Тръмп предлага да прочете разговора си със Зеленски на живо по телевизията", "date": "2019.11.02", "title": "Претенциите на Тръмп към сирийския петрол повдигат много въпроси"}
{"url": "https://clubz.bg/89934-zapochva_rabotata_po_izrabotvane_na_novata_sirijska_konstituciq", "text": "Комисията със 150 членове, имаща за задача да изготви нова конституция на Сирия, постигна вчера съгласие работата по основния закон да започне в понеделник, предаде Асошиейтед прес, цитиран от БТА. Генералният секретар на ООН Антониу Гутериш храни надежда тази работа да е път към постигането на мир в Сирия, отбелязва агенцията. Специалният пратеник на ООН за Сирия Гайр Педешен заяви късно снощи, че откриващата сесия на комисията в сряда е била последвана от два дни на доста успешни заседания. Русия обвини САЩ в контрабанда на петрол от Сирия  На тези заседания, заяви Педешен, членовете на комисията бяха поканени да изразят начални идеи по конституционните въпроси и да направят своите предложения. Педешен изтъкна пред журналисти, че не е учудващо, че след осем години на война в Сирия съществуват дълбоки различия, подозрения и недоверие. Специалният пратеник подчерта обаче, че представителите на правителството, на опозицията и на гражданското общество заседават заедно и разговарят помежду си, което е впечатляващо. Припомняме, че в момента страната все още се намира в състояние на война, като в северозападните й части се намира редовна турска армия. Изключичелно силно влияние върху Дамаск имат Русия и Иран. Разговорите за конституция, която евентуално да федерализира страната, според сферите им на влияние, все още не са приключили. ", "date": "2019.11.02", "title": "Започва работата по изработване на новата сирийска конституция"}
{"url": "https://clubz.bg/89907-siderov_se_jalva_che_ne_be_dopusnat_v_arena_armeec_da_broi_byuletini", "text": "Лидерът на \"Атака\" Волен Сидеров е намерил нов повод да сезира Централната избирателна комисия (ЦИК), след като по време на предизборната кампания непрекъснато я атакува с жалби срещу БНТ и отказа на ръководството на телевизията да го допуска в ефир. Този път бъдещият местен парламентарист се е оплакал заради отказа на Общинската избирателна комисия в София да допусне него и сподвижниците му в зала \"Арена Армеец\" в изборната нощ миналата неделя. По традиция в залата се събират и отчитат бюлетините и протоколите от секционните комисии. A по още по-стара традиция, покрай избори, Сидеров винаги се опитва да щурмува нещо или някого. В случая обект бе залата с бюлетините, а Сидеров имаше претенции да бъде допуснат в качеството му на кандидат за кмет на София, за да \"контролира\" процеса. В това си качество той успя да събере цели 1,44% от гласовете на столичани (6396 гласа).  Волен Сидеров и \"Атака\" се опитват да нахлуят в БНТ (НА ЖИВО) В новата си жалба до ЦИК, с копие до Министерство на вътрешните работи, Сидеров се позовава на чл. 431 от Изборния кодекс, който според собственото му тълкуване му давал право да присъства в \"Арена Армеец\", т.е в Общинската избирателна комисия (ОИК) - София. Волен Сидеров опита да влезе в \"Арена Армеец\", където се брои вотът А по адрес на МВР отбелязва: Сидеров прави и извода (очевидно бъркайки СИК с ОИК): В заключение лидерът на проруската партия и бъдещ общински съветник иска... повторно преброяване на бюлетините. Но не само. Иска и да бъдат наложени  Сидеров вече не е депутат, да се готви общинският съвет в София Очаквано ЦИК отхвърля жалбата на лидера на \"Атака\". С мотива, че текстът от Изборния кодекс, на който той се позовава, касае секционните избирателни комисии (СИК), а не ОИК. подлежи на обжалване пред Върховния административен съд. Волен Сидеров опита да влезе в \"Арена Армеец\", където се брои вотът Сидеров вече не е депутат, да се готви общинският съвет в София", "date": "2019.11.02", "title": "Сидеров се жалва, че не бе допуснат в \"Арена Армеец\" да брои бюлетини"}
{"url": "https://clubz.bg/89939-bdj_se_modernizira_do_2024_g_za_da_izleze_na_konkurentniq_pazar", "text": "БДЖ ще закупи допълнителни общо 70 вагона и 10 локомотива през следващата година. Това съобщи министърът на транспорта Росен Желязков тази сутрин в ефира на БНТ. Той заяви, че инвестициите са нужни не само, за да се осигурят безопасност, бързина и удобства за клиентите на железницата, но и за да се модернизира подвижният състав. Новите вагони и локомотиви пък ще са приоритет, защото през 2024 г. договорът на БДЖ с държавата за ексклузивни права изтича и дружеството ще трябва да излезе на либералния пазар.  Той обясни, че към момента собствените приходи на холдинга са около 59 млн. лв., а субсидията, която получава от държавата за последната година е била за 175 млн. лв. Това на практика означава, че от средната цена на билета един пътник поема едва 2,9 лв., докато другите 12 лв. нужни за поддръжката са от държавния бюджет.  Министърът не назова точната сума, която ще бъде изхарчена за новите вагони и локомотиви, но спомена, че тя ще бъде над 100 млн. лв. През първите два програмни периода за европейско финансиране в БДЖ са били инвестирани над 4 млрд. лв., а Желязков заяви, че очаква през новия период те да бъдат поне още толкова.  Борисов обяви: \"Български пощи\" ще разпространяват печатните медии На въпрос на водещия от кое зависи бързото движение на влаковете, министърът обясни, че всичко е въпрос на разчети. И добави, че движението със скорост до 160 км/ч изразходва един и същи ресурс за инфраструктура и подвижен състав, но с всеки следващите 10 км/ч цената се увеличава.  Днес пред БНТ Росен Желязков уточни отново идеята на Министерския съвет \"Български пощи\" да разпространяват печатните медии. Основното е дружеството да се включи на либералния пазар като конкурентен играч на другите разпространители.  По думите му \"Български пощи\" има целия логистичен ресурс да се справи със задачата. На въпрос кой може да се възползва от услугата на държавата, Желязков беше категоричен, че всички издатели и крайни продавачи могат да сключат договори с \"Български пощи\". Желязков поясни още, че продължават преговорите по един от най-важните проблеми пред българските превозвачи - приемането на спорния пакет \"Мобилност\".", "date": "2019.11.02", "title": "БДЖ се модернизира до 2024 г., за да излезе на конкурентния пазар"}
{"url": "https://clubz.bg/89883-to_pyk_edin_zakon", "text": "Барикадите на Орлов мост са незаконни, казват някои. То пък един закон... Законът е силен, когато важи за всички. С други думи - когато има върховенство на закона. Когато дори един човек, особено пък такъв с власт, е над закона, то всички останали са в пълното си право да не го спазват. Навсякъде в демократичните държави има възможности да се измъкнеш от закона, ако имаш добър адвокат. Това има своето обяснение - по-добре 10 виновни на свобода, отколкото един невинен в затвора. По-добре законови механизми срещу репресии от властта, които да създават вратички, отколкото затваряне на вратичките и безконтролни възможности за властта да репресира гражданите. Това e изборът на цивилизованите държави по света. Но в същите тези държави поне на формално ниво пред закона всички са равни. У нас е по-различно. Дори на формално ниво има един пост в държавата, който е над закона. Това е постът на главния прокурор. За обвинител номер 1 у нас - независимо как се казва - няма дори формален механизъм, чрез който той да отговаря за своите действия или бездействия. Абсурдът е още по-голям, като се има предвид, че ролята на главния прокурор е да защитава обществения интерес. У нас този, който е призван да защитава интереса на обществото, е освободен от задължението да се отчита пред същото това общество как си върши работата. #Кой няма да бъде главен прокурор Законът е силен, когато има разделение на властите и власт властта възпира. У нас Висшият съдебен съвет, който избира главния прокурор, дори на формално ниво не е разделен от политическата власт. Във ВСС има 25 души, 22 от които са избираеми. 11 от тези 22-ма се избират пряко от парламента. И в парламента управлящи и опозиция винаги през годините на прехода са успявали лесно да намират консенсус относно това кои хора да изпратят във ВСС - органа, който управлява съдебната власт. Състоянието на тази власт е достатъчно добра илюстрация за качеството на хората, изпратени да я управляват. От гледна точка на историята неспазването на закона в много случаи е първата стъпка към прогреса. Когато в Англия и Франция са отрязали главите на своите крале, това не е било законно. Когато Васил Левски е правил вътрешна революционна организация, това също не е било законно. Въобще законът е относително понятие. Неговата относителност намалява тогава, когато се увеличава върховенството му.", "date": "2019.11.02", "title": "То пък един закон..."}
{"url": "https://clubz.bg/89938-polufinalyt_na_grigor_otnovo_v_udoben_za_gledane_chas", "text": "Григор Димитров и Новак Джокович играят днес полуфинал на турнира от Мастърс 1000 в Париж. Двубоят ще започне не преди 15 часа наше време - подобно на вчерашния сблъсък на най-добрия ни тенисист - срещу чилиеца Кристиан Гарин. Преди срещата на Григор и сърбина има мач на двойки, който започва в 12:45 ч на централния корт в зала \"Берси\". Григор Димитров е на полуфинал в Париж срещу Новак Джокович (СНИМКИ) И двата полуфинала в България могат да се гледат по \"Макс спорт 1\" - един от спортните канали на мобилния оператор А1. Балансът от двубоите между Джокович и Димитров е 8:1. Единствената победа на Гришо над Ноле е от пролетта на 2013 г. - на клей. Последните две срещи бяха през миналата година - сърбинът надделя с 2:0 и 2:1 сета. Григор отнесе петия в света, ще играе на 1/4-финал (ВИДЕО, СНИМКИ) Вторият полуфинал противопоставя Денис Шаповалов и Рафаел Надал. Късно снощи руснакът с канадски паспорт разби Гаел Монфис с 6:2, 6:2. Рафа пък се справи с Жо-Вилфред Цонга - 7:6(4), 6:1. Така домакините останаха без представител във финалното каре. От четиримата полуфиналисти единствено Нова Джокович е вдигал титлата в Париж - четири пъти. През миналата година той загуби финала от Карен Хачанов. Дежа вю - Григор би Гофен и в Париж Надал има един загубен финал във френската столица. Двамата големи фаворити за сблъсъка за отличията в неделя спорят и за първата позиция в световната ранглиста за 2019 г. Сигурно е, че битката им ще продължи и в Лондон на финалите на ATP по-късно този месец. Григор отнесе петия в света, ще играе на 1/4-финал (ВИДЕО, СНИМКИ) Дежа вю - Григор би Гофен и в Париж", "date": "2019.11.02", "title": "Полуфиналът на Григор - отново в удобен за гледане час"}
{"url": "https://clubz.bg/89940-kantardjiev_idva_sezonyt_na_gripa_vaksinirajte_se_do_dekemvri", "text": "Хубавото време, на което ще се радваме поне още две седмици, отлага грипа. Въпреки това е добре хората, решили да си поставят противогрипни ваксини, да направят това до декември. Това заяви в сутрешния блок на бТВ проф. Тодор Кантарджиев, директор на Националния център по заразни и паразитни болести. В търговската мрежа вече има ваксини за този зимен сезон, посочи епидемологът. Той напомни, че са нужни 21 дни на организма, за да изгради защита срещу грипните щамове. Пикът на грипа през последните години е в третата седмица на януари и това означава, че е хубаво до декември ваксините да са сложени, посъветва Кантарджиев. С което отговори и на критиките, че доставката на ваксините закъснява и хората се притесняват, че ако се ваксинират през ноември, няма да има време за изграждането на имунитета. Но това е добре да се направи сега. Нова грипна пандемия - въпрос на време Той е категоричен, че в момента грип няма у нас. Хората с хрема и кашлица в момента са с риновируси, които се разпространяват от мръсните ръце уточни Кантарджиев. 60 хил. безплатни ваксини срещу очакваните грипни щамове, предназначени пенсионерите, вече са разпределени, но повечето от тях – в София. В цялата страна ще бъда доставени след средата на ноември. Те ще стигнат за 10% от възрастните над 65 години и ще се разпределят по преценка на общопрактикуващите лекари. Осигуряването на безплатни ваксини за 10% от най-възрастните е добро начало, коментира проф. Канатарджиев.", "date": "2019.11.02", "title": "Кантарджиев: Идва сезонът на грипа, ваксинирайте се до декември"}
{"url": "https://clubz.bg/89941-v_sybota_ne_se_syrdi_choveche_v_nedelq_tajniqt_jivot_na_vera", "text": "Ден след Деня на будителите идва „Нощ на игрите“. Събитието, което се организира всяка есен, ще се състои на 2 ноември и този път, и освен клубовете за настолни игри, в него ще се включи и Националният исторически музей. „Нощ на игрите в София“ е съвместен проект на „Гьоте институт“ и „Game Dev Summit“, който цели да се превърне не просто в нощ на игровите удоволствия, но и в широк форум за обсъждане на социалните, политически, теоретични, образователни и икономически аспекти на игрите. Провежда се на няколко локации едновременно. Началото е в 16 ч., входът – свободен, а игрите, между които може да избирате, са класическите „Не се сърди човече“, но в голям размер, „уголемена“ кръстословица в Централното фоайе или дама. Ще може да изпробвате уменията си в играта, разработена от НИМ, „Тайните на българската история“, на разположение ще бъде и настолната игра „Археолози срещу иманяри“. От български екип е разработена и картовата онлайн игра „World of Myths“. За най-малките ще бъде обособен интерактивен етнографски кът в зала „Етнография“. Атрактивна програма за вечерта предлага и Полският институт, където аркадните игри ще бъдат фокус на вечерта. Там ще може да откриете класики на 90-те като „Pac-Man“, „Street Fighter“, „Bubble Bobble“, „Aero Fighters“, „Cadillacs and Dinosaurs“ и редица други. Ще имате възможност да поиграете „Nintendo“, „Atari 2600“, „Sega Mega Drive 2“, както и на стари компютри от ерата на „Windows 98“ и „Правец 16“ с различни игри от 80-те. На „Правец 16“ ще можете да играете „Fruit Box“, която ползва впечатляваща за времето си 3D технология. Всичко това, разбира се, на ретро гейминг конзоли. Къде още може да се потопите в света на игрите, вижте  . , последна за сезона – 11 ч., „читАлнЯта“, градинката пред Народния театър *** , откриване на изложбата със скулптури на Стефан Лютаков – 18 ч., Галерия „Арте“ *** , балет по музика на Карл Орф – 19 ч., Национална опера и балет *** , премиера на танцовия спектакъл на Мила Искренова – 19 ч., Театър „Азарян“ Същата вечер ще има премиери на два спектакъла от израелската хореографка с български корени Мириам Енгел. *** , театрален спектакъл на Ивайло Христов по текст на Марк Райлънс и Луис Дженкинс – 19 ч., Народен театър *** , прожекция на филма на Надежда Косева – 20 ч., Дом на киното   , прожекция на филма на И Чанг-донг по Харуки Мураками – 13,30 ч., Дом на киното *** , презентация за живота и творчеството на Леонардо да Винчи от Снежина Борисова – 18,30 ч., Културен център Г8 ***  – 19 ч., зала „България“ С участието на китайското сопрано Син Уан и диригента Маурицио Барбачини. Гостуването им заменя гастрола на Паата Бурчуладзе у нас. Билетите важат без презаверка. *** , спектакъл на Камен Донев – 19 ч., Народен театър *** , спектакъл на Александра Петрова по текст на Йерун ван ден Берх – 19,30 ч., Сатиричен театър *** , спектакъл на Владимир Пенев по текст на Чарлс Еверед – 19,30 ч., Театър „199“ *** , прожекция на филма на Тонислав Христов – 20,30 ч., Дом на киното", "date": "2019.11.02", "title": "В събота не се сърди човече, в неделя тайният живот на Вера"}
{"url": "https://clubz.bg/89936-oon_se_pritesnqva_za_jivota_na_asanj", "text": "Отношението, на което е подложен Джулиан Асанж, обвинен от Вашингтон в шпионаж и заплашен с екстрадиция в САЩ, излага живота му на риск. Това констатира докладчикът на ООН по въпросите на мъченията Нилс Мелцер, предаде Франс прес, цитирана от БТА. В изявление на Мелцер е изразено безпокойство от продължаващото влошаване на здравето на Асанж след задържането му в началото на тази година. Според докладчика, ако Великобритания не промени това отношение, то произволът и нарушението на човешките права, на които той е изложен, може да му костват живота. В изявлението за ситуацията, в която се намира Асаннж, е определена като нехуманна. Испански охранители шпионирали Асанж 24 часа на ден за ЦРУ Мелцер, който е независим експерт на ООН и преподавател по международно право, посети Асандж в ареста през май заедно с лекари. След това каза, че Асандж страда от физически болки и при него се наблюдават всички типични симптоми на продължително подлагане на психологически тормоз, на хронична уплаха и интензивни психологически травми. Оттогава Мелцер не е виждал Асандж, но получава информации за здравето му. Асандж продължава да е държан изолиран от външния свят, в условия на потискане и наблюдение, които не могат да бъдат оправдани само с положението му на арестант, се казва още в изявлението на Мелцер, разпространено днес. Помпео: Асанж ще бъде екстрадиран в САЩ На 21 октомври Асандж се яви в лондонски съд по делото за екстрадиция и това беше първата му публична поява от шест месеца. Той изглеждаше дезориентиран, говореше неясно и изглежда имаше трудности да си спомни рождената си дата. В края на заседанието той каза, че не знае какво се е случило и се оплака от условията на ареста си в строго охранявания лондонски затвор Белмарш. През 2012 г. Асандж, който беше съден в Швеция за изнасилване, потърси убежище в посолството на Еквадор в Лондон, за да бъде екстрадиран в скандинавската страна или в САЩ заради това, че Уикилийкс изнесе секретни американски документи. След 7 години в посолството той беше изведен оттам от полицията на 11 април със съгласието на Кито. Незабавно бе пратен в ареста и на 1 май осъден на 50 седмици затвор за нарушаване на правилата на условното си освобождаване от английски арест преди 7 години. Асандж може да получи до 175 години затвор в САЩ, където е обвинен, че е изложил на опасност някои от източниците си в момента на публикуването през 2010 г. от Уикилийкс на 250 000 дипломатически грами и на около 500 000 поверителни документа за дейностите на американските военни в Ирак и Афганистан. В края на май американското правосъдие добави още няколко обвинения, сред които нарушаване на законите срещу шпионажа, което породи критики от страна на защитниците на свободата на словото. Помпео: Асанж ще бъде екстрадиран в САЩ", "date": "2019.11.02", "title": "ООН се притеснява за живота на Асанж"}
{"url": "https://clubz.bg/89903-koj_pritejava_demokraciqta", "text": "Представям си, че пиша последния си журналистически текст. Напоследък все по-често. Струваше ми се, че никога няма да стигна до този момент. Журналистиката винаги ми е изглеждала важна, нужна и естествена за обществото като дишането за човека. Не и в последно време. Не когато журналисти, пазени от армия жандармерия, озвучават предизвестеното избиране на единствения кандидат за главен прокурор, не и когато партията ГЕРБ подава в Централната избирателна комисия жалба срещу журналисти, които си вършат работата като журналисти, все повече и все по-често – не, журналистиката може би не е нужна на обществото, защото, ако беше, обществото щеше да поиска да я има, да я пази, да я цени. ПЕС обяви орязаните партийни субсидии за заплаха за демокрацията у нас Минаха важни избори, идва важен балотаж, с какви свои лични драми ни занимавате сега, чувам вече да си казват някои читатели. Важни бяха изборите наистина, толкова много ни бяха важни, колкото ни е ниска избирателната активност – точно толкова процента ни беше важно как живеем в градовете и селата, в които живеем, около 38 на сто. Вечерта на изборния ден гледах всички възможни телевизионни студия, за да видя накуп  онези глави, които гледаме в останалото време на екрана поотделно. Обясняваха какво стои зад диаграмите с изборните резултати. Гледах ги и се чудех дали са наясно как преживяват, от какво се вълнуват хората, които са били спрени на изхода на изборната секция за екзит половете. Говореха за циганския вот много компетентно, а очевидно бяха хора, които са виждали циганин само на автогара. Употребяваха сложни и дълги думи от дебели книги, всяка пета дума беше „статукво“, вметваха световни имена с лекотата, с която Бойко Борисов приписа на Чърчил мисъл за партиите, като я обърка с мисъл за демокрацията. Позоваваха се на теории, направиха геометрията на нищо, след като въведоха и нова терминология като лява десница и дясна десница, след вече утвърдените център дясно и център ляво. И гледаха артистично гневно, както е модерно сега, не колкото Слави Трифонов, но почти. И за да е по-ясно това, което говорят, онагледяваха го с ръце – така се разминавали пластовете избиратели, така се наслагвали партийните послания, така срещуположно или онака успоредно се движели вътрешнопартийните процеси. Гледах ги и в един момент с ужас осъзнах колко ние, журналистите, най-често си приличаме с тях. Това, което тези хора (не всички, но повечето от тях) правеха, беше някаква имитация на дълбоко разбиране на обществената действителност, осъществявана с претенциозна терминология и подходящата загрижена или възмутена интонация. Едни и същи лица, въртящи се в кръг теории, все по-неразбираеми формулировки за едно и също нещо, което се развива по някакви свои правила и пет пари не дава за термините. Ето, това бих казала на моите читатели, когато правя последния си журналистически текст: не вярвайте на думите, понятията, термините в политиката. И още пет-шест обикновени неща бих им казала. Ето ги. Не очаквайте много от политиката. Колкото и обратно да е на всичко, което ви казват, в политиката няма да откриете ценни хора. Ценните хора са цялостни, завършени, наясно със себе си, те нямат нужда да се осъществяват в политиката като контролират други хора, защото ценните хора се реализират в области с видими резултати и ни най-малко нямат нужда да избиват някакви комплекси чрез власт над другите. Политиката привлича хора, които имат нужда от илюзията, че са нещо повече от самите себе си. В политиката те си лекуват раните и комплексите, бъдете сигурни, че зад всяко желание за участие в политиката стои човек с болезнени липси, които се надява да компенсира. Наглед точните термини в политиката не значат нищо – те са еластични до всеки мащаб, до който някой се опита да ги разтегне. Нито онова време беше комунизъм, нито сегашното е демокрация, въпреки че това са етикетите, поставени на последните два обществени строя от нашия живот. Изборът на Иван Гешев беше наречен от премиера демократичен, но той не е. Демокрацията може да бъде имитирана, също както наукообразното каканижене на екрана имитира компетентност. Ако цялата жандармерия на републиката не се беше събрала под прозорците, зад които се избираше главният прокурор, имитацията щеше да е още по-съвършена. В демократичния Европейски съюз партньорите ни би трябвало да се заинтересовани как се спазва върховенството на закона, но те не са. Омръзна им да се преструват на загрижени. Освободиха ни от лицемерието, наричано мониторингов доклад. И в последния си текст бих казала за пореден път, че демокрацията е нещо, което се крепи на два стълба: независима и работеща съдебна система и независими медии. Кой контролира съдебната система? Кой притежава медиите? Ето, той е притежателят на сценария за имитация на демокрация. \"Зюддойче цайтунг\": Русия - привидна демокрация Видяхме (преживяхме) два взаимно отричащи се, противоположни обществени системи и това, което разбрахме е, че голяма разлика няма. Като се махнат някои декоративни промени, положението е същото – животът ни е труден, неорганизиран и чувството за несправедливост и ощетяване е изтощаващо. Какво значение има дали то се нарича комунизъм или демокрация, ако в същността си е имитация на едното или другото? Не е гаранция строят, не е сигурността в названието на системата, всичко зависи от манталитета – това бих искала да кажа, в последния си възможен текст. Манталитетът! А шансовете той да бъде променян е само един – образование. Не е в демокрацията нашето спасение, защото тя може много лесно да бъде имитирана – в образованието е, в човека, във взаимоотношението му с другите човеци. Истинското название на времето, в което живеем, е съвсем друго, макар и никой да не го оповестява – консумеризъм. Дилемата да имаш или да бъдеш е решена в полза на ѝмането. По това те преценяват, по това те посрещат и изпращат. По-лошото е, че и самият ти по това се преценяваш, тичаш до изнемога по пистата на състезанието със себеподобните и самочувствието ти зависи от това колко имаш ти в сравнение с тях. Закъде бързаш така човече, останал си без дъх, не се ли сещаш, че докато направиш три крачки на пистата за надбягване с другите, вече е измислен по-съвършен модел телефон от твоя, по-голям екран от на съседа, по-миниатюрен компютър от оня, който си набеляза да купиш? Този свят ти носи стоки, затрупва те със стоки, препъва те в стоки, но не ти обещава демокрация, въпреки, че това му е името. За демокрацията ще трябва да се потрудиш поне толкова колкото за стоките, но няма гаранция, че ще получиш каквото и да било насреща. Извинете, че това не е анализ на изборите или прогноза за балотажа. Но тези неща ми изглеждат по-важни. И за какво да чакам последния си текст, за да ги напиша, като последният може да е във всеки един момент. \"Зюддойче цайтунг\": Русия - привидна демокрация", "date": "2019.11.02", "title": "Кой притежава демокрацията"}
{"url": "https://clubz.bg/89944-politicite_demonizirat_jurnalisti_tova_e_opasno", "text": "Демонизацията на медии и журналисти от страната на политиците е опасен тренд и поставя демокрацията под риск. Корупцията е най-голямото предизвикателство в България. А и премиерът Бойко Борисов, и президентът Румен Радев дали заявка, че ще защитават свободната журналистика от натиск.  Това са част от акцентите от интервюто на изпълнителния директор на „Свободна Европа“ Джейми Флай в ефира на бТВ тази сутрин. \"Свободна Европа не е даденост, а избор\" Флай се съгласи с констатацията на водещата Жени марчева, че е „малко иронично“ радио„Свободна Европа“ да се завръща в България след 14 години - когато страната ни отдавна е член на НАТО и на ЕС.  България остава № 111 по свобода на медиите. С Етиопия... На въпрос какъв е най-големият проблем пред страната ни – от това, което е успял да научи за краткото време откакто е тук, директорът на СЕ посочи: Днес е денят Флай даде пример с Унгария, където „Свободна Европа“ планира да поднови дейност догодина. Бе попитан и за незавидното 111-то място по свобода на словото, отредено на България в последната годишна класация на „Репортери без граници“. Тръмп недоволен от \"Гласът на Америка\" и \"Свободна Европа\" На въпрос за това, че много политици, в т.ч. в България, не понасят медийни критики и реакцията им е на обвинение към самите медии, Флай посочи, че това явление се наблюдава в много държави. И американският президент Доналд Тръмп води битка с медиите, които не сипят хвалебствени слова за него, определяйки ги като врагове. Само със свободни медии можем да търсим отговорност на правителствата И допълни: Колко далеч са българските политици от твърдението на Тръмп, че медиите са врага, попита водещата предвид срещите на Флай в София – с президента Румен Радев и с премиера Бойко Борисов. И двамата заявили подкрепа за свободното слово, а държавният глава специално акцентирал върху разследванията за корупция. България остава № 111 по свобода на медиите. С Етиопия... Днес е денят Тръмп недоволен от \"Гласът на Америка\" и \"Свободна Европа\" Само със свободни медии можем да търсим отговорност на правителствата", "date": "2019.11.02", "title": "\"Политиците демонизират журналисти. Това е опасно\""}
