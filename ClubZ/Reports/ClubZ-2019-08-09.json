{"url": "https://clubz.bg/86495-devetima_raneni_pri_novi_vzrivove_vyv_voenen_sklad_v_rusiq", "text": "Девет души бяха ранени днес при нови взривове в склад за боеприпаси край руския град Ачинск, в Красноярския край, предаде ТАСС, като се позова на властите. Министерството на отбраната съобщи, че експлозиите са били причинени от мълния, която ударила снаряд по време на дейности по разминиране. Пострадали са деветима души - на петима от тях е била оказана амбулаторна медицинска помощ, а четирима са настанени в болница, съобщиха медицински източници. След взривовете в склада е избухнал пожар. В Туитър беше публикуван видеозапис, показващ огромно огнено кълбо, което се издига, както се твърди, над дърветата край обекта близо до Ачинск. Движението по близка железопътна линия е спряно. В Ачински район отново ще бъде обявено извънредно положение. По-рано тази седмица в същия склад имаше експлозии, при които загина един човек, а 13 бяха ранени.", "date": "2019.08.09", "title": "Деветима ранени при нови взривове във военен склад в Русия"}
{"url": "https://clubz.bg/86459-neli_kuckova_i_se_molq_da_ne_pozvolqt_da_bydat_smachkani", "text": "На първо място, всеобщо е усещането за предрешеност, за „кушия с един кон“. Никога досега не сме били свидетели на пълна липса на състезание. Не случайно много анализатори я определиха тази процедура като „назначение“, а не като „избор“. И са ми много смешни разни коментатори, които твърдят, че и Лаура Кьовеши била единствена кандидатура. Да, тя остана накрая единствена, но през колко ситни цедки мина? И все още изборът и не е приключил. Озаптете първо вашия човек А на второ място – самият единствен кандидат г-н Гешев още с първите си изявления след номинацията му направи всичко възможно, за да възмути с вижданията си дори хора, които нямат нищо общо с нашата система. В този ред на мисли, я да питам, вашият собственик има ли висящи дела? Да си знам де, да не се изненадам като ме заклеймят в някой трибуквен сайт, че съм дала интервю за обвиняем Има, разбира се. Аз съм твърде дълго в съдебната система – от 1984 г. Тогава се знаеше, че без одобрението на градския, съответно на окръжния комитет на Партията, е невъзможно да правиш кариера в системата на прокуратурата и съда. Особено в прокуратурата, сред съдиите все можеше да се промъкне някой и друг безпартиен като мен и доста други колеги. В началото на прехода наивно вярвах, че прогласените в Конституцията принципи за независимост на съдебната власт ще бъдат спазвани. Практиката показа съвсем друго. При всеки един избор за ключова позиция в нашата система не е минало без влияние на съответната водеща политическа сила – не само на настоящата. Но най-уродливото е, че тази намеса не е явна, а подмолна. И когато изборът се окаже несполучлив, понякога дори скандален и хората с основание започват да питат: „Този защо го избраха на такъв пост?“, политиците лицемерно се измъкват с отговора: „А-а, ама той Висшият съдебен съвет си го избра!“ Колко пъти за един ден свободните медии могат да обслужат Иван Гешев? За политиците е особено важно, кой е главният прокурор – понеже прокуратурата е йерархична структура, за разлика от съда. А не си дават сметка, че като се смени властта, един зависим главен прокурор първо тях ще подгони. Защото винаги ще се намери за какво, нали? Когато се прие Конституцията през 1991 г., много хора смятахме за добро решение, че и прокуратурата става част от независимата съдебна система,защото вярвахме, че така тя ще се измъкне от хватката на политическата власт. Сега вече започвам да мисля, че след като така и така изборът на главен прокурор се дирижира от политици, по-добре това да става явно. За да може да им се търси политическа отговорност за „избора“. \n\t  Много съм скептична. Принципно съм убедена, че обществото следва да се включва активно в дебата относно съдебната система. И че мнението на умните и интелигентни хора, без значение дали са юристи или не, следва да се зачита. Но като знаем какви „граждански групи“ могат да бъдат стъкмени, а зад тях да се крият какви ли не интереси, не бих застанала зад такава идея.  Категорично подкрепям обаче правото на обществото да изразява позиция – както по въпроса, какви качества следва да притежава един главен прокурор, така и дали определена кандидатура е обществено приемлива.  Пак ще се върна към моята наивна младост. Преди 10.11.1989 г. съдиите се назначаваха от министъра на правосъдието. И ни класираха по успех от следването. За прокурорите не помня точно, но беше по-различно.  \n\tКогато се зароди идеята за Висш съдебен съвет, на много от нас ни се виждаше прогресивно и демократично. Аз и сега продължавам да смятам, че най-добър е утвърденият европейски стандарт, че съдиите трябва да бъдат назначавани от колективен орган, на който повече от половината членове са съдии, избрани от самите съдии.  \"Писмото на Гешев звучи като изпускане на нервите\" Идеята за парламентарна квота се възприемаше като участие на обществото в управлението на съдебната власт. Като се очакваше, парламентът да излъчи уважавани юристи, които да бъдат един вид корекция на самозатварянето на системата. Понеже съм наблюдавала много състави на ВСС, а и аз самата съм била 5 години член, държа да подчертая, избрана от съдиите, си позволявам да имам лично мнение. И искам да изразя категоричното си несъгласие със сатанизирането на парламентарната квота. През годините сме били свидетели на честно и независимо поведение на много членове на ВСС от квотата на парламента – по-независимо дори от „нашите“ избраници. Естествено, винаги е имало и хора, които са чакали инструкции от политическата сила, която ги е излъчила и редовно са тичали да докладват. Някои дори не са и тичали, а направо са пращали SMS-и.  Мисълта ми е, че не е честно да се обобщава. Принципно обаче не отговаря на европейския стандарт, парламентарната квота за съдиите да надвишава тази, избрана от самите съдии. И самата упоритост на парламента, който отказа да намали парламентарната квота в съдийската колегия, навежда на обоснования извод, че целта е, да се запази политическото влияние върху съда. Защото, колкото и да се говори срещу съда, той остава единствената институция, която може да защити слабия гражданин от произвола на силните на деня. Това е и смисълът на разделението на властите. Нищо, че кандидатът за главен прокурор очевидно не споделя това мнение. Първо да уточним – аз получих подкрепата на повече от 2/3 от съдиите в нашия съд. След последните изменения на закона, съдийската колегия е нещо друго – тя е половината от членовете на ВСС. \n\tЩо се отнася до моя избор, очевидно бях твърде нежелана за някого или някои, които не се обозначиха публично, естествено. Всъщност само Бойко Борисов си го каза, че не ми се полага да ставам председател, след като преди години съм участвала в президентски избори. Но определено не вярвам, че точно за него съм била толкова неприемлива, по-скоро за някого „зад“ или „над“ него. Той моят неосъществил се избор беше до голяма степен и комичен. Мнозинството от членовете на ВСС се съсипаха да ме хвалят при обсъждане на кандидатурата ми, не се намери нещо отрицателно да се каже за мен, а накрая повечето от тия, които ме хвалиха, гласуваха „против“. Явно са получили интересни, нестандартни инструкции.  А дали и кой точно управлява дистанционно ВСС, можем само да гадаем. Държа обаче да подчертая, че във всеки състав на ВСС е имало и продължава да има почтени колеги, които не се поддават на натиск. Проблем е, когато те са малцинство – и за тях, и за цялата система.  \n\t   Не само за мен, за мнозинството от колегите целта е, да бъде неутрализиран Лозан Панов – председателят на Върховния касационен съд, който очевидно не сбъдна очакванията на тези, които го предложиха, да „слуша“. Позволи си непростимото – да е независим. И предложителите отново лицемерно се позовават на Европейска комисия, на мониторингови доклади и какво ли не още. А всъщност България от години е критикувана, дори е осъдена от съда в Страсбург за това, че българският главен прокурор /както и да се нарича той/, е безконтролен и недосегаем.   Докъде може да се стигне, не знам. Нали го знаете вица за песимиста и оптимиста? Първият казал „От това по-лошо не може да стане“, но вторият бодро му отвърнал „Може, може!“ Та и при нас така. Всеки ден си го говорим, включително и по повод на конкретни дела. От една страна, непрекъснатите промени в законодателство, които често не са и синхронизирани с други действащи закони, създават големи проблеми в работата и на съда, и на адвокатите, и на гражданите и фирмите. Хаосът в законите води до противоречива съдебна практика, до непредвидимост и несигурност при решаване на правни проблеми. В публичното пространство някак са по-видими наказателните дела. Но ако знаете каква нормативна джунгла е по гражданските и търговските дела! От друга страна, опитите да бъде подчинено правосъдието на определени политически и икономически интереси не престават. Съдии искат изменения в Конституцията за недосегаемостта на главния прокурор И съвсем закономерно е, хората да губят вяра в институциите – включително и в съда. Скоро моя близка, която живее в чужбина, но активно следи какво се случва в България, ме попита: „Като чета какво пише в интернет, вашата система окончателно се е разкапала. Наистина ли е така?“. Аз й отговорих:“Несъмнено нещата не вървят на добре. Много проблеми има в нашата система. Ако я сравниш със сграда – и паднали керемиди има, и течове, и пробити стени. И хулигани не спират да я замерят с камъни и да чупят прозорци. Но конструкцията е здрава“.  Не мога да правя анализ на прокуратурата, не познавам нещата отвътре. За съда обаче съм убедена, че в него продължават да работят множество честни, компетентни и отговорни хора. Познавам много такива – от всички инстанции и от цялата страна, млади и с дълъг съдийски стаж. Ако ме питате, какво е съотношението между качествените и некачествените съдии, не бих могла да ви дам дори приблизително точен отговор. Не познавам всички, но от тези, които лично познавам, добрите са значително повече. И се моля да не позволят да бъдат смачкани! Колко пъти за един ден свободните медии могат да обслужат Иван Гешев? \"Писмото на Гешев звучи като изпускане на нервите\" Съдии искат изменения в Конституцията за недосегаемостта на главния прокурор", "date": "2019.08.09", "title": "Нели Куцкова: И се моля да не позволят да бъдат смачкани!"}
{"url": "https://clubz.bg/86474-ucheni_ustanoviha_lyubimata_kryvna_grupa_na_komarite", "text": "Учени от град Томск установиха, че комарите са привличани различно според кръвната група на хората и за тях е най-вкусна нулевата, съобщава сайтът Лайф. Изследователи от Сибирския държавен медицински университет констатирали, че тези кръвопиещи насекоми кацат на кожата на хората с кръвна група от първа група (нулева) два пъти по често, в сравнение с тези от група А (втора група). Съществуват и други фактори, благодарение на които комарите се насочват безпогрешно към \"най-вкусния\" за тях човек в тълпата. Тези насекоми са привличани от високите нива на метаболизъм, от повишената температура и от човешкия мирис. Районирането на комари по Дунав ще отнесе 200 000 лв. глоба Колкото по-високо е нивото на метаболизма на даден индивид, толкова повече въглероден двуокис той изпуска в околната среда. А това го прави привлекателен за комара, тъй като този газ ориентира рецепторите на насекомото при откриване на източници на храна. Поради тази причина комар е по-вероятно да ухапе възрастен човек, а не дете, бременни жени, хора с висок индекс на телесна маса, а също така и хората на физическия труд. Изследователите установили, че тези досадни за човека инсекти бързо се адаптират и стават устойчиви на най-разпространените средства за защита, които използваме срещу тях. Поради тази причина много от аерозолните репеленти вече не са ефективни. Най-непробиваема засега е ултразвуковата защита срещу тях.  БТА", "date": "2019.08.09", "title": "Учени установиха любимата кръвна група на комарите"}
{"url": "https://clubz.bg/86463-izvadete_si_po_edin_dvoen_list", "text": "Харесвам всякакви форми на проверка. И съм категорично убедена, че образованието се нуждае от забрана на безсрочните договори, както и от мандатност на всяко ниво на системата. Динамиката на живота е такава, че дори хигиенистките не трябва да чистят всяка година един и същи етаж, да не говорим учители да преподават в един и същи клас от десетилетия, а директори да са забравили коя година точно са встъпили в длъжност. Дългосрочието поражда вредна рутина, застой, усещане за незаменимост и величие – все неща, които пречат човек качествено да си върши работата. Учителски бунт, не искат да събират деца в махалите Така че атестации трябва да има. Но като всяко самоцелно и недокрай обмислено явление в публичното ни пространство, опасявам се, че и в този случай добрата идея ще бъде срината от недотам добро изпълнение. Защото нищо в нито една система не съществува и не функционира само за себе си – тя затова е система. Какво не е наред с атестациите тогава, е въпросът. Лично моят отговор е – много неща. Като начало, струва ми се неуместно Държавата да ме оценява и въобще да оценява хора, за които, меко казано, не прави нищо друго, освен да им пречи. То е като да влезеш в час, да изречеш сакралното „Извадете си по един двоен лист“ и да дадеш на учениците тест върху материал, който не си им преподавал. За да бъде съотвествието пълно – в седмиците/месеците/годините преди теста си ги ангажирал с тъпи задачи, които те не харесват и смятат за безполезни, притискал си ги с невъзможни срокове, „спускал“ си им трудноразбираеми за здравия разум задължения, държал си ги в недотам добри битови условия и периодично ги пускаш в стая, в която група гневни граждани да им обяснят как нищо не правят, за нищо не стават и от тях няма никаква полза. Учителят е между чука и наковалнята В случая с атестациите Държавата се държи шизофренно – тя хем го играе регулатор (измерва ме, за да ме променя), хем преди това нито ме е обучила, нито дори ми е казала какво иска от мен. Ако аз направя така с децата в училище, съвсем сигурно е, че те ще бъдат неуспешни. И нещастни. Но да оставим патологиите настрана. Институционалната шизофрения нито е от вчера, нито от днес, нито е най-страшната ни диагноза. Когато се говори за оценка, има няколко основни пункта, които трябва да бъдат ясни и разумно обмислени: цел (за какво ни е това), критерии (какво искаме да оценяваме, защо точно това, как го измерваме), изпълнител/процедура (кой ще го извършва, какви инструменти ще използва), последствия (като получим резултати, какво ще ги правим т.е. в крайна сметка има ли смисъл от всичко това). Според милата наредба, разнищваща атестирането, целите му са следните – и ще си позволя да ги коментирам: Абсолютно неясно е за какви резултати иде реч. „Функциите“ на учителите според същата тази наредба са толкова общо формулирани и мъгляво дефинирани, че на тяхна база е на практика невъзможно да бъде измерен „резултат“ от дейността ни. „Ключови компетентности“ на учениците, „ефективно използване на технологии“, „прилагане на ефективни методи и подходи“ – това са само част от пределно обтекаемите фрази, с които Държавата описва ангажимента на учителите да подготвят децата за свят, който не само не съществува, а и не може да бъде предвиден. Свят, в който, смятат учените, 65% от днешните ученици ще имат професии, които към днешна дата дори не са измислени. За първи път в живота си чувам някой да е станал по-знаещ и можещ, а това, което прави, по-стойностно, защото го изпитват. Чисто психологически, това работи в обратната посока. Тук вече сме в трагическия жанр. Всеки, който е попадал, волно или неволно, на учителска „квалификация“, знае, че в общия случай тя има две цели: „кредит“ и СПА. Като подточка тук следва да се яви въпросът за качеството на субектите, предоставящи „кредити“. В последните години, отново с благословията на Държавата, на този сладък фронт пръскат чар и разум всевъзможни индивиди и организации с неясно равнище на експертиза. „Кредитите“ често са единственото основание за много колеги да изберат даден „обучител“. И понеже на много от колегите не им се учи, а на много от обучителите не им се обучава, интересът е взаимен и двете страни с радост си стисват ръцете. Обикновено в СПА центъра. Тук ще огранича коментара си също до две думи на базата на „методическа и организационна подкрепа“, която съм получавала в началото на в битието си на нов учител: Боже, опази. В системата напълно липсват изградени правила и процедури, чрез които да бъде подпомогната работата на новодошлите. Чувала съм, че някои училища са си изградили такава система сами. Но като цяло наставничество, менторство, помощ в класната стая са мираж за новите учители. На мен лично навремето за добре дошла ми дадоха да преподавам на цяла прогимназия. Плюс класно ръководство на най-трудно управляемия седми клас. Така, де – да се уча. Което ми говори категорично: липсва единен критерий. Държавата иска да ни измерва, но дълбоко в себе си съзнава, че не знае как – и затова се скрива зад удобното „Ами вие си решете кое ви е важно“. Това делегиране на права, което ми прилича по-скоро на абдикиране от отговорност, е резонно, разбира се: много трудно ще се изработят смислени и единни критерии или дори типове критерии, когато на работата на учителя се гледа формално. Истински смислените към днешна дата неща като напредък на децата, създадени и изградени у тях умения и нагласи, както и приносът на учителя за изграждането им, е трудно да бъдат измерени. Вероятно обаче не и невъзможно. И като ще атестираме – можем да помислим как да се направи. Т.е. директорът на училището назначава комисия, с нечетен брой членове, включваща педагози, които представляват директора, представители на съответното РУО и на педагогическия съвет. Просто не ми се мисли как подобна комисия ще се справи с някой несимпатичен, по една или друга причина, на директора или на педагогическия съвет, педагогически кадър. Ако не ме лъже здравият разум, оценки, от които зависят професионални съдби, следва да се извършат от независими комисии – не е ли така? Защото иначе просто можем да си свикаме другарски съд – и да се свършва. Иначе казано – и какво от това? Тук текстът е толкова, бих казала, относителен и отвратителен, дори с просто око, че няма нужда от кой знае какъв допълнителен коментар. Ако се върнем на аналогията с клас: нека извадим пред строя и да потупаме по главиците тези, които са се справили добре, по мнението на директора и колектива. За недотам успешните – лична среща с „наставник“ и още 2-3 проверки – да се научи. И разбира се – СПА за всички, поне 2 пъти годишно. Хубаво нещо е оценката. И важно. Трябва да се прави – редовно, безпристрастно, доброжелателно. Като учител знам, че преди да оценявам, длъжна съм да подготвя. И ако искам добри резултати, трябва да си задам въпросите така, че да ме разберат. В противен случай от проверката ми няма да има смисъл. Да, тези, които се справят отлично, вероятно ще се справят и сега. Други, които са се научили да се скатават, ще си намерят начин да метнат поглед в листа на другарчето. Трети ще се разплачат над теста, за да отида при тях и да им помогна. На четвърти хич няма да им пука. Бихте се учудили, ако знаехте колко малко се различват стратегиите за справяне с тъпотии на децата от тези на възрастните. „Извадете си по един двоен лист“, за пореден път ни казва прекрасната ни Държава. И продължава да се държи точно като учител, в чийто час мразя да влизам. Учителят е между чука и наковалнята", "date": "2019.08.09", "title": "Извадете си по един двоен лист"}
{"url": "https://clubz.bg/86484-sprqha_otpuskite_na_syvetnicite_na_djonsyn_znak_za_izbori", "text": "Началникът на кабинета на Борис Джонсън отмени всички отпуски на правителствените съветници до 31 октомври, повдигайки допълнителни спекулации, че правителството планира предсрочни избори след излизането на Великобритания от ЕС без сделка, пише британският вестник  . Остава неясно дали депутати, които са срещу \"Брекзит\" в парламента ще успеят да отменят общите избори, след като високопоставените фигури на лейбъристите и либерал-демократите в петък се разминаха в условията, които биха поставили за формиране на правителство или коалиция, готови да спрат \"Брекзит\" без споразумение. Торите губят депутат. Мнозинството на Джонсън виси на 1 глас Специалните съветници бяха предупредени по електронната поща от старшия съветник на Джонсън Едуард Листър в четвъртък вечер, който каза, че има „известно объркване относно графика на отпуските“ и посочи, че никой не трябва излиза в почивка до 31 октомври, като изключения ще се разглеждат „за всеки отделен случай“ за тези, които вече са имали резервиран отпуск. В имейла се уточнява, че съветниците са свободни да прекарват уикендите си „както желаят“. Новата директива разгневи много получатели, които казват, че персоналът е изтощен и е изправен пред безпрецедентна натовареност през септември и октомври. От кабинета на премиера отказаха да отрекат в четвъртък, че ще се проведат предсрочни избори през първите дни на ноември, ако депутатите гласуват вот на недоверие на Джонсън в началото на септември, но заявиха, че премиерът ще гарантира, че Великобритания ще напусне ЕС на 31 октомври, съобщава \"Фокус\".", "date": "2019.08.09", "title": "Спряха отпуските на съветниците на Джонсън - знак за избори"}
{"url": "https://clubz.bg/86461-bum_v_planinskiq_turizym_vypreki_tvyrdeniqta_na_neno_dimov", "text": "Правилата в планините не трябва да се променят в изгода на конкретни бизнеси, на конкретни ски зони, на конкретни близки до властта инвестиционни интереси и концесионери. Това заяви пред БНР Вера Стаевска от екипа на \"Зелени закони\" и от Асоциацията на парковете в България. Тя коментира изказването на министър Нено Димов, според когото правилата в националните паркове пречат на туризма. Коментарът му бе по повод организираното незаконно изкачване на 1500 души едновременно на връх Мусала. Нено Димов: Режимът в планините пречи на туризма Според нея отново се прави опит за подновяване на разговора за облекчаване на защитните режими. Според нея за да се избегнат конфликти, е необходим по-добре обмислен контрол, а не повече контрол. Рецидив: премиерът пак спира скандални поправки на Нено Димов От \"Коалиция За да остане природа в България\" също излазоха днес със становище. То е озаглавено  Нено Димов: Има много зони в Натура 2000, които нямат място там Съдът задължи Нено Димов да направи екооценка за \"Пирин\" Рецидив: премиерът пак спира скандални поправки на Нено Димов Нено Димов: Има много зони в Натура 2000, които нямат място там Съдът задължи Нено Димов да направи екооценка за \"Пирин\"", "date": "2019.08.09", "title": "Бум в планинския туризъм. Въпреки, твърденията на Нено Димов "}
{"url": "https://clubz.bg/86487-spasitelen_korab_pribra_80_migranti_ot_lodka_kraj_libiq_italiq_ne_go_puska", "text": "Спасителен кораб на хуманитарната организация \"Лекари без граници\", спаси 80 мигранти от гумена лодка край бреговете на Либия, предаде Асошиейтед прес.  Организацията съобщи в Туитър днес, че спасените са в шоково състояние и разпространи снимки, на които се вижда как мигрантите биват прехвърлени на плаващия под норвежки флаг спасителен кораб \"Оушън Вайкинг\" от оранжева надувна лодка. До 150 мигранти гинат в корабокрушение край Либия \"Гореща линия\" за бедстващи мигранти, поддържана от мрежа от активисти, съобщи, че е получила сигнал за лодката с 80 души край бреговете на Либия, сред които 5 жени и 4 деца, и е информирала както властите, така и кораба \"Оушън Вайкинг\".  Вътрешният министър на Италия Матео Салвини, който предизвика правителствена криза, каза, че ще подпише забрана за влизане на кораба в италиански териториални води. Според одобрен неотдавна правителствен указ, корабът може да бъде глобен с 1 милион евро, ако наруши забраната. ", "date": "2019.08.09", "title": "Спасителен кораб прибра 80 мигранти от лодка край Либия, Италия не го пуска"}
{"url": "https://clubz.bg/86468-cik_globi_angel_djambazki_zaradi_oryjieto_na_policaite", "text": "След като глоби лидера на ВМРО и вицепремиер Красимир Каракачанов за използване на трибагреника по време на предизборната кампания за евровота, Централната избирателна комисия (ЦИК) наложи глоба от 2000 лева и на заместника му в партията - Ангел Джамбазки. Причината: в качеството си на кандидат за член на Европейския парламент от ВМРО-БНД е нарушил разпоредби на Изборния кодекс. Това се казва в решение на комисията. Според ЦИК Джамбазки е нарушил добрите нрави, като е сравнил действията на българската полиция с тези на полицията в Брюксел. В телевизионен репортаж Джамбазки изтъква, че полицията в Брюксел е застреляла терористи. Това за него е аргумент, че българските полицаи трябва да могат да ползват своето оръжие, включително при инциденти като напрежението в Куклен от преди няколко месеца. Тогава роми нападнаха с камъни полицейски патрул в града. ЦИК глоби Каракачанов - заради трибагреник в агитационни материали В ЦИК са постъпили възражения - както от Джамбазки, така и от Каракачанов, но и в двата случая административно-наказващият орган намира, че не са налице предпоставки за приемане на случаите за маловажни, неправилни и незаконосъобразни. Решението подлежи на обжалване пред Софийски районен съд, чрез Централната избирателна комисия, в седемдневен срок от връчването му.", "date": "2019.08.09", "title": "ЦИК глоби Ангел Джамбазки заради оръжието на полицаите"}
{"url": "https://clubz.bg/86467-syzdatelite_na_igra_na_tronove_obryshtat_gryb_na_nvo", "text": "Създателите на сериала „Игра на тронове“ Дейвид Бениоф и Дан Уайс са поредните популярни имена, които „Нетфликс“ успя да привлече. Двамата подписаха сделка със стрийминг гиганта на стойност 200 млн. долара за продуцирането на филми и сериали, съобщава „Гардиън“. Бениоф и Уайс отдавна са в групата на най-търсените шоурънъри в Холивуд, за което помогнаха осемте сезона „Игра на тронове“. Дуото вече има договор с „Дисни“ за трилогия от вселената на „Междузвездни войни“, а решението им, че ще напуснат НВО след почти 10-годишно партньорство бе посрещнато с лавина от оферти. За тях са се борили включително „Амазон“ и „Епъл“. Тройното престъпление на \"Игра на тронове\" Но „Нетфликс“ за пореден път показа, че превъзхожда конкурентите си и затвърди политиката си на ухажване на най-търсените имена с мултимилионни сделки. Миналата година компанията подписа договор с Райън Мърфи (създател на сериалите „Веселие“, „Зловеща семейна история“, „Американска криминална история“) за рекордната сума от 300 млн. долара. Първата му продукция за компанията, сериалът „Политикът“, ще има премиера следващия месец. Деветцифрена е сумата, предложена и на Шонда Раймс през 2017 г., създател на „Анатомията на Грей“. Изказването му обаче провокира сарказъм, особено частта с „удовлетворяват зрителите по цял свят“ – подигравателната им реакция бе породена от последния осми сезон на „Троновете“, посрещнат с огромни критики от феновете. Едно от обвиненията към Бениоф и Уайс беше именно, че претупват историята на сериала на НВО, за да продължат с останалите си и по-доходоносни проекти като трилогията „Междузвездни войни“. Дж. Р. Р. Мартин разкри 5 детайла за предисторията на \"Игра на тронове\" Двамата шоурънъри са силна карта за „Нетфликс“ – напоследък стрийминг гигантът се изправя срещу все по-ожесточена конкуренция. По-късно през годината „Дисни“ и „Епъл“ ще пуснат свои стрийминг платформи, а НВО Мах, новата услуга на „Уорнър медиа“, ще заработи през 2020 г. Към това се прибавя и очакваният сериал „Властелинът на пръстените“, в който „Амазон“ наля рекорден бюджет в опит да изпревари „Нетфликс“ по гледаемост. Новият проект по Толкин трябва да е готов до 2021 г. Макар и да не удовлетвориха феновете със съдържание тази година, Бениоф и Уайс, превърнаха „Троновете“ в най-гледания сериал на НВО – рекорд, който не трая дълго – до появата на минисериала „Чернобил“. Дж. Р. Р. Мартин разкри 5 детайла за предисторията на \"Игра на тронове\"", "date": "2019.08.09", "title": "Създателите на \"Игра на тронове\" обръщат гръб на НВО"}
{"url": "https://clubz.bg/86489-proektant_na_largoto_nqma_smisyl_ot_novi_plochki_ako_ne_sprem_trafika_vyrhu_tqh", "text": "На 6 август, вторник, бТВ съобщи за нов, трети пореден ремонт на плочките на столичното \"Ларго\". И разясни в репортаж какви са различните теории за това какво нанася щетите около куполите на проекта комплекс \"Сердика\" - скейтбордисти, велосипедисти, или водоноските, които поливат растенията.  Докато зам.-директорът на Регионалния исторически музей на София инж. Борис Чилев изказа теорията, че камиончетата за поливане не са достатъчно тежки, а тезата на културния министър Боил Банов е, че са виновни скейтбордисти (каквито там никой не е виждал), проектантът на куполите арх. Христо Генчев заяви, че причината са пътно-транспортни произшествия и влизащи на площада моторни превозни средства - вероятно тежка техника. Фантомни катастрофи и невидими скейтбордисти чупили столичното Ларго Клуб Z зададе логичния въпрос как е допустимо това, след като в зоната не би трябвало да се допускат МПС, и арх. Генчев ни потърси, за да ни разясни казуса, като разкри, че на площада влизат не само леки автомобили, но и много по-тежки превозни средства - нещо, за което плочките просто не са пригодени. И обясни защо за момента не предлага друго решение на проблема, освен счупените плочки да бъдат залепени, а не сменени изцяло. Боил Банов: Ларгото не е направено да се скача със скейтборд отгоре Арх. Генчев визира изказването на лидера на столичните социалисти Калоян Паргов от общинската група на БСП, че \"пак някой е проектирал некачествено, вследствие на което и цялото изпълнение е некачествено\". Дилемата, пред която е изправен проектантът, е как и най-вече дали ще може да бъде ограничено движението на МПС в района на куполите. Засега се работи по решение, което предвижда да бъдат поставени кашпи с цветя като преграда. Дали това ще е крайното решение - той не може да каже. Проектантът заяви, че преди местния вот няма да обсъжда други решения, тъй като те ще се политизират, а това ще навреди на обекта. По въпроса с ПТП-тата и влизането на автомобили на площада архитектът е събрал кадри, които е намерил в интернет и лично е огледал щетите. Освен плочките, са пострадали и изключително здравите колчета, които са на ръба с платното на пл. \"Независимост\". Не би ли трябвало в сърцето на София лесно да се установява кой е откъртил колче и с какво -  арх. Генчев не знае, пък и не е негова работа. Според него по-тежките щети върху капаците на отводнителните канали са не от леки автомобили, а от товарни камиони и друга тежка техника. А там, където са най-големише щети, има дори счупени носещи подпори. Те са с диаметър 10 см, на водещ западноевропейски производител, и губят устойчивост при точково натоварване от над 1 тон. Според него върху плочките са влизали не просто камиони, а и техника с големината на челен товарач. Най-малките машини от този тип тежат по няколко тона. А т.нар. водоноски, които влизат, за да поливат цветята, са около тон-тон и половина - празни. Пълни могат да достигнат до над 3 тона. Проектантът обясни и разликата между дефект, който се покрива от гаранцията на строежа - т.е. строителят е длъжен да поправи - и щети, нанесени от неправилна употреба. Когато обаче има счупени десетки плочки, концентрирани в определени експонирани зони, това говори не за дефектен материал или технология, а за претоварване, обясни той. Преминаването на МПС създава допълнителен проблем защото за разлика от пешеходците, автомобилите генерират хоризонтални усилия и разместват капаците със залепените върху тях плочи (затова и буксуващата кола хвърля камъчета). Конструкцията просто не е предвидена да издържа това. Първоначалният проект е предвиждал металните колчета да блокират изцяло площада, но после това било променено. А и сегашните ремонти, въпреки бурната реакция на медиите, всъщност са дреболия, обясни той. Затова и приоритет в момента не трябва да е смяната на плочките, а дали ще може да се гарантира, че няма да влизат превозни средства, които отново могат да нанесат щети. Арх. Христо Генчев подчерта, че в следващите месеци плочките ще бъдат редовно проверявани, а той лично ще следи да няма разхлопване на капаците, за да не се дразнят гражданите на София. Но ключовият въпрос за \"Ларгото\" е дали сега е по-добре от преди..   Боил Банов: Ларгото не е направено да се скача със скейтборд отгоре", "date": "2019.08.09", "title": "Проектант на \"Ларгото\": Няма смисъл от нови плочки, ако не спрем трафика върху тях"}
{"url": "https://clubz.bg/86466-tyrseneto_i_dobivyt_na_petrol_namalqvat_zaradi_globalnite_konflikti", "text": "В августовския си отчет Международната агенция за енергията (МАЕ) понижи прогнозата си за търсенето на петрол през 2019 година с 100 000 барела дневно до 1,1 милиона барела дневно на фона на изострянето на геополитическото напрежение. МАЕ предупреди днес при представянето на доклада, че може да преразгледа прогнозата си отново към понижение, предаде ТАСС. Търговската война между САЩ и Китай и по-силният спад на световния икономически растеж отслабват търсенето на петрол, се отбелязва в доклада. Посочено е, че перспективите за политическо споразумение между САЩ и Китай се влошават, а в същото време напрежението в Залива, където има нападения срещу петролни танкери заради дипломатическото противопоставяне между САЩ и Иран, подхранва безпокойствата. Очакванията за търсенето на черното злато през 2020 година също са намалели в сравнение с предишната предварителна оценка - с 50 000 барела дневно до 1,3 милиона барела дневно. Общият обем на търсенето остава непроменен за 2019 година на равнище от 100,4 милиона барела. Добивът на страните от ОПЕК през юли е намалял със 190 000 барела дневно спрямо юни до 29,71 милиона барела дневно, се допълва в отчета на МАЕ. Цената на петрола започна да пада Най-силно е свила добива си Саудитска Арабия - почти с 1 милион барела дневно спрямо равнище от октомври 2018 година, което бе възприето като базово в споразумението за намаляване на производството на петрол. Иран и Венецуела са освободени от ограниченията, договорени във Виенското споразумение, но добивът им спада стремително под натиска на санкциите на САЩ. През юли Иран е намалил производството си с още 50 000 барела дневно до 2,23 милиона барела дневно. Венецуела пък е свила добива си с 60 000 барела дневно до 0,81 милиона барела дневно. Според разчети на МАЕ 11-те страни от ОПЕК, които са подписали Виенското споразумение, са изпълнили задълженията си по него през юли на 119 процента, тъй като редица страни са превишили обещаните намаления. Запасите от петрол на страните от Организацията за икономическо сътрудничество и развитие (ОИСР) през юни 2019 година са нараснали с 31,8 милиона барела до 2,961 милиарда барела, се посочва в августовския доклад на МАЕ. Това е с 66,9 милиона барела над средното 5-годишно ниво за този показател. Във Венецуела има петрол, но няма бензин Предварителните данни показват, че запасите на САЩ намаляват, а на Япония - се увеличават. През май запасите на страните от ОИСР, която обединява 35-те най-развити страни в света, са били само с 6,7 милиона барела над 5-годишното им равнище, според предишния отчет на МАЕ, отбеляза ТАСС. БТА Във Венецуела има петрол, но няма бензин", "date": "2019.08.09", "title": "Търсенето и добивът на петрол намаляват заради глобалните конфликти"}
{"url": "https://clubz.bg/86492-amazon_obvinena_v_eksploataciq_na_detski_trud_v_kitaj_samoproverqva_se", "text": "Гигантът в онлайн търговията Амазон (Amazon) обяви днес, че ще разследва твърденията за нарушения в свой завод в Китай, след като защитници на трудовите права обявиха, че 17-годишни ученици работят нощем и се нарушава ограничението за извънреден труд, предаде Ройтерс, цитирана от БТА. Проучване на нюйоркската организация Чайна лейбър уоч (China Labour Watch) установи, че заводът на подизпълнителя Фокскон (Foxconn) за производството на смартспийкърите Ехо (Echo) и на електронните четци Киндъл (Kindle), разчита на временно наети ученици и на положени наднормени часове труд. Според китайските закони заводите могат да наемат ученици стажанти на възраст над 16 години, но те не могат да работят нощем или извън нормираното работно време. Amazon - нова мишена на Брюксел в битката за защита на личните данни  Работниците са работили доста над определения от закона минимум от 36 часа на месец, като в най-натоварените периоди някои са работили допълнително 140 часа. Спешно разследваме тези твърдения и решаваме проблема на най-високо равнище с Фокскон, посочи в имейл до Ройтерс говорител на Амазон. Той допълни, че компанията е изпратила разследващи на място тази седмица, след като е научила за твърденията. Около 20 процента от работниците в завода в централния китайски град Хънян са били ученици стажанти, а това е два пъти повече от законово допустимото според Чайна лейбър уоч. САЩ ще проверяват Facebook, Google, Apple, Amazon за монопол За втори път Амазон и неговият подизпълнител Фокскон привличат вниманието заради отношението към работниците си. Тайванската компания Фокскон, официално известна като Хун Хай присижън индъстри (Hon Hai Precision Industry), е най-големият подизпълнител, произвеждащ електроника. За нея работят над един милион души. САЩ ще проверяват Facebook, Google, Apple, Amazon за монопол", "date": "2019.08.09", "title": "Amazon обвинена в експлоатация на детски труд в Китай. Самопроверява се"}
{"url": "https://clubz.bg/86483-kosovo_zaplashva_severna_makedoniq_s_mita_za_vnos", "text": "Официална Прищина изпрати писмо до правителството на Северна Македония с искане за премахване на митата на косовските продукти, по-конкретно рибните. Ако те не бъдат отменени, косовските власти обещават да въведат сходни мита за продуктите от Македония, съобщава електронното издание на прищинския вестник Gazeta Express, цитирана от агенция \"Фокус\". Косовският министър на търговията и промишлеността в оставка, Ендрит Гаши изпрати писмо до министъра на икономиката на Северна Македония, Крешник Бектеши и го заплаши с налагане на мита за внос. В писмото си Гаши настоява Северна Македония да отмени митата за вноса на косовски стоки, свързани с риболов и рибните продукти.", "date": "2019.08.09", "title": "Косово заплашва Северна Македония с мита за внос"}
{"url": "https://clubz.bg/86465-uajnstijn_uspql_da_prodade_imoti_za_56_miliona_predi_izbuhvaneto_na_skandala", "text": "Американският кинопродуцент Харви Уайнстийн е успял да продаде шест свои недвижими имущества на стойност 55,9 милиона долара половин година преди избухването на скандала за сексуалните му посегателства, съобщава в. \"Уолстрийт джърнъл\", цитиран от БТА. Собствеността е била продадена в периода октомври 2017-април 2018 година. А през месец април тази година обвиняемият продуцент е успял да продаде свои и на брат му Робърт офисни помещения.  Сътрудници на вестника са разговаряли с Лесли Коен, която е закупил дом на Уайнстийн в щата Кънектикът три дни преди скандалната публикация за него, публикувана в \"Ню Йорк таймс\". Жената заявила, че се е почувствала измамена, тъй като не е знаела за аморалните действия на предишния собственик. Харви Уайнстийн предложи $ 44 млн. обезщетение на жертвите си Вестникът напомня, че продуцентът е предложил през месец май тази година да заплати 44 милиона долара обезщетение на потърпевшите и на кредиторите, които водиха дела с продуцентската му компания преди нейния банкрут. През месец октомври 2017 година в. \"Ню Йорк таймс\" публикува материал, в който Уайнстийн беше обвинен в множество сексуални посегателства над актриси и служителки в неговата компания.", "date": "2019.08.09", "title": "Уайнстийн успял да продаде имоти за $56 милиона преди избухването на скандала"}
{"url": "https://clubz.bg/86464-ivan_todorov_shte_svalqm_pravitelstvoto_ha_ha_razpiti", "text": "Това се казва в , откъдето днес - за втори път, разпространяват части от доказателствата срещу \"ТАД груп\". Разобличавайки \"ТАД груп\", прокуратурата публикува ЕГН на Борисов, Цацаров и Пеевски Оттам декларират, че \"ще спазват, както и до момента презумпцията за невиновност и няма да оповестяват информация, която би застрашила хода на наказателното производство\", но \"водени от това разбиране, при абсолютно спазване на закона ще продължим да информираме обществеността по въпроси, представляващи голям обществен интерес\". Така те разпространяват 4 PDF файла, озаглавени  - на името на собственика на фирмата Иван Тодоров, който от вчера е за постоянно в ареста. Именно във въпросния последен файл се твърди, че той казал: Напомняме, че защитата на Тодоров твърди, че срещу него няма основания да е поръчвал на Кристиян Бойков хакерската атака срещу НАП, както и че не изпълнява състава на чл. 108а от НК - за тероризъм. В него едната хипотеза е, който извърши престъпление (в случая - компютърно)  В шеги и пръскачки: задържаха шефа на \"ТАД Груп\" в ареста Прокуратурата обаче вчера пледира пред АСНС, че Тодоров първо е ръководил еднолично всяко действия във фирмата и второ - имал е система от охранителни камери, които по всяко време гледат в мониторите на подчинениете му. Освен това той има като ръководител нужните експертни знания, за да извърши деянието. Най-интересен може би е файлът   - с гласни доказателства - разпити на свидетели. Вчера прократурата твърдеше, че свидетелите са от две групи, най-условно: свидетели, работили в \"ТАД груп\", и свидетели, потърпевши от дейността им. \"...Не си спомням точно кога, но Кристиян ми се похвали, че е свалил голяма база данни, съдържаща регистрационните номера на много автомобили, както и лични данни на техните собственици – имена, ЕГН-та, имейли. Кристиян ми каза, че държи тази база данни на много сигурно място и има информация за всички автомобили в България и техните собственици\", продължава същият свидетел, цитиран вчера в съда като \"свидетелят Ахмед\". В ареста: \"убеждавали\" Криссс да признае вина. Въпреки безспорните доказателства \"Кристиян постоянно критикуваше държавата и ниското ниво на киберсигурност на различните държавни платформи и сайтове. Дори няколко пъти с насмешка казваше, че има предчувствие за дадена платформа какви уязвимости има без да конкретизира, а Иван Тодоров, отново на майтап му казваше „ми дай да видим какво имат“, заявява и друг свидетел от дружеството - И.П. Вероятно в показанията на същия свидетел се корени и \"онова\" изказване на спецпрокуратурата, което стана повод за множество шеги и закачки: Тази кореспонденция я водихме посредством приложението „Телеграм“. По време на разговора Кристиян Бойков ме попита дали ще му помогна да „хакнем“ Национална агенция по приходите, като уточни, че иска да „хакнем“ домейните nap.bg и nra.bg, както и всички поддомейни на НАП. Кристиян искаше да направим пробив в информационната система на НАП и да свалим база данни. Аз се съгласих, но му казах, че ще го направим по-късно, тъй като отивам на зъболекар. С това разговорът ни за НАП приключи. Аз се съгласих само, защото не ми се занимаваше с него, но нямах намерението да го правя и аз лично не съм правил нищо. По-късно, мисля, че след около три седмици видях в един общ чат на компютърна тематика, с над 50 участника отново в „Телеграм“, че Кристиян се интересува от айпи адресите на nap.bg и nra.bg. Малко след това някой от групата, не си спомням кой точно, пусна айпи адресите на nap.bg и nra.bg. Тогава Кристиян написа: Поради това, което разказах, когато изтече базата данни на НАП, веднага си помислих, че Кристиян Бойков го е направил. Помислих си, че той е записал базата данни на НАП и я изпратил на медиите... ...Искам да поясня, че Кристиян ни задължаваше мен и З да правим снимки на откритите уязвимости на сайтовете и да ги пазим. Това се правеше от една страна, за да се докаже на клиента, че действително има уязвимост, а от друга страна Кристиян впоследствие експлоатираше тази уязвимост, като записваше различни бази данни на външен хард диск. Кристиян колекционираше бази данни от различни сайтове, като ги записваше на диска с имената на сайтовете. Кристиян записваше базите данните на клиентите, с които имахме сключен договор, но без тяхно съгласие. Лично от него знам, че е правил тестове за уязвимости на сайтове, без знанието и съгласието на собствениците им и също е записвал базите им данни на външния хард диск. Кристиян се хвалеше, че продава различните бази данни в един хакерски форум Raid Forums. Кристиян Бойков ми е предоставял да разглеждам лично този диск. Когато ми го даде да го разгледам в него имаше над 500 GB информация. Спомням си, че в него бяха записани базите данни на следните сайтове: mon.bg, …....bg, .......bg, ddos........bg. Впоследствие мисля, че беше добавил и базата данни на ........bg. Информацията свалена от различните сайтове и съхранявана от Кристиян на горепосочения диск съдържаше основно потребителски имена и пароли на администраторите на сайта. Спомням си, че имаше имена, презимена, дата на раждания, ЕГН-та, имейли, айпи адреси... ...Не си спомня точно кога, но Кристиян ми се похвали, че е свалил голяма база данни, съдържаща регистрационните номера на много автомобили, както и лични данни на техните собственици – имена, ЕГН-та, имейли. Кристиян ми каза, че държи тази база данни на много сигурно място и има информация за всички автомобили в България и техните собственици. Искам да уточня, че за въпросния хард диск и съдържащата се в него информация знаеха всички служители на фирмата, които работеха там към датата на моето постъпване. Този хард диск непрекъснато стоеше у Кристиян Бойков. Носеше в раницата си като идваше на работа, виждал съм го да го вади оттам като идва и да го прибира в раницата преди да си тръгне. Давал го е на З. М. да го разгледа пред мен, на мен също го е давал да го разгледам. Тогава ни го даде за две минути, за да видим какви сайтове е свалял вътре и докато го разглеждахме, през цялото време Кристиян беше при нас. Кристиян ме караше да допълвам данните в хард диска с други данни, които съм достъпил нерегламентирано от различни сайтове, които не са на наши клиенти. Аз не се съгласих да правя това, защото знам, че не е законно. Единствено открих уязвимост в сайта на А., за които Кристиян ме увери, че предстои да станат наш клиент. Той буквално ми каза, че бил говорил със собственика на „А“. Това стана през април 2019 г., не помня точната дата. Тогава намерих я без да ползвам готови програми, а с ръчно претърсване. След това пратих линк към уязвимостта на Кристиян, изпратих му го в личен чат. После не знам той какво е направил с уязвимостта. Веднага след това Кристиян се обади по телефона на някого и му каза, че съм успял да хакна сайта на А.. Същият следобяд, когато Иван Тодоров дойде в офиса ни, Кристиян му съобщи и на него, че съм хакнал сайта на А.. Тогава се усъмних, че Кристиян ме е излъгал, че А. ще станат наш клиент. По-късно проверих в системата на фирмата ни и видях, че наистина няма сключен договор с тях. След това станах по-предпазлив към информация, дадена от Кристиян относно това кои сайтове са наши клиенти. Искам да уточня, че Кристиян и Иван от една страна, както и Кристиян и Георги, от друга страна имаха сякаш по-тайни отношения, защото се отделяха да си говорят настрани от нас, останалите – излизаха на терасата да пушат и да си говорят тайно. Иван и Георги не съм ги виждал да се отделят и да си говорят тайно помежду си. Иван Тодоров и Георги Янков знаеха за диска на Кристиян с хакнатите данни – виждал съм Кристиян да го ползва пред тях, както и пред останалите служители в офиса. Предполагам, че Иван е поставил на Кристиян задачата да хаква различни сайтове и после да им предлага да станат наши клиенти. Смятам така, защо Кристиян е просто служител и не би направил нещо такова на своя глава, докато работи във фирмата. Лично аз съм го виждал по време на работа да тества сайтове както на наши клиенти, така и на такива, които не са ни клиенти. В началото на м.април 2019 г., малко след случката със сайта на ………….., Кристиян влезе в офиса ни, като се заливаше от смях. Когато го попитахме какво се е случило, той ни каза, че е продал някаква база данни за 15 000, не си спомням в каква валута е тази сума. Доколкото разбрах, купувачът е бизнесмен – българин, доколкото помня спомена, че е 3 от конкурентна фирма, но не е споменавал други подробности. Каза също, че купувачът му е дал половината от тази сума на ръка, в брой, а остатъкът ще му плати по-късно по друг начин. Мен Кристиян ме е обучавал как да хаквам сайтове. Казвал ми е, че е добре, ако искам да хакна някой сайт, да не работя през моя доставчик на интернет, а да кракна уай-файът на съседите, за да не хванат. Той ми се похвали, че самият той винаги работи така. Сещам се също, че веднъж Кристиян на всеослушание каза на мен и другите колеги в офиса, че е добре, ако правим нещо незаконно, напр. ако сканираме за уязвимости сайо ве, които не са наши клиенти, да използваме VPN „TOR Phantom“, т.к. си сменя непрекъснато IP адреса, през 10-15 мин и така не може да се засече. Искам да добавя също, че след случката с …………., Кристиян ми каза, че още два сайта ………..bg и ………..bg ще ни станат клиенти и ми каза да ги тествам за уязвимости. За името на втория сайт не съм много сигурен. Спомена, че са му предложили 2 000 лв., ако намери уязвимости в единия от сайтовете и именно това ме усъмни, че отново се опитва да ме накара да осъществя за нерегламентиран достъп до тези сайтове. Не каза кой му предлага тази сума. Относно случая, при който Кристиян беше хакнал базата данни на ………. мога да кажа, че във въпросния хард диск, за който разказах, имаше папка озаглавена ……...bg и ……...bg, но те бяха празни към момента, към който Кристиян ми ги показа – към средата на м.април 2019 г. Тогава Кристиян ми предложи, ако искам да си сваля данни от хард-диска му. Този диск Кристиян ми го е показвал веднъж и го уе използвал 2-3 пъти в офиса, за да търси други данни – търсеше хора по име, по ЕГН, по IP, но не знам какви хора и защо е търсил. Кристиян Бойков бе назначен на работа малко след мен, имам предвид в края на 2017 г. Направи ми впечатление, че е с голямо самочувствие и изключително надменен. Той бе назначен след като стана известен с хакването на ………………………. За това време Кристиян се сближи доста със собственика на фирмата Иван Тодоров. Постепенно започнаха да идват клиенти, които желаеха да се правят тестове, относно киберсигурност на техните платформи и сайтове. Но все пак броя на клиентите е недостатъчен, затова не съм сигурен кой го предложи Иван или Кристиян, част от политиката на фирмата за набиране на клиенти да бъде тестването на сайтове на различни дружества без тяхно знание и в последствие да ги набират като клиенти. Тази политика на фирмата се 4 коментираше постоянно в офиса основно между Иван и Кристиян, като двамата си говореха, че трябва да се изготви списък с най-големите български сайтове, които да бъдат тествани без знанието на техните собственици, като след това бъдат привлечени като клиенти. Впоследствие разбрах, че Кристиян е направил такъв тест на сайта на ………………… със знанието на Иван Тодоров, от който бе намерена уязвимост xss (cross – site scripting), която би могла да осигури достъп до сесии на потребители и да извърши пренасочването им към други страници, както и иницииране на заявки от потребителите без тяхното знание. Мисля, че беше малко след като Кристиян постъпи на работа. За този тест разбрах след като Иван Тодоров ми каза да отговоря на гневен имейл, изпратен от Н.л. Аз му отказах, тъй като първото писмо до Н. л. бе изпратено от Кристиян и чисто технически не беше коректно, още повече че беше проведен тест без тяхно съгласие, което в крайна сметка не е правилно. Аз не съм се съгласявал да се провеждат подобни тестове. Поради тази причина казах на Иван, че най-добре би било да се извинят на Н. л. Кристиян постоянно критикуваше държавата и ниското ниво на киберсигурност на различните държавни платформи и сайтове. Дори няколко пъти с насмешка казваше, че има предчувствие за дадена платформа какви уязвимости има без да конкретизира, а Иван Тодоров, отново на майтап му казваше „ми дай да видим какво имат“. Тези разговори между двамата аз винаги съм възприемал на шега, но винаги съм подозирал, че Кристиян прави нерегламентирани тестове на различни платформи, защото SQLMap програмата, с която правеше тестовете понякога бе включена и без да имаме клиенти. Спомням си че пред мен се е хвалил, че е имал достъп до системата, която управлява водни струи за поливане пред парламента и ни казваше дали искаме да пусне отделни струи и да ходим да видим на място, дали действат. Също така се хвалеше, че е компрометирал «хаквал» безжичния интернет на съседите си. В последните дни на моята работа в «Тад Груп» ЕООД Кристиян се похвали, че е има осигурен администраторски достъп до сайта на ……... Спомням си че Кристиян ме помоли веднъж лично и извънслужебно да му помогна за съдействие, а именно да компрометира, т.е да осъществи достъп до сайт на фирма, която се занимава с туристически услуги, без знанието на собствениците й. Доколкото си спомням това се случи в началото на 2019г., но не мога да конкретизирам датата. Не си спомням името на дружеството. Не зная дали впоследствие Кристиян е успял да осъществи достъп до тази база данни. Тогава предположих, че целта на Кристиян е извличане на списъка на клиенти, тъй като неговото семейство има подобна фирма и най-вероятно е целял набиране на нови клиенти, посредством осъществяване на достъп до базата данни на фирмата. Искам да поясня, че докато работех в ТАД ГРУП ЕООД Кристиян Бойков изготви списък с най-големите български сайтове по потребителски посещения в интернет, до които да се осъществи достъп без знанието и съгласието на собствениците му. Аз лично не съм виждал този списък, само съм чувал за него да говорят Кристиян и Иван. Доколкото аз зная по този начин е тествана само Н. л., нямам представа дали са тествали и други сайтове впоследствие. Вече не си спомням за кои други сайтове се коментираше, че са включени в този списък. Не си спомням точната дата, но мисля, че беше в края на 2016г. или началото на 2017г., категорично не си спомням кога беше, не си спомням и дали бях започнал работа или ходех все още на обучения в ТАД ГРУП когато разбрах от моите колеги, че са установили уязвимост, чрез която се разкриват потребителското име и парола на потребители, ползващи услугите на ....bg, собственост на „Н.“. Доколкото зная тогава не е сваляна база данни от ....bg, а тестовете са правени с личните пощи на колегите ми. Иван Тодоров също беше наясно, тъй като това се обсъждаше в офиса. Още повече, че не се правеха никакви тестове без Иван Тодоров да ги одобри. Тогава не разбрах кой от тримата провеждаше тези тестове и установи уязвимост в ....bg, но и тримата знаеха, че се провежда такъв тест. Тогава не си спомня кой направи контакт с Н., собствениците на ....bg и ги уведоми за тази уязвимост. Аз разбрах от колегите, че са установили контакт с Н. и са им предложили да направят официален тест на цялата платформа, но те отказали. При този отказ Иван Тодоров каза на всички в служители в офиса, че има право след 14 дневен срок да оповести откритото в публичното пространство за откритата уязвимост в сайта на ....bg. Обясни, че такива са правилата по закон и че трябва се изчакат 14 дин, за да може „Н.“ да си коригират системите. След този срок фирмата обяви, че ....bg имат уязвимости публично чрез сайта на „ТАД ГРУП“, а оттам и чрез други сайтове. Не зная кой бе правил теста на ....bg, нито кой бе оповестил новината публично, но всичко това бе със знанието на собственика Иван Тодоров. Зная също така, че Н. са заплашвали Тад Груп, че ще ги съдят, вероятно защото са осъществили достъп до сайта им и са го оповестили без тяхно съгласие... В шеги и пръскачки: задържаха шефа на \"ТАД Груп\" в ареста В ареста: \"убеждавали\" Криссс да признае вина. Въпреки безспорните доказателства", "date": "2019.08.09", "title": "Иван Тодоров: Ще свалям правителството, ха-ха (РАЗПИТИ)"}
{"url": "https://clubz.bg/86491-kamarata_na_arhitektite_sreshtu_tyrga_za_nacionalnata_detska_bolnica", "text": "Срещу търга за изграждането на Националната детска болница е подадена жалба в Комисията за защита на конкуренцията от Камарата на архитектите. Организацията настоява за прекратяването на тръжната процедура, тъй като сегашните ѝ параметри са порочни и по никакъв начин не гарантират качественото изпълнение на сградата, съобщава  . Срещу търга беше внесена жалба в КЗК и от една от фирмите \"ВДХ\" АД, но по нея комисията е отказала да образува производство. Поръчката за проектиране и строителство на националната детска болница беше обявена в началото на юли, като МЗ е сложило таван на бюджета от 95.4 млн. лева с ДДС. Предвижда се болницата да бъде изградена на мястото недовършения от 30 години корпус на клиниката по педиатрия в двора на Александровска болница. Плановете на МЗ предвиждат бъдещата Национална детска болница да се простира на площ от 45 000 кв. м. в два основни 11-етажни корпуса, 6 триетажни и 2 сутерена и да разполага с 350-400 легла. Обявиха търга за националната детска болница Камарата на архитектите настоява поръчката да бъде спряна и обявена наново със задание, което да гарантира качеството на изпълнението. Жалбата има два основни момента – вида на процедурата, която е инженеринг и обема и съдържанието на техническото задание, което според камарата е непълно. Трябва да се изясни може ли тази сграда да бъде на определеното за целта място, какви инженерни съоръжения трябва да се изградят, каква захранваща техническа инфраструктура е необходима. Това в момента не е изяснено, смятат още от Камарата. Затова от Камарата на архитектите настояват да се спре поръчката.", "date": "2019.08.09", "title": "Камарата на архитектите срещу търга за националната детска болница"}
{"url": "https://clubz.bg/86434-nivata_na_jivak_v_ribite_se_uvelichavat", "text": "Климатичните промени и прекомерният риболов повишават нивата на токсичния живак в треската и рибата тон. Това може да доведе до неврологични смущения при деца и бебета, чиито майки са консумирали рибни продукти през бременността, предаде Ройтерс, позовавайки се на публикация в сп. \"Нейчър\".  За приблизително три десетилетия концентрацията на метилживак - органично съединение, способно да причини сериозни поражения върху мозъка и нервната система, се е повишила с 27 процента при треската и с 23 процента при рибата тон, обитаващи залива на Мейн в Атлантическия океан, съобщават авторите на изследването от Харвардския университет.  Борбата с климатичните промени може да ни донесе милиарди На бременните жени отдавна се препоръчва да избягват консумацията на риба-меч и акула заради повишените нива на живак. Треската обаче е сред рибите, които здравните власти на САЩ препоръчват като източник на хранителни вещества и протеини, подпомагащи развитието на децата.  Затоплените морета повишават енергийните нужди на дребните риби, в резултат на което те поглъщат повече плячка, съдържаща метилживак. На свой ред те биват поглъщани от рибата тон и по този начин увеличават съдържанието на органичното съединение в нея.  Климатичните промени. Истината, която започнахме да приемаме... Прекомерният риболов на дребни риби като херинга и сардина променя храненето и на атлантическата треска, принуждавайки я да поглъща по-едри екземпляри и омари, чиито нива на метилживак са по-високи. По данни на Организацията по прехрана и земеделие на ООН (ФАО) глобалната консумация на риба почти се е удвоила от 60-те години на миналия век. Климатичните промени. Истината, която започнахме да приемаме...", "date": "2019.08.09", "title": "Нивата на живак  в рибите се увеличават"}
{"url": "https://clubz.bg/86485-tymnata_materiq_moje_da_e_otpredi_golemiq_vzriv", "text": "Тъмната материя е може би най-голямата загадка във Вселената. Знаем, че има нещо, което провокира по-бързото от обичайното движение в Космоса. Но не знаем какво е и нямаме никаква представа откъде се е взело. Според ново изследване, произходът на тъмната материя може да е по-особен, отколкото е известно. Може би това са били частици, които са се появили за много кратък период от време, само части от секундата преди Големия взрив. Това не предполага просто нова връзка между физиката на частиците и астрономията; ако тази хипотеза намери потвърждение, тя би могла да доведе до нов начин за търсене на мистериозната материя, съобщава сайтът „ScienceАlert“. Редът на събитията в началото на Вселената, което само по себе си е доста мъгляв период, е много заплетен. Смятаме, че се е случило нещо, което наричаме Големия взрив – въпреки че неговото естество още се дебатира. И е последвало друго събитие, наречено „космическа инфлация“ – в много кратък период от време – частица от секундата, толкова малка, че нямаме име за нея – Вселената се е разширила неимоверно. Изглежда общоприето, че това се е случило между около 10 на 36-та степен и 10 на 32-ра степен секунди след Големия взрив. Този модел на инфлация изглежда като изображението по-горе. Но някои учени смятат, че това се е случило точно преди Големия взрив – и в този случай Големият взрив е името, дадено на условията във Вселената в края на инфлацията. Но на този етап просто няма как да знаем дали е станало точно така. Тъмната материя – която според нашите изчисления представлява около 80 процента от материята във Вселената – понякога се счита за продукт на Големия взрив. Но „ако тъмната материя наистина е остатък от Големия взрив, тогава в много случаи изследователите би трябвало вече да са получили директни сигнали за тъмна материя в различни физически експерименти с елементарни частици“, смята Тенканен. Вместо това, неговият математически модел допуска, че тъмната материя би могла да е продукт на космическата инфлация. Тази идея е предлагана и по-рано, но Тенканен я подкрепя с математически изчисления. И ако космическата инфлация е настъпила преди Големия взрив, тъмната материя би могла да се е появила преди всичко останало в изначалната Вселенска супа. Това предполага, че скаларните частици могат да ни заведат до тъмната материя. Те са частици с нулев спин, а инфлационната теория – при която скаларното поле е предизвикало космическата инфлация – предполага, че в този миг те са били създадени в изобилие. Досега сме открили само една скаларна частица – хигс бозона. Но това така или иначе няма да може да ни каже много за тъмната материя. Всичко това е много теоретично, но предлага интересни идеи по отношение мистериозната материя, която играе ключова роля за оформянето на нашата Вселена. Ще бъде очарователно да видим къде ще ни отведе търсенето на тъмната материя през следващото десетилетие. Изследването е публикувано в „Physical Review Letters“. Призрачна ли е нашата Вселена? Може би така изглежда, според тази карта на тъмната материя. Гравитацията на невидимата тъмна материя е водещото обяснение защо галактиките се въртят толкова бързо, защо орбитите им се струпват толкова бързо, защо гравитационните лещи толкова силно отклоняват светлината и защо видимата материя се разпределя, както в местната вселена и в космическия микровълнов фон. Представеното изображение от космическото шоу „Тъмната Вселена“ в Американския природонаучен музей осветлява една теория за призрачния характер на всеобхватната тъмна материя в нашата Вселена. В този кадър от детайлна компютърна симулация сложни нишки от тъмна материя, показани в черно, са изпъстрени около Вселената като паяжини, докато сравнително редките струпвания от познатата ни барионова материя са оцветени в оранжево. Тези симулации имат добри статистически съвпадения с астрономическите наблюдения. Според една, може би още по-плашеща хипотеза, тъмната материя – колкото и непозната и необяснима да е – вече не се смята за най-странния източник на гравитация във Вселената. Тази чест сега се пада на тъмната енергия, по-равномерен източник на отблъскваща гравитация, която изглежда доминира разширяването на цялата Вселена.", "date": "2019.08.09", "title": "Тъмната материя може да е отпреди Големия взрив"}
{"url": "https://clubz.bg/86462-ostra_jilishtna_kriza_v_sauditska_arabiq", "text": "Саудитска Арабия строи футуристичен мегаполис с говорещи роботи и летящи таксита, но за стотици хиляди души притежаването на къща остава почти непостижима цел, пише Ануж Чопра от Франс прес. Жилището е потенциален показател за обществено недоволство в страната, където домовете на достъпни цени остават недостижими за мнозина. Това е голямо предизвикателство за принца престолонаследник Мохамед бин Салман, който се стреми да реформира прекалено зависимата от петрола икономика. В продължение на десетилетия кралството, където нямаше данъчно облагане, отпускаше безлихвени жилищни заеми. С края на социалната държава обаче то вече насърчава ипотечни заеми в рамките на спорна промяна в политиката, която може да засегне средната класа. 39-годишният университетски преподавател Абдула, който е баща на три деца и наемател на апартамент в Рияд, мечтае да построи своя къща в предградие на столицата. След като чакал десет години за безлихвен заем от Фонда за жилищно развитие към министерството на жилищното строителство, той казва, че бил насочен към търговска банка за заем от 445 000 риала (119 000 долара). Отделно е взел заем за парцел в размер на 350 000 риала. Фондът се е съгласил да му възстанови една четвърт от заема за 450 000 риала, но парите не са му стигнали и строежът е спрял през май. Сумите са поглъщали около половината от месечната му заплата от 20 000 риала (5300 долара) заради повишаване на жизнения стандарт. \"Системата (с ипотечни заеми) унищожава средната класа, задушава ни\", казва той пред наполовина построената си къща и настоява да се върнат безлихвените заеми. Тези граждани от средната класа казват, че се затрудняват да изплащат заемите си откакто бяха понижени държавните субсидии върху водата, електричеството и бензина и беше въведен ДДС от 5 процента. 41-годишният чиновник Маджид смята, че няма да успее да изплати лихвен заем със заплатата си от 14 820 риала (3950 долара), която е малко над средната заплата в страната. Той е един от включените в списък на чакащи на Фонда за безлихвени заеми. По официални данни в него са записани 500 000 души. Окончателно решение по казусите им се очаква през 2020 г. За да се излезе от тази жилищна криза, трябва \"да се стимулира финансирането на частния сектор и да се намали дългогодишната зависимост от субсидиите\", заявява саудитският експерт Наджах ал Отаиби. Саудитска Арабия е изправена пред икономически затруднения. Очаква се през 2019 г. бюджетният дефицит да достигне 35 милиарда долара, което е 4,2 процента от БВП. Правителството уверява, че се стреми да установи партньорство с частния сектор за построяване на около 1,5 милиона жилища на достъпни цени. Достъпът до жилище е един от крайъгълните камъни на програмата за реформи \"Визия 2030\" на принца престолонаследник. Около 50 процента от населението от 20,7 милиона саудитци са били собственици на жилището си през 2017 г. Програмата си поставя за цел този дял да достигне 70 процента през 2030 г. Кралството иска също до 2020 г. да намали цената на средната къща до пет пъти средния годишен доход в сравнение с 10 пъти през 2015 г. Министерството на жилищното строителство задейства няколко програми за смекчаване на кризата и иска да увеличи общата сума на заемите на 502 милиарда риала (133 милиарда долара) до 2020 г., в сравнение с 290 милиарда риала през 2017 г. Някои саудитци обаче са недоволни от големи проекти като мегаполиса НЕОМ за 500 милиарда долара в северозападната част на кралството. През 2011 г. покойният крал Абдула отпусна 250 милиарда риала на министерството на жилищното строителство. Смята се, че тази мярка е целяла да успокои общественото недоволство в момент, когато регионът беше обхванат от демонстрациите на Арабската пролет. Маджид, който от години чака заем от Фонда, може да наеме само едно малко жилище.", "date": "2019.08.09", "title": "Остра жилищна криза в Саудитска Арабия"}
{"url": "https://clubz.bg/86456-kolko_pyti_za_edin_den_svobodnite_medii_mogat_da_obslujat_ivan_geshev", "text": "Така звучи първият анонс на първата новина на най-гледаната - централната емисия новини на Нова тв във вчерашния ден. Появява се прокурор Иван Гешев: Арестувани са 8 дилъри, а престъпната организация, генерирала милиони левове, научаваме още от телевизията, закупена неотдавна от Георги Домусчиев. Снимките са на отглеждана марихуана, а първата новина - за наркодилърите на Радо Ланеца, отнема значителните за емисията над 4 минути. Вторият обект или втора новина в централната емисия е също за успехите на прокуратурата - посветена е на оставянето в ареста на Иван Тодоров - който \"имал специфични знания\" и така можел да ръководи компютърната си фирма  Напомня се, че апелативните магистрати вчера нарекоха работата, която е свършила прокуратурата за две седмици, \"колосална\"  \"Ролята на медиите не е да венцеславят силните на деня\" Появява се - о, чудо -  . Който заявява: Наркогрупа се убивала помежду си... Прокурор \"копае с лопата канал до Пловдив\" Макар да не е нито административен ръководител на Спецпрокуратурата, която по закон разследва организирани банди, нито на сектор \"Наркотици\" на ГДБОП, Иван Гешев грее в новините и на Канал 3, която аха да е на Пеевски, но не можа да стане негова. Макар че никак не й личи... Не става ясно по каква линия, но заместник-главният прокурор и там коментира Радо Ланеца. Цитира се новата \"посестрима\" Нова тв, към която - общоизвестно е - от месеци изтичат (без)ценни кадри от Канал 3. Същото правят и най-авторитетните вестници - \"24 часа\"... ... и \"Труд\": Казвате си: тези са за широката публика, нормално е да търсят \"екшън\" и рейтинг, повече зрители... Да отворим някое сериозно, тежко правно издание. И попадаме на \"Правен свят\". В рубриката \"Най-важното\" от 5 новини в 3 фигурира името на Иван Гешев. Включително и онази трогателна и напълно безпрецедентна позиция по негов адрес на Академията на МВР отпреди няколко дни - как давали брилянтно правно образование...  А четвъртата новина само проформа не съдържа Името в заглавие, но е в негова защита - срещу   който дискредитирал държавното обвинение - ясно в чие лице. Нищо, че това кой да е подсъдим, е монопол именно на същата тази прокуратура. Извън посочената рубрика \"Най-важното\" може сами да си изброите дори само на горния скрийншот колко от \"новините\" на кого са посветени.  Какво тогава да кажем за най-долните (като подредба в нашия медия мониторинг): Неща като \"Монитор\" и \"Телеграф\", които официално са си на \"семейството\", дори няма да ги обсъждаме... Изредените новини са от напълно независими една от друга медии с независими ръководства, редактори и нюзруми, които просто така са си преценили - водени единствено от професионалния си инстинкт и нравствените си качества. Всичко е чисто съвпадение, а приказките, че се ръководят от един \"команден център\" някъде в тъмното и в момента се прави бяла кампания, са чисти спекулации на подсъдими олигарси. Наркогрупа се убивала помежду си... Прокурор \"копае с лопата канал до Пловдив\"", "date": "2019.08.09", "title": "Колко пъти за един ден свободните медии могат да обслужат Иван Гешев?"}
{"url": "https://clubz.bg/86460-chumata_po_svinete_dostigna_i_do_smolqnsko", "text": "Две положителни проби за чума по свинете са установени при изследване на материал от мъртви глигани, намерени край доспатското село Змеица, информират от Областната дирекция по безопасност на храните в Смолян, съобщава БТА. Общинската епизоотична комисия в Доспат ще заседава днес, за да се обсъдят мерките, които ще бъдат наложени заради наличието на заразата. Това са първите случаи на АЧС в Смолянска област. Очаква се в следващите дни да се получат резултатите и от останалите 9 проби от мъртви глигани, открити в горски местности в областта. ЕС ще отпусне 13.9 млн. евро на България за справяне с африканската чума Пробите са от трупове на две диви свине, престояли от дълго време в местност между селата Змеица и Борино. Изследването е направено на база биологичен материал от тръбните кости. Веднага, след като са намерени, мъртвите животни са загробени, а мястото е било дезинфектирано, според информация от община Доспат. Вчера Българската агенция по безопасност на храните (БАБХ) съобщи и за   намерена умряла дива свиня, на територията на общ. Върбица, област Шумен и намерена умряла дива свиня в землището на село Ново Градище, Стражижа, Великотърновско.", "date": "2019.08.09", "title": "Чумата по свинете достигна и до Смолянско"}
{"url": "https://clubz.bg/86471-pyrvi_sluchaj_na_zapadnonilska_treska_v_bylgariq", "text": "Първи случай на Западнонилска треска в България за тази година, съобщава БНТ. Заболяването е потвърдено при 60-годишна жена от Монтана, която е с възпаление на мозъка. Информацията за БНТ съобщи проф. д-р Тодор Кантарджиев, директор на Националния център по заразни и паразитни болести. Дете от Русе е показало симптоми на западнонилска треска Преди няколко дни бе обявено, че дете от Русе е било изследвано заради симптоми на западнонилска треска. За щастие, тестовете не потвърдиха диагнозата. Миналата година в България са регистрирани 15 случая на тази болест, като два са смъртни. Родните комари пренасят някои болести. Едни от най-изложените на ухапване от комари са рибарите, а основно насекомите хапят вечер и през нощта. Децата по-лесно преборват вируса.", "date": "2019.08.09", "title": "Първи случай на Западнонилска треска в България"}
{"url": "https://clubz.bg/86470-mrysno_po_mrysno_grafiti_snimki", "text": "Преди няколко дни ви показахме красивата страна уличните фасади в София. За да е ясно, че освен грозни и цинични графити, по тях може да се види и истинско улично изкуство. Това също е София (СНИМКИ) За съжаление случаите, в които красотата преобладава все още са толкова незначителни, че буквално се губят сред мръсотията на обидите и цинизмите по стените. Най-общо казано тези „графити“ се делят на няколко групи: 1.  – у нас най-масовите расистки графити са антисемитски. Следват обидите към ромите и бежанците. Не липсва обаче и съответният (също толкова зловещ) отговор:  – те са следващите по масовост. Фалически символи и мръсни обиди по стените можете да видите от идеалния център до крайните квартали. Конкурс: снимайте най-ужасните графити около вас  – този вид графити по нищо не се отличават от циничните, освен, че обектът на „любовта“ са различни отбори. Да иZчистим тези грозни-грозни неща Клуб Z стартира инициативата си „ИZчистване“ именно заради тези графити, които замърсяват с цинизма и простотията си средата около нас. Целта на кампанията ни е да покажем, че фасадите и улиците ни могат да изглеждат и по друг начин. Те искаха да ги запомнят или поне да ги забележат (СНИМКИ, ВИДЕО) В следващите дни ще ви разкажем какво означават отделните символи, защо човечеството драска фалически символи по стените от зората на своето съществуване, какво точно отличава вандалщината от уличното изкуство и още много-много интересни неща. \"След като почнах, не можех повече да спра\" Конкурс: снимайте най-ужасните графити около вас Да иZчистим тези грозни-грозни неща Те искаха да ги запомнят или поне да ги забележат (СНИМКИ, ВИДЕО) \"След като почнах, не можех повече да спра\"", "date": "2019.08.09", "title": "Мръсно, по-мръсно... Графити (СНИМКИ)"}
{"url": "https://clubz.bg/86469-huawei_predstavi_operacionna_sistema_konkurent_na_android", "text": "Китайският телекомуникационен гигант Хуавей (Huawei) , който бе заплашен, че няма да има достъп до операционната система Андроид (Android) заради американските санкции, представи днес нова операционна система за мобилните си телефони, предаде Франс прес, цитирана от БТА. Системата, наречена \"Хармони ОС\" (Harmony OS) беше представена от изпълнителния директор Ричард Юй на пресконференция в южния китайски град Дунгуан. Системата е базирана на Linux - както и Android. САЩ разхлабват забраните за Huawei Собствената операционна система на Huawei - Harmony OS ще бъде с отворен код. Ше използва микрокернел (минимален размер на софтуера, нужен за една ОС), което означава, че всички файлове и системи ще бъдат заключени, тъй като няма \"главен ключ\" за ht цялостната система, каквито имат Android, Linux и Unix, посочва БНР. Компанията вярва, че нейната ОС може да получи най-високо качествено одобрение от съответните регулаторни органи. Всички приложения за HTML, Linux и Android ще могат да работят в Harmony OS, според Huawei. \"Хуавей\" също така заяви, че планира да създаде \"споделена екосистема“, така че разработчиците да не трябва да адаптират техните приложения към различни устройства, а това ще става автоматично. Натискът върху Huawei се усилва, Китай отвръща на удара Технологичният гигант представя и \"компилатор\", който поддържа всички програмни езици и повишава производителността с 60%. Освен това Huawei каза, че миграцията между операционните системи Android и Harmony OS може да стане за около два дена. Работата по OS Harmony започна преди две години, като \"Хуавей\" посочи, че първата версия на операционната система ще бъде пусната на 10-и август, а новите версии ще бъдат налични през 2020 и 2021 година. Операционната система Harmony OS също така позволява съвместимост с изкуствен интелект и може да се използва и на персонални компютри и на други устройства, подчертаха от \"Хуавей\". Натискът върху Huawei се усилва, Китай отвръща на удара", "date": "2019.08.09", "title": "Huawei представи операционна система, конкурент на Android"}
{"url": "https://clubz.bg/86406-bedyls_bijch_zaprilicha_na_shabla_zaradi_kokain_idvasht_ot_moreto", "text": "Новозеландската полиция се натъкна на много интересна и скъпа находка на популярен плаж - кокаин за около 3 милиона новозеландски долара (1,9 милиона долара), предаде ДПА, цитирана от БТА. Преди няколко месеца подобна находка имаше и в Черно море край Шабла. 19 кутии с този вид наркотик изплували на Бедълс бийч, на 30 километра западно от центъра на Окланд. Полицията съобщи още, че заедно с митнически служители е претърсила внимателно района за евентуални нови партиди. Кокаинът бил натъпкан в 19 кутии с размер на видеокасета.  Изследване от тази година установи, че Нова Зеландия е страната в света с най-висока цена на този вид наркотик. Новозеландците плащали средно по 375 долара за 1 грам кокаин - близо четири пъти повече отколкото американците.", "date": "2019.08.09", "title": "Бедълс бийч заприлича на Шабла. Заради кокаин, идващ от морето"}
{"url": "https://clubz.bg/86442-podarykyt_ima_novo_izmerenie_narecheno_gift_tube", "text": "Вещите са мимолетни. Играчките се чупят, часовниците спират, а шевовете се късат. Спомените - не! Те са малки късчета време, които не спират да ни вълнуват и след години. И точно тови ги прави по-ценни от всичко, което може да се опакова и подари в кутия. А дори не се налага да харчиш много, за да зарадваш някого истински с преживяване. Заедно с Мила Тотина и Елена Харизанова събират в платформата си над 300 преживявания, подходящи за подарък за всеки и за всякакъв повод. Услугата, която предлагат, е насочена както за крайни, така и към бизнес клиенти, които избират Gift Tube ваучерите като стимул за своите служители или като жест към партньорите на бизнеса. Огромното разнообразие от услуги е „лицето“ на проекта, но печелившата формула на Gift Tube се оказва концепцията: ти купуваш, те избират. Не всеки се радва да получи подарък полет в небето или кулинарен курс. За едни масажът и спа процедурите са любимо преживяване, но други биха се зарадвали много повече на дрифт, гмуркане или дегустация на вино и шоколад! Креативността на дамския екип и опитът, който имат в маркетинга и комуникациите, ясно се долавя от изчистената и елегантна визия на ваучера и оригиналната му опаковка – тубус, затова и Tube. Тя е безплатна на всеки клиент. Работят с големи и с малки компании. Улеснението за фирмите идва оттам, че ваучерите от Gift Tube се предлагат в 6 ценови категории от 50 до 200 лева, като тези стъпки са подходящи за различните нива в компанията. Фирмата не се ангажира с избор на конкретно преживяване, защото служителите сами го избират от всички възможности в техния ценови Gift Tube. Елегантната опаковка - тубус, в която пристигат ваучерите, може да носи фирменото лого и персонално пожелание. Разбира се, че палитрата от адреналин преживявания през летния сезон в Gift Tube е голяма, но не тя е центърът на платформата. Категориите красота и спа са също толкова популярни сред клиените. Предлагат се и всякакви уроци - кулинарни, музикални, уроци по танци, дърворезба, рисуване, изработка на играчки от вълна. Има билети за театър, ескейп стаи, дегустации на уиски, вино, шоколад. Интересни най-вече за дамите са и услугите в „Личностно развитие“, където са събрани различен тип коучинги, консултации, астро и таро прогнози. Оказва се, че две от най-резервираните услуги са коренно различни – „Вечеря на тъмно“ и карането на дрифт такси. На първото се радват двойките, а дрифтът е особено популярен сред по-младите, които го избират като подарък от приятелите или от някой преглътнал страховете си татко. За дрифта - техника на шофиране, при която шофьорът преднамерено извежда автомобила извън контрол чрез „презавиване“, наистина се изисква смелост. През този сезон адреналиновата секция предлага и други екстремни подаръци като скок с бънджи, гмуркане, рафтинг, аква родео, тандемен полет с делтапланер, офроуд сафари, каякинг, полет над Седемте рилски езера, водолазен курс, гмуркане от лодка на потънал кораб, флай борд, урок по водни ски и нийборд... Алтернатива има и за обичайните детски рождени дни и подаръци за деца. Децата са затрупани от играчки и вещи, те дори не им се радват. Защо да не им подарите скачане в батут зала, музикален урок, разходка с кон сред природата или нещо, което сами да изберат. Забавленията в града събират традиционни и не толкова познати преживявания като копаене с багер, запис на дует, творческа медитация, купон в парти бус, стаи със загадки, и какво ли още не. Изборът е огромен. И точно в това е идеята...", "date": "2019.08.09", "title": "Подаръкът има ново измерение, наречено Gift Tube"}
{"url": "https://clubz.bg/86435-kak_severna_koreq_nasyrchava_rodnata_si_kozmetichna_industriq", "text": "Северна Корея насърчава жените от средната класа, които се грижат за красотата си, да избират родни козметични продукти вместо чужди марки, с цел да повиши своята самодостатъчност на фона на затегнатите международни санкции. Рекламирането на родните козметични продукти беше политическа стратегия още от времето на основателя на държавата Ким Ир-сен, но сега при получилия образованието си в чужбина негов внук Ким Чен-ун фокусът върху тях става още по-силен. По думите на бегълци от Севера и експерти, изучаващи изолираната държава, нова динамика на този процес е придала и международната популярност през последните години на южнокорейската мода в тази област, наричана K-beauty trend - иновативни козметични продукти с натурални съставки като женшен и слуз от охлюви. Но севернокорейският тласък в тази насока все още не се е претворил в печеливша формула, защото сянка върху него хвърлят проблеми с качеството и пречките в придобиването на чуждестранни съставки поради санкциите. \n\tЛидерът Ким Чен-ун дори навремето изрази силно негативно отношение към родната козметична индустрия. След това Ким обаче няколко пъти е посещавал козметични фабрики със съпругата си, за да прави реклама на продуктите. По-рано тази година севернокорейската държавна телевизия излъчи водеоклип за Пхенянската козметична фабрика, в който жена заменя продуктите на \"Шанел\" с продукти родно производство. В отговор на въпроси на Ройтерс \"Шанел\" заяви, че не изнася продукти за Северна Корея и че всякакви артикули, продавани там, вероятно са фалшиви или взети от другаде продукти. \"Ди Велт\": Дрогата и корупцията властват в Северна Корея Северна Корея отдавна регулира външния вид на гражданите си. При бащата на Ким Чен-ун, Ким Чен-ир, бяха забранени дънките, както и облеклото с надписи на английски с оглед на това, че изолираната страна опитваше да се опази от западните влияния. Но това се промени, откакто Ким Чен-ун дойде на власт през 2011 г. и започна да се появява публично заедно със сочената за първата дама И Сол-джу, която е бивш член на поп оркестър.  Нам Сун-ук, преподавател по севернокореистика в Корейския университет, заяви, че късата прическа на младата първа дама и костюмите в различни цветове, които тя носи, се обръщат към желанието за себеизразяване в условията на действащите ограничения в севернокорейското общество. Кан На-на е севернокорейска бегълка, която каза, че преди си купувала южнокорейска козметика от частни пазари, наричани \"джанмадан\", които са гръбнакът на неформалната пазарна икономика в Северна Корея. Днес жените са поощрявани да следват модните тенденции, задавани от първата дама или от изцяло женската музикална група \"Moranbong\", отговора на Пхенян на музикалния стил Кей-поп. През май в нов бутик в Москва пристигна първата партида от козметичната марка Uhansu на Пхенянската козметична фабрика, съобщиха руски медии. Миналата година \"Korean Care\", друг руски козметичен магазин, продаващ южнокорейски козметични продукти по интернет, започна да внася директно от Пхенян севернокорейски продукти за красота. Компанията, чиято целева група са рускините и чиито клиенти са над 10 000, заяви, че това, което продава севернокорейските продукти, са натуралните им съставки и минималното количество използвани в тях консерванти. Но Нам, експертът от Корейския университет, и водещата южнокорейска козметична компания Amorepacific тествали 64 севернокорейски продукта и открили проблеми с качеството при седем от тях, включително следи от потенциално вредните съставки метилпарабени, пропилпарабени и талк. Amorepacific заяви пред Ройтерс, че не разполага с повече подробности за тестовете. Дилемата на диктатора: може ли Ким да оцелее при благоденствие  в Северна Корея? Пхенянската козметична фабрика заяви, че нейната линия Uhansu е получила сертификат за качество от Международната организация за стандартизация (ISO) и доминирания от Русия Евразийски икономически съюз, но Ройтерс не можа да потвърди тези твърдения чрез независим източник. Повечето севернокорейци все още предпочитат по-скъпите южнокорейски продукти, особено за подаръци, каза Кан Мин-джин, икономически експерт, който редовно разговаря със севернокорейци за ежедневника \"Ен Кей\", новинарски интернет портал, поддържан от бегълци. Дилемата на диктатора: може ли Ким да оцелее при благоденствие  в Северна Корея?", "date": "2019.08.09", "title": "Как Северна Корея насърчава родната си козметична индустрия"}
{"url": "https://clubz.bg/86448-trymp_naznachi_shef_na_razuznavaneto", "text": "Президентът на САЩ Доналд Тръмп назначи за изпълняващ директор на Националното разузнаване настоящия ръководител на Националния контратерористичен център Джоузеф Макгуайър, предадоха световните агенции. Той ще поеме поста на 15 август, когато се оттегля досегашният директор Дан Коутс.  \n\tОт Националното разузнаване оставка подаде и фигура номер две в него Сю Гордън. Не е ясно какви са причините за нейното решение. Тя имаше подкрепа на бивши и настоящи представители заради богатия си опит. \n\tСред постоянните кандидати за директор на Националното разузнаване са конгресмените Майк Маккол и Девин Нунес, както и посланикът на САЩ в Холандия Пийт Хукстра, посочват американски медии. \n\tСъщевременно бившият заместник-директор на ФБР Андрю Маккейб, който беше честа мишена на гнева на Тръмп, съди бившето се работно място и министерството на правосъдието заради уволнението си, предаде Асошиейтед прес. \n\tОфициалната причина за уволнението на Маккейб беше, че той е подвел следователи относно участието си в изтичане на поверителни данни в медия. Според Маккейб истинската причина бил неговият отказ да \"се врече във вярност на един единствен човек\". В иска на Маккейб ФБР и министерството на правосъдието са обвинени, че са се отклонили от установените политики и са отказали да информират Маккейб защо е бил уволнен. В иска се казва, че правителството е ускорило дисциплинарното наказание срещу него, така че той да бъде отстранен, преди планираното си пенсиониране, без да получи полагащите му се финансовите си облаги. В иска се настоява уволнението на Маккейб да бъде обявено за неконституционно и той да получи правото си на пълна пенсия и на други облаги, съобщава БТА.", "date": "2019.08.09", "title": "Тръмп назначи шеф на разузнаването"}
{"url": "https://clubz.bg/86439-zaradi_igra_na_tronove_nagradite_emi_bez_vodesht", "text": "Церемонията за телевизионните награди \"Еми\", Подобно на \"Оскар\"-ите, тази година ще премине без водещ, предаде Ройтерс, цъобщава БТА. Продуцентите са решили наградното шоу да протече без водещ, за да се отдели повече време на хитовите сериали, които приключиха през тази година - \"Игра на тронове\", \"Теория за Големия взрив\" и \"Вице\".  \"Игра на тронове\" и едно предложение за брак на наградите \"Еми\" (СНИМКИ) Водещите телевизионни отличия \"Еми\" ще бъдат раздадени на 22 септември.  Тази година за втори път в историята си церемонията за филмовите награди \"Оскар\" протече без водещ, след като комикът Кевин Харт се отказа да домакинства шоуто. Отказът на Харт беше провокиран от появилите се в социалните мрежи критики по негов адрес за хомофобските му шеги преди години, припомня Ройтерс.", "date": "2019.08.09", "title": "Заради \"Игра на тронове\" - наградите \"Еми\" без водещ"}
{"url": "https://clubz.bg/86450-sobstvenikyt_na_tad_grup_bil_praten_v_aresta_zaradi_formata_na_glavata", "text": "Собственикът на \"ТАД Груп\" Иван Тодоров, обвиняем по делото за източването на данни от НАП, изненадващо бе оставен вчера в ареста, след като преди това бе пуснат под парична гаранция. Според адвоката му Ина Лулчева апелативният спецсъд не се е позовал на доказателства за неговата обществена опасност, а е постановил тежката мярка както в миналото са осъждали хора - заради формата на главата. Това сравнение Лулчева направи пред бТВ, където тази сутрин се включи по телефона, за да коментира обрата по делото. По него Тодоров е обвинен в подбудителство. Като \"подбудител\" е определен и търговският директор Георги Янков, а служителят на \"ТАД\" - Кристиян Бойков е сочен за извършител. Последните двама обаче бяха пуснати от самата прокуратура. В шеги и пръскачки: задържаха шефа на \"ТАД Груп\" в ареста И допълни: Последното е по повод изявленията на Ивайло Спиридонов от миналата седмица, когато той уверен във вината на обвиняемите по делото обяви, че \"някои хора\" си мислят, че са хванали прокуратурата и ГДБОП \"за шлифера\". Собственикът на \"ТАД Груп\": гаранция под 100 хил. лв. или арест За да остави Тодоров в ареста апелативният съд се позова на разговорите на терасата на офиса на фирмата, които прокуратурата разпространи в медиите. Само че на тях се вижда Георги Янков, който говори с Кристиян Бойков - а не Иван Тодоров. Това защитата определя като позоваване на \"фактическа грешка\". Съдът заяви още, че шефът на \"ТАД Груп\" имал \"специфични умения и знания\" и можел да влияе на служителите си, ако остане на свобода. Хакерите от \"ТАД груп\" щели да разклатят държавата, като измокрят гостите пред парламента На въпрос повлияло ли е разпространяването от обвинението в медиите на доказателствен материал по делото, адвокатката на Тодоров посочи: Собственикът на \"ТАД Груп\": гаранция под 100 хил. лв. или арест Хакерите от \"ТАД груп\" щели да разклатят държавата, като измокрят гостите пред парламента", "date": "2019.08.09", "title": "Собственикът на \"ТАД Груп\" бил пратен в ареста \"заради формата на главата\""}
{"url": "https://clubz.bg/86413-gubim_turisti_ot_rusiq_i_germaniq_no_pechelim_ukrajna_i_velikobritaniq", "text": "Вчера Румен Драганов от Института за анализи и оценки в туризма обяви, че браншът не само че не е в криза, както се очертаваше от кадрите на празни плажове през юни, ами в някои отношения дори бележи ръст. Данните на Националния статистически институт (НСИ) за първото шестмесечие на годината показват слаб спад като цяло, но и отлив от туристи от страни, които традиционно посещават България - като Русия и Германия например. Родината обаче се радва на все повече британци и украинци. Пътуванията на българите в чужбина, най-вече в съседните страни, също са се увеличили. Наскоро министърът на туризма Николина Ангелкова прогнозита очакван спад за целия летен сезон от между 5 и 8 на сто.   За периода януари-юни 2019 г. общият брой туристически посещения на чужденци в България е 3 632 561. Спадът спрямо периода януари – юни 2018 г. е 0,3%. Тогава страната ни са посетили 3 644 791 души. Или спрямо миналата година за същия период у нас са реализирани 12 230 души по-малко пътувания, отчита НСИ. Туризмът не бил в криза. Чакаме 2 милиона посетители през август От НСИ отчитат още увеличение на посещенията с цел почивка и ваканция - 2 075 434. Ръстът е с 0,4 на сто спрямо миналата година. Но все пак този вид посещения формират 57,1% от всички у нас.  Тези, които са дошли с цел гостуване са 242 348 души (6,7 на сто от всички). Посещенията с цел бизнес са били 855 381 (23,5%), като те се увеличават с 1,2 на сто. Посещенията с други цели са 459 398. Съставляват 12,6 на сто от общите. На челно място в топ пет на чужденците, посетили страната за шестмесечието, са съседите ни от Румъния. Отчетени са 553 220 посещения, което обаче е с 22 389 души по-малко спрямо същия период на 2018-а. Следват гърците - 537 420 души. Само при тях има ръст - от 2,7 на сто, което се равнява на 14 374 пътувания повече. Трети по ред са посещенията от Турция - 300 470. Спадът при тях е с 5,7 на сто. Или 18 265 по-малко. Ангелкова за боя на туристи: Случва се по цял свят Северномакедонците са на четвърто място. При тях също има спад. Посещенията са 271 048, с 4566 по-малко спрямо същия период на миналата година.  Любимият на българския туристически бизнес германец все по-малко предпочита страната ни. Спадът при туристите от Германия е с 8,3 на сто - 221 867 посещения, с 19 951 по-малко спрямо 2018-а. На шесто място е Сърбия, на седмо - Великобритания, като при британските туристи се бележи сериозен ръст от 17,8 на сто. За шестмесечието сме били посетени от 191 489 поданици на кралицата - с 28 870 повече от миналата година. Явно сме станали много популярни на естонския пазар, защото посещенията от тази страна бележат ръст от 54,4 на сто. В абсолютен брой става въпрос за много малко посещения - 8496. Ръст от 35,9 на сто има при хърватите, а от 34,5 при ирландците. 13 901 са посещенията от Хърватия, а 17 330 от Ирландия. Увеличение от 28,8 на сто има при посещенията от унгарски граждани. Търпим загуби обаче по отношение на Русия. За шестмесечието сме били посетени от 175 649 граждани на федерацията. Спадът е с над 10 на сто - с близо 20 000 посещения. При украинците обаче бележим ръст от 26 на сто. Посетени сме от 170 843 души, което с 35 272 повече спрямо 2018-а. Ангелкова видя негативна кампания срещу морския туризъм  Минус 15,5% са туристите от Австрия, минус 15 на сто - от Швеция, минус 28,9% от Норвегия, минус 21,6 на сто - от Литва, минус 13,9 на сто от Дания, минус 31,5 от Латвия, с 27,8% са намалели туристите от Иран, а с 21,6% от Словения. Туристите от страни от Европейския съюз са с дял малко над 57 на сто от всички, отчитат в заключение от НСИ. Статистиката е отчела още, че приходите за периода януари-май (т.е. няма данни за морския туризъм) възлизат на 854 милиона лева, което е ръст от 3,3 на сто. Пътуванията на българите в чужбина за шестмесечието са се увеличили с 4,2, на сто спрямо същия период на 2018 г. Те са общо 3 377 226. Най-много сме пътували до Турция, Гърция, Румъния, Сърбия и Северна Македония. Следват Германия, Италия, Австрия, Испания и Франция. Ангелкова си върна концесиите на плажовете, но обяви 8% спад за сезона Любопитното е, че макар и да са малко на брой, пътуванията до Босна и Херцеговина са се увеличили с 86,1%.   Ангелкова за боя на туристи: Случва се по цял свят Ангелкова видя негативна кампания срещу морския туризъм  Ангелкова си върна концесиите на плажовете, но обяви 8% спад за сезона", "date": "2019.08.09", "title": "Губим туристи от Русия и Германия, но печелим Украйна и Великобритания"}
{"url": "https://clubz.bg/86412-posegnesh_li_na_rakiqta_i_praseto_mu_chakaj_otpor", "text": "Не само България, целият свят е провинциален. След като пожарът в Сибир не е новина номер 1 по всички емисии, значи всеки е решил да живее в своята провинция – кой с преструвката, че такъв пожар няма, кой с лъжата, че този пожар не ни засяга. Засяга ни, независимо колко далеч от пожара е съответната ни провинция. Когато гори тайгата в Сибир или джунглата в Бразилия, това засяга всички. Всички! Вие може да сте решили да направите „America great again!“, може да сте се заинатили да угодите на имперското си високомерие с „Брекзит“, може да сте се умопомрачили да върнете „Широка страна, моя родная!“, може да халюцинирате, че ще превърнете половината свят в шериат или да върнете блясъка на османската империя, но истината е, че пожар в белите дробове на планетата може да ви затрие от лицето на земята – и вас, и нас, всички. И знаете ли защо не можем да се държим като хора в такъв момент? Защото точно когато проблемите с природата започнаха да стават наднационални и изискват задружно решение, точно тогава държавите започнаха да стават национални и всяка да доказва себе си за сметка на другите. Така е в голям мащаб, така  е и в по-малък – в отношенията между хората, да речем във виртуалната държава фейсбук. Как чумата по свинете се озова в България Една красива снимка на пожара в Сибир обхожда социалната мрежа. А снимката е красива, защото е фототапет. На нея един елен стои пред пламтящи дървета, а рогата му горят. Пламъците са в прекрасни цветове, както го може фотошопът. И не е в Сибир, ами май в Норвегия, има ли значение къде. Под него обаче хора протестират – вместо да гаси пожара, Путин е зает да арестува хора в центъра на Москва. Другата снимка е ведра – зелени гори за фон, а на преден план млади борчета в стройни редици. И надпис: само дни след пожара в Сибир, руснаците засаждат изгорелите територии с нови дървета, няма такъв народ. И хората я разпространяват като ехо: „Наистина няма такъв народ!“ Тази снимка е истинска и действително е от Русия. Само че е от 2013 година от някакъв всерусийски ден на залесяването, мероприятийна снимка. И ето крайният резултат – докато сибирската тайга гори, гражданите на планетата воюват в две армии, всяка от които е издигнала като знаме по една фалшива снимка. Това е то хибридната война. Истинската война е на човечеството срещу природата, а такава война никога не завършва с поражение за природата. В тази война човеците участваме с нашето невежество и алчност и дори не си даваме сметка, че воюваме с непобедимото. Притесненията за последствията от пожара в Сибир са сведени до дребните ни пристрастия за и против Путин. Заради \"Война на трупове\" прокуратурата влиза в БАБХ Сега смаляваме мащаба до краткото разстояние от Сливен до Ямбол, трийсетина километра. В средата му се намира село Крушаре. А в средата на Крушаре седми ден пътят е блокиран. Отмина оня неврозен етап, в който пътуващите обясняваха, че „трябва да ме пуснете, защото жена ми е бременна“, а блокиращите обясняваха „няма да те пусна, защото имам две бременни свине, а те ме карат да ги коля.“ Полицията е заела позиции далеч преди блокадата и насочва пътуващите през обиколен път, който удължава разстоянието с още трийсет километра. Така че на блокадата няма пререкания, общо взето е скучно. А е скучно, защото тук не идват много хора, освен няколкото журналисти, които вече си живеят на блокадата между две включвания в преки предавания. В първия ден е пристигнал сливенския шеф на Областната дирекция по безопасност на храните, освиркан и изгонен. На петия ден пристигна областният управител на Сливен Чавдар Божурски, който съвмести ролите и на доброто, и на лошото ченге, но резултат никакъв. Хората си искат прасетата. На българина може да му увеличиш цената на тока, на водата, може да му одереш дор три кожи, когато се разболее, но това не го стряска. Посегнеш ли обаче на ракията и прасето му, чакай отпор. Отпорът в момента е в село Крушаре, Сливенско, но тук има хора от Перник – двама на брой, от Бургас, от Стара Загора, някои идват, поседят на блокадата и си тръгват, на практика има от всички посоки. Имат си и нещо като обратното на талисман. Това е един човек, който гледал крави, когато почнала паниката „луда крава“. За безопасно се насочил към отглеждане на гълъби, но тогава пък връхлетял птичият грип. Нужно ли е да казвам, че миналата година гледал козички, а тази решил да пробва с уж безопасните прасета. Този може да си го вземат като визионер в ББАХ, да са наясно какво се задава, не че това ще ги накара да се разработят. Военна полиция влиза в борбата с чумата по свинете Ако блокадата беше барикада, ето какво стои от двете й страни. От едната страна е Христо от Крушаре, той има две деца, а жена му в момента е бременна. Приготвил е бали слама, полял ги е с бензин и е готов да драсне клечката с кибрита. Иска да се самозапали. Тъща му пише сърцераздирателно писмо до областния управител – моля ви, спасете бащата на внучетата ми. Цялата тази трагедия е заради четири прасета, толкова има Христо. На мен ми е трудно да го разбера, но аз не знам нищо за доходите на Христо, не знам какво означават четири прасета за него. До Христо е и Желязко от Глуфишево, също решен на крайна мярка, ако избият неговите двеста прасета. Той си има свинеферма, която по думите на всички, светела от чистота като аптека. Прасетата – регистрирани. И изведнъж – на нож! Без дори един-единствен случай на чума в Сливенско. От другата страна на барикадата е проблемът – прасетата в задните дворове не са регистрирани, а кочините, в които се отглеждат, са точно това, което човек има предвид, когато употребява думата кочина като метафора. А не са регистрирани животните, защото нито на ветеринарите, нито на Областната дирекция по безопасност на храните им се занимава с такава бюрократщина. Красимира от Бозаджии се заинатила да регистрира своите три прасета, но – тук ходила, там молила – не успяла. Всички й отказвали, не им се занимавало. И сега те са незаконни, опасни и подлежат на евтаназия. От другата страна на барикада тоест е нехайството, безотговорността на БАБХ, която стои още в началото на проблема – прасета в българските села днес се отглеждат по същия начин, както са се отглеждали векове. Нищо не се е променило. И изведнъж! – на най-древни порядки трябва да се отговори с най-съвременни европейски мерки за предпазване, масова евтаназия. Това е което хората не проумяват и с което не са съгласни. А то всъщност е лесно за проумяване: кочина долу, в която хората се справят както си знаят от векове – с храна, отглеждана в двора, с неспазване на стандарти за хигиена, с липса на правила. И кочина горе – с формално изпълнение на законите, със затваряне на очите, с мързел и безотговорност. Споразумението между двете кочини е: ние долу ще я караме както може, вие горе си я карайте както искате. Това е общественият договор тук и сега. Заради \"Война на трупове\" прокуратурата влиза в БАБХ Военна полиция влиза в борбата с чумата по свинете", "date": "2019.08.09", "title": "Посегнеш ли на ракията и прасето му, чакай отпор"}
{"url": "https://clubz.bg/86449-populistkata_koaliciq_v_italiq_se_razpadna", "text": "Лидерът на едната от двете управляващи италиански партии - Лига, вицепремиерът и вътрешен министър Матео Салвини обяви, че управляващата коалиция с Движение 5 звезди се е разпаднала след месеци на вътрешни неразбирателства и спорове и че единственият път напред са предсрочните избори. Той каза, че може парламентът да бъде извикан от лятна ваканция следващата седмица, за да предприеме необходимите процедурни стъпки. Другият вицепремиер и лидер на Движение 5 звезди Луиджи Ди Майо каза, че не се страхува от предсрочен вот и обвини Салвини, че се подиграва със страната. Премиерът Джузепе Конте пък призова Салвини да обясни на хората защо слага предсрочно край на управляващата коалиция. По повод кризата в Италия агенциите Ройтерс и Франс прес анализират какво ще се случи сега в страната. Все още не. Премиерът ще трябва да поиска вот на доверие за правителството си от парламента. Ако той изгуби, тогава ще подаде оставка. Ако не изгуби, ще продължи работа. Той може да подаде оставка и без да чака този вот на доверие. Това е много вероятно, но не и сигурно. Президентът Серджо Матарела е този, който разпуска парламента и насрочва предсрочни избори, само ако се окаже невъзможно съставянето на ново правителство. Матарела ще трябва да се консултира с председателите на двете парламентарни камари, както и с парламентарните партийни лидери, преди да разпусне парламента. Да, но ще е трудно да се състави нова коалиция. Една от възможностите ще е коалиция между антисистемното Движение 5 звезди и опозиционната Демократическа партия. Заедно те ще имат мнозинство от един глас в парламента и ще се нуждаят от помощта на по-малки парламентарни групи или доживотни сенатори, за да осигурят стабилност на управляващата коалиция. Никакви джапанки и мохито за Салвини Много представители на Движение 5 звезди и на Демократическата партия, включително бившият премиер Матео Ренци се противопоставиха в миналото на подобна коалиция.  Ще зависи от това кога ще се събере парламентът за вота на доверие и колко време ще отнеме проучването на други коалиционни варианти. Матарела даде ясно да се разбере, че иска действащо правителство, което да одобри бюджета за 2020 г. през есента. Това означава, че избори може да има през октомври или пък да се чака до следващата година. Ако няма избори до октомври и няма алтернативна коалиция до есента, президентът може да назначи служебно правителство от технократи, въпреки че и на него ще му е нужно доверие в парламента. Италия никога не е имала избори през есента от Втората световна война насам и е имала няколко правителства на технократи през последния четвърт век. Миналата година на националните избори Движение 5 звезди спечели най-много гласове (32 процента), а Лигата получи около 17 процента. Сега нещата се промениха. На евровота Лигата спечели 34 процента, а Движение 5 звезди падна до 17 процента. Смята се, че сега Лигата може да получи 34-39 процента и с лекота да стане най-голямата партия в парламента. Ако не успее да си извоюва абсолютно мнозинство, Салвини може да се обърне към бившите си десноцентристки съюзници Форца Италия и Италиански братя, за да състави нов кабинет. \n\tСпоред агенция АДЖИ парламентът може да се събере на 20 август, за да реши каква ще е съдбата на правителството на Конте, пише БТА.", "date": "2019.08.09", "title": "Популистката коалиция в Италия се разпадна"}
{"url": "https://clubz.bg/86454-mladej_zagina_na_vodnata_pyrzalka_v_primorsko", "text": "Полицията ще извърши оглед на водната пързалка в \"Аквапарк - планет\" в Приморско, където 18-годишен младеж загина при нелеп инцидент. Две момчета се сблъскали вчера в улея на екстремна пързалка, наречена \"Цунами\". Единият от тях, от старозагорското село Кирилово, загина след получена травма в главата. Другият е прегледан и освободен от болницата, съобщава БНР. Очаква се по-късно днес от Регионалната дирекция за строителен контрол и Комисията за защита на потребителите да кажат дали и те ще извършат проверка на водното съоръжение.", "date": "2019.08.09", "title": "Младеж загина на водната пързалка в Приморско"}
{"url": "https://clubz.bg/86452-kakvi_promeni_v_pravilata_ni_ochakvat_vyv_visshata_liga", "text": "В нечетна година сме, Световно или Европейско първенство за съжаление нямаше. За сметка на това през лятото футболните фенове трябваше да храносмелят няколко други континентални турнира, които на вкус бяха като торта с грис халва. Затова пък в момента, в който четете този текст, сигурно ще остават часове до началото на новия сезон във Висшата лига на Англия. А докато на свой ред аз пиша този текст, се опитвам да не припадна от еуфория по същата причина. Трансферният прозорец на Острова затвори, така вече може да се направи обобщение на покупките, които топ отборите направиха. Сезон 2019/2020 във Висшата лига обаче ще стартира с няколко промени в правилата на футболната игра, на които си струва да се обърне внимание. За да няма изненадани, когато през уикенда съдията отсъди някоя дузпа. Време беше! В останалите първенства от топ 5 системата за видеоповторения бе налична през миналия сезон и по-рано. А реферите в Англия блестяха с фрапантни отсъждания и признаваха голове от засада, които дори стринка ви, която не знае какво е засада, нямаше да зачете. Видеоасистентът навлиза в Шампионската лига Наличието на видеоасистента на рефера (почти сигурно) ще означава и по-голям брой дузпи. На Мондиал 2018 (където също се ползваше VAR) бе счупен рекордът за най-много 11-метрови наказателни удари, така че няма причина да очакваме нещо по-различно и в Премиърлийг от този уикенд. В края на миналия сезон имаше теоретичен шанс „Манчестър Сити“ и „Ливърпул“ да завършват с равни точки, равна голова разлика и еднакъв брой вкарани голове. Това щеше да означава, че двата отбора трябва да играят финален плейоф, за да определят кой от тях ще завърши на по-предно място в класирането. Такъв сценарий вече става още по-труден, тъй като оттук насетне ще се гледа и предимството в преките двубои (като четвърти показател) преди двата отбора да излязат в допълнителен мач помежду си. Подредбата на останалите критерии остава същата, така че най-важният от тях отново ще бъде головата разлика. Честно казано съм леко разочарован. Макар и шансът някога да се стигне до значим плейоф да беше около 0.21%, регламентът тук придаваше колорит. Ситуацията е следната - играч вкарва гол и изразява радостта си по достоен за жълт картон начин (съблича се, събува се, нахлува на трибуните, прави крак-брадва на някого и т.н.), но попадението му е отменено след преглед на видеоповторенията. Е, същият този ще си получи жълтия картон. Така че, ако сте футболист във Висшата лига и вкарате гол, изчакайте да го признаят официално и чак тогава си сложете костюма на Спайдърмен. Ако футболист отбележи гол с ръка, било то умишлено или не (дори когато ръката му е в джоба или си бърка в ухото), то голът няма да бъде зачетен. Лоша новина за Серхио Агуеро, който може да се похвали с един такъв шедьовър от миналия сезон. Сега ще му се наложи да вкарва само с крака и глави. Току преди изпълнението на наказателен удар вратарите във Висшата лига вече няма да имат правото да докосват гредите, да ръкомахат, да танцуват „Макарена“ или да се движат по какъвто и да е начин. За сметка на това само единият им крак ще трябва да е на голлинията (а не и двата, както беше досега) преди изпълнението на дузпата. Смятам, че е достатъчно трудно да спасиш дузпа дори и да ти е позволено да изпълниш съчетание с лента и бухалки на голлинията в опит да разконцентрираш противниковия футболист. Така че очаквам ситуацията за вратарите да се влоши още повече. Само се сетете за Йежи Дудек от финала на Шампионската лига в Истанбул през 2005 г. и как никога повече няма да видите подобно нещо в английското първенство. Тъжно. Мъртва е. Отсега нататък играта ще бъде подновявана с притежание на топката за отбора, който последно я е владеел. Без повече дуели по надритване и блъскане. Има и лек нюанс на правилото - ако съдията спре играта, докато топката е в едно от двете наказателни полета, то тя ще бъде рестартирана от вратаря, в чието наказателно поле е била преустановена. Козметична промяна, която едва ли ще усетим. Тук става малко по-интересно. Ако даден отбор реши да защитава вратата си, изграждайки стена от трима или повече футболисти, то играчи на противниковия тим нямат право да пристъпват на по-близо от метър от стената. Това ще даде предимство на вратаря, на чиято видимост съперника вече няма да пречи, позиционирайки допълнителни тела пред топката. От друга страна е възможен и спад в опитите за пряк обстрел от свободни удари, тъй като ще стане по-трудно стражът да бъде преодолян. Очаквам да видим повече центрирания от статични положения особено от отборите, в които няма изявен реализатор на фалове. В нереалистичната ситуация, в която вратарят успее да хвърли топката и тя попадне директно в противниковата мрежа, голът ще се зачита. Може би през есента в Англия очакват по-силни от обикновеното ветрове, което е наложило въвеждането на тази промяна. По друг начин не мога да си го обясня. Ако сте фенове на „Бърнли“, можете да пропуснете този фрагмент. Той не е релевантен за вас. Доскоро ударите от вратата трябваше да напуснат наказателното поле, за да се счита играта за подновена. Но това вече няма да бъде така. Затова очаквайте отборите като „Сити“, които обичат да изнасят топката с 892 къси паса, да бият аутовете директно към защитник, намиращ се в пеналта. Това правило има потенциала да промени коренно играта. Тактиката с дълбока преса може да стане неизползваема срещу отбори, владеещи до съвършенство подаванията на късо разстояние, които отсега нататък просто ще започват изграждането на своите атаки от наказателното си поле. Но пък и ще увеличи риска за грешки и следователно ще доведе до повече голове, ако тимовете не решат да започнат играта по новия начин. Трети вариант пък е аутовете да се изпълняват по модела на „Спартак“ (Търнава) от мача с „Локомотив“ (Пловдив) - вратарят да копне топката към бранител в пеналта, който да му я върне в ръцете с глава, гърди или коляно например. Начин на изнасяне, доближаващ се до плажния футбол. Безспорно любимата ми промяна. За да се спре бавенето на играта, при извършването на смяна напускащият терена футболист вече няма да е необходимо да пълзи до центъра на игрището. Вместо това ще излиза от очертанията през най-близката тъч- или аутлиния. Сетиха се да го регламентират чак през 2019-а, но по-добре късно, отколкото да ми се иска да зашия шамар на наглеца, който губи време в края на мача. Поне към момента смея да твърдя, че (повечето от) направените промени ще са за добро и единствено ще вдигнат качеството на футбола. Така че, ето ви поредната причина да чакате с нетърпение началото на сезона в Англия. Ще бъде хубав уикенд! „Генерация Z“ – с подкрепата на „Америка за България“ „Генерация Z“ – с подкрепата на „Америка за България“", "date": "2019.08.09", "title": "Какви промени в правилата ни очакват във Висшата лига"}
{"url": "https://clubz.bg/86457-zemedelskiqt_ministyr_obeshta_kadrovi_promeni_v_agenciqta_po_hranite", "text": "Земеделският министър Десислава Танева заяви пред БНТ, че агенцията по безопасност на храните (БАБХ) ще има кадрови и организационни промени. Тя обаче поясни, че те няма как да бъдат направени сега, в пика на заразата с африканска чума, когато трябват хора на терен. От думите й не стана ясно дали освободен от поста ще бъде директорът на агенцията Дамян Илиев. БАБХ натрупа немалко черни точки - с начина, по който действа при чумата по дребните приживни животни, с умъртвяването на над 100 редки птици и др. Агенцията стана обект и на прокурорска проверка вчера, след като разследващият журналист Генка Шикерова публикува в YouTube филм, в който се разказва за съмнителни обществени поръчки за обезвреждане на заразени животни. \"Война за трупове\". 30 млн. лв. за обезвреждане на животински отпадъци До момента са установени 30 огнища на африканска чума, тип домашна свиня на територията на страната. Те са предимно в Северна България. Шест от тях са в промишлени свинекомплекси. Повечето нови случаи на вируса от последните дни са при дивата свиня, като те са общо 33. Заради \"Война на трупове\" прокуратурата влиза в БАБХ Заради \"Война на трупове\" прокуратурата влиза в БАБХ", "date": "2019.08.09", "title": "Земеделският министър обеща кадрови промени в агенцията по храните"}
{"url": "https://clubz.bg/86451-vlastite_u_nas_sa_poluchavali_pozitivni_dokladi_za_maltretiranite_bylgarcheta_v_sasht", "text": "Българското министерство на праворисъдието е получавало доклади, че двете българчета, подлагани на тормоз от техните осиновители в американския град Съмърсвил, са добре и за тях се полагат всички грижи. Това заяви пред Нова телевизия Милена Първанова - директор на Дирекция \"Международна правна закрила на детето и международните осиновявания\" в Министерството на правосъдието.  Спасиха осиновени българчета от САЩ, малтретирани от приемните родители Марк Макгрегър (56 г.) и Мелиса Макгрегър (40 г.) имат осем биологични деца и две осиновени преди около 7 г. близначки от България. Едната от тях била открита от съсед преди месец навън мръсна, гладна и с кървящи крака, съобщиха местни медии. Родителите са обвинени в малтретиране на децата, които вече са под закрилата на властите. Тепърва ще се установява в какви условия са отглеждани децата, допълни тя. Но увери, че механизмът, по който се регламентират осиновяванията, е еднакъв както за националните, така и за международните осиновявания. Той предвижда извършаването на посещения и изготвяне на доклади в рамките на две години от допускане на осиновяването. При случая с двете българчета са извършени 5 посещения от независим клиничен социален работник.  Пред БНР пък българският консул в Чикаго Иван Анчев обясни, че американската система за защита на децата е изключително силна, добре изградена и структурирана. От министерство на правосъдието увериха, че не сме имали данни за малтретиране на други деца при осиновяване в чужбина.", "date": "2019.08.09", "title": "Властите у нас са получавали позитивни доклади за малтретираните българчета в САЩ"}
{"url": "https://clubz.bg/86458-alen_delon_se_vyzstanovqva_sled_insult", "text": "Известният френски актьор Ален Делон, който преди няколко седмици получи инсулт, понастоящем се възстановява в швейцарска клиника, съобщава Франс прес. Ален Делон е в болница Екранният идол на Франция беше опериран в парижката болница \"Питие-Салпетриер\", където в продължение на три седмици бе настанен в отделението за интензивна терапия. По думите на сина на актьора Антони Делон, край него постоянно бдят Състоянието на 83-годишния Делон вече е стабилизирано.Той се възстановява в Швейцария в една от местните клиники. Ален Делон обяви през 2017 година, че приключва своята актьорска кариера в киното, по време на която се е снимал в над 90 ленти. Фестивалът в Кан започва със скандал с Ален Делон На проведения през месец май кинофестивал в Кан той получи почетна \"Златна палма\" за цялостно творчество, съобщава БТА. Фестивалът в Кан започва със скандал с Ален Делон", "date": "2019.08.09", "title": "Ален Делон се възстановява след инсулт"}
{"url": "https://clubz.bg/86455-klubovete_ot_visshata_liga_sa_poharchili_14_miliarda_za_transferi", "text": "Клубовете от Висшата лига на Англия са похарчили 1,41 милиарда паунда за нови футболисти, обяви компанията \"Делойт\". Рекордът от лятото на 2017 г. остана - 1,43 млрд. Трансферният прозорец бе затворен вчера следобед. Сезонът започва тази вечер с мача \"Ливърпул\" - \"Норич\" от 22 часа наше време, а останалите двубои са през уикенда. В последния ден са похарчени 170 милиона за 17 сделки - и двете са най-ниските стойности от 2009 г. насам. \"Юнайтед\" прие офертата на \"Интер\" за Лукаку \"Евертън\" грабна Алекс Айоби от \"Арсенал\" (34 млн.), който пък взе Давид Луис от градския съперник \"Челси\" (8 млн.). Ромелу Лукаку напусна \"Манчестър Юнайтед\" и Висшата лига и пое към \"Интер\" срещу близо 80 милиона евро. 11 от 20-те клуба са похарчили рекордни пари в историята си.  Трансферът на Хари Магуайър в стойности (ВИДЕО) Най-големият трансфер осъществи \"Манчестър Юнайтед\", който ще похарчи 80 милиона паунда за Хари Магуайър от \"Лестър\". Шампионът \"Манчестър Сити\" взе Родри от \"Атлетико\" (Мадрид) за 62,8 милиона и десният бек на \"Ювентус\" Жоао Кансело за 60 млн. За четвърто поредно лято във Висшата лига се харчат повече от 1 милиард за футболисти. Те са продали играчи извън пределите на Обединеното кралство за 625 млн. - най-ниската стойност от 2015 г. насам. Испанската Ла Лига почти сигурно ще изпревари Висшата лига. До момента клубовете там са се разделили с 1,1 милиарда, но до затварянето на прозореца има много време - това ще стане на 2 септември. Останалите първенства са далеч назад по харчове за играчи.  Трансферът на Хари Магуайър в стойности (ВИДЕО)", "date": "2019.08.09", "title": "Клубовете от Висшата лига са похарчили 1,4 милиарда за трансфери"}
{"url": "https://clubz.bg/86453-monika_lyuinski_producira_serial_za_seksskandala_s_bil_klintyn", "text": "Следващият сезон от „Американска криминална история“ – популярния сериал-антология на кабелния канал FX за прочути престъпления, ще дебютира седмици преди следващите президентски избори и ще преразгледа един разтърсващ политически скандал. „Импийчмънт: Американска криминална история” ще се фокусира върху историята зад опита за импийчмънт на бившия президент Бил Клинтън. Премиерата на новия сезон е насрочена за 27 септември 2020 г., приблизително шест седмици преди следващите президентски избори. Сред главните герои на филма ще бъдат Пола Джоунс, Моника Люински и Линда Трип. Анали Ашфорд ще влезе в ролята на Джоунс, докато Бени Фелдщайн и ветеранката от „Американска криминална история“ Сара Полсън ще играят съответно Люински и Трип. Самата Моника Люински е сред продуцентите на сезона. На пресконференцията на Асоциацията на телевизионните критици Джон Ландграф, президент на FX Networks и FX Productions, защити избраната дата за началото на „Импийчмънт” от онлайн критиките, че шоуто може да спомогне за преизбирането на президента Доналд Тръмп. Той обясни пред репортерите, че в историята има много нюанси, за които хората не знаят. Моника Люински прописа за аферата \"Клинтън\" Предишните сезони на „Американска криминална история“ разказваха за процеса срещу О Джей Симпсън и за убийството на модния дизайнер Джани Версаче. Анонсът за новия сезон изглежда е успех за изпълнителния продуцент Райън Мърфи, който сякаш се беше отказал от идеята за него, макар и да си беше оставил вратичка. Миналата година той заяви пред „Холивуд Рипортър”, че решението е в ръцете на Люински и ще го направи само с нейната благословия и принос. Продуцентските компании Fox 21 Television Studios (част от „Дисни”) и FX Production ще започнат работа през февруари. Третата част на сериала ще бъде написана от Сара Бърджис и базирана върху книгата „Голяма конспирация: Истинската история за сексскандала, който почти събори един президент“ от Джефри Тобин, който е главен юридически анализатор в Си Ен Ен.", "date": "2019.08.09", "title": "Моника Люински продуцира сериал за сексскандала с Бил Клинтън"}
{"url": "https://clubz.bg/86421-rykata_na_putin_kym_zapada_ostana_vyv_vyzduha", "text": "Преди 20 години Владимир Путин влиза в голяма политика. Путин идва на власт за пръв път като премиер на Русия през 1999 година и е избран за президент година след това. През 2008 година – след два президентски мандата, той предава поста на Дмитрий Медведев, и отново поема премиерския пост. Владимир Путин се завръща отново в Кремъл през 2012 година, а през 2018 година отново печели изборите за четвърти президентски мандат. Политическите анализатори твърдят, че макар и на власт вече толкова години, той все още има да трупа управленски опит спрямо покойния кубински лидер Фидел Кастро и основателя на Северна Корея Ким Ир Сен, съобщава АФП. Владимир Путин изостава в класацията за най-дълго служил управник спрямо мнозина все още живи лидери, като към момента най-дълго управлявалият президент – 40 години, е държавният глава на Екваториална Гвинея Теодоро Обианг Нгуема. \"Политико\": Най-добрият начин за справяне с Русия - да изчакаме да се самовзриви Британската кралица Елизабет II е най-дълго управлявалият монарх в света – 67 години. Дългогодишно служили на народа си лидери Начело в класацията е революционният герой на Куба Фидел Кастро, който е начело 49 години. Когато предава властта, заради напредналата си възраст (80 години) и заради здравословни проблеми, негов наследник става брат му Раул. Първият президент на Тайван Чан Кайшъ е начело на островната държава в продължение на 47 години до смъртта си през 1975 година. Основателят на Северна Корея Ким Ир Сен управлява изолираната си държава цели 46 години преди да почине през 1994 година и все още е наричан „вечният лидер“. Муамар Кадафи управлява Либия с железен юмрук почти 42 години, но беше свален от власт и по-късно убит през 2011 година в разгара на Арабската пролет. Омар Бонго Ондимба управлява богатия на петрол Габон над 41 години до смъртта си от рак през 2009 година. Албанския комунистически диктатор Енвер Ходжа пък е начело 40 години до смъртта си през 1985 година. 38% не искат Путин да управлява още един мандат Как се промени Путин за 20 години на власт Политически анализатори, интервюирани от РИА Новости, разказаха какви качества той съхранява през последните години, как се променя неговият мироглед, отношенията със Запада и възгледите му по кадровите въпроси. На 9 август 1999 г. президентът Борис Елцин обявява оставката на правителството на Сергей Степашин, а на Путин са поверени временните задължения. Кандидатурата му е внесена в Държавната Дума за одобрение като премиер; в същия ден в телевизионно обръщение Елцин нарича Путин приемник. От личност с неизвестни до кандидат номер едно Според Сергей Беспалов, водещ изследовател в Института за социални науки RANEPA, назначаването на Путин за изпълняващ длъжността министър-председател и изявлението на Елцин за него като приемник се оказало пълна изненада. Беспалов подчертава, че по това време бъдещият държавен глава е бил практически непознат за обществеността, малцина са вярвали, че ще успее да спечели президентските избори през март 2000 г. Въпреки това, за четири месеца той е успял да увеличи рейтинга си и да спечели в първия кръг. В центъра на Москва скандираха: \"Путин, оставка\". Над 1000 са задържаните Този успех, според експерта, е станал възможен поради няколко фактора: умората на руснаците от Елцин, на фона на която Путин е изглеждал негова пълна противоположност; работата на компетентни политически стратези; края на войната в Северен Кавказ. Първият мандат на президента Путин, както отбелязват всички експерти, е бил един от най-успешните, тъй като той е успял да оправдае всички надежди, които са му възлагани: да обедини страната и да подсили икономиката. Ръководителят на “Политическата експертна група” Константин Калачев отбелязва, че основните задачи на президента са станали борбата срещу сепаратистките тенденции, поддържането на единството на страната и осигуряването на икономически растеж. Вторият, казва той, е бил “краен срок за резултати”. Путин успява да осигури икономически растеж, да раздели политиката и бизнеса, да изтласка олигарсите от властта. Русия налива милиарди в \"рая на Путин\" Според Беспалов в първите години от престоя му на власт, голяма роля са изиграли хора от екипа на Елцин – ръководителят на правителството Михаил Касянов и оглавяващият администрацията на Кремъл Александър Волошин. Експертът допълва, че правителството на Евгений Примаков също е изиграло голяма роля за формирането на икономиката. В първоначалния етап, както отбелязва Калачев, Путин е създал впечатление за човек, който изповядва либерални идеи. Според него Путин се е опитал да съчетае либералното и патриотичното. Беспалов отбелязва и желанието на Путин да комбинира патриотизма с либералните икономически възгледи. Доверието в Путин и \"Единна Русия\" достигна ново дъно Евгений Минченко, вицепрезидент на Руската асоциация за връзки с обществеността, също отбелязва, че Путин влиза в голямата политика като либерален реформатор. Президентът успял да реализира икономически проекти, но да изгради отношения със Запада и да направи Русия част от големия Запад – не, отбелязва Минченко. Ако Путин е запазил либералните възгледи за икономиката 20 години по-късно, то отношението си към Запада президентът е променил коренно, твърдят политическите анализатори. Според Калачев държавният глава вярвал, че ще успее да стане равноправен, пълноценен партньор със западните страни. Известната реч на Путин в Мюнхен започва с точка на равносметка и преоценка на много от идеите на президента, добавя експертът. Всесилен ли е Путин, а Западът безпомощен? От своя страна Беспалов заявява, че в допълнение към външнополитическия вектор на Путин, за 20 години е претърпяла изменения и неговата кадрова политика. Потвърждение за това е последната вълна от губернаторски назначения, заключава той.  38% не искат Путин да управлява още един мандат В центъра на Москва скандираха: \"Путин, оставка\". Над 1000 са задържаните Русия налива милиарди в \"рая на Путин\" Доверието в Путин и \"Единна Русия\" достигна ново дъно Всесилен ли е Путин, а Западът безпомощен?", "date": "2019.08.09", "title": "Ръката на Путин към Запада остана във въздуха"}
